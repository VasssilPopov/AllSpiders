{"url": "https://www.dnes.bg/zvezdi/2018/12/29/2018-a-si-otiva-nai-populiarnite-zvezdni-selfita.397783", "text": "И през тази година звездите използваха социалните мрежи, за да увеличат популярността си, да поддържат връзка със своите фенове и негласно да водят битка за най-популярна личност с милиони последователи. Естествено, тези последователи бяха атакувани с хиляди селфита в борбата за нови абонати, харесвания и коментари. \r\nЗа знаменитостите това е индикатор не само за слава, но и за печелене на пари. Кои обаче бяха най-харесваните селфита за 2018-а в Instagram? За някои може да бъде изненада, но най-много сърчица са получили на пръв поглед обикновени кадри.\r\n \r\nНомер едно е селфи на Селена Гомес, което оглавява класацията с над 9 милиона лайка. Певицата преживя доста върхове и спадове през годината, бори се със здравословни проблеми, но във всеки един момент имаше подкрепата и любовта на своята армия от фенове.\r\n \r\nНеин подгласник е футболната звезда Кристиано Роналдо. Той често споделя снимки със своето семейство, но е получил 8,8 милиона харесвания на самостоятелно селфи. Спортният му хъс по всяка вероятност го прави недоволен, че е на второ място, но не му достигат 200 000 сърчица, за да стъпи на върха.\r\n \r\nБившето гадже на Селена и настоящ съпруг на Хейли Болдуин – Джъстин Бийбър, заема почетното трето място в тази класация. Негово селфи е получило 7 милиона харесвания, но трябва да се отбележи, че той е далеч от лидерите, които го изпреварват с 2 милиона лайка. Бийбър имаше определено бурна година – раздели се със Селена, а в разгара на лятото се сгоди за Хейли. През септември излязоха информации, че двамата са сключили таен брак, а тайната бе разкрита от чичото Алек Болдуин. Преди месец пък Хейли вече фигурира в социалните мрежи с фамилия Бийбър.\r\n\r\n", "date": "2018.12.29", "title": "2018-а си отива: Най-популярните звездни селфита!"}
{"url": "https://www.dnes.bg/index/2018/12/29/godinata-v-snimki-oktomvri-2018.397037", "text": "\n\r\nБроени дни остават до края на 2018 година. Но преди да изпратим старата и да посрещнем Новата година, Dnes.bg продължава да ви показва най-интересните и любопитни снимки от отминаващите 12 месеца. \r\nНаред са най-красивите кадри от есенния октомври. А ако сте пропуснали някоя от предишните ни галерии, ", "date": "2018.12.29", "title": "Годината в снимки: Октомври 2018"}
{"url": "https://www.dnes.bg/stranata/2018/12/29/kakvo-vreme-ni-ochakva-v-poslednite-dni-na-godinata.397858", "text": "През следващото денонощие ще остане предимно облачно, но ще е почти без валежи. Ще духа слаб вятър от северозапад. Минималните температури ще са предимно между минус 3 и 2 градуса, максималните - между 3 и 8 градуса. Такава е прогнозата според НИМХ към БАН, цитирана от БТА.\n\r\nНад Черноморието ще е предимно облачно. Ще духа слаб северозападен вятър. Максималните температури ще са между 5 - 7 градуса. Вълнението на морето ще е 1 - 2 бала. Температурата на морската вода е 7 градуса.\n\r\nНад планините ще е предимно облачно, почти без валежи. Ще духа до умерен северозападен вятър. Максималната температура на височина 1200 метра ще е около минус 2 градуса, на 2000 метра - около минус 8 градуса.\n                    \n                    \n                \r\nВ последния ден от тази година над страната ще преобладава облачно време, на места със слаби превалявания от дъжд и сняг. Ще духа до умерен вятър от изток. Минималните температури ще бъдат между минус 4 и 1 градуса, а максималните - между 1 и 6 градуса. \n\r\nВ новогодишната нощ все още на места ще превалява слаб сняг. Вятърът ще се ориентира от североизток, в източната половина от страната и ще се усили. \n\r\nТемпературите към полунощ ще са от минус 3 до 2 градуса. \n\r\nПрез първия ден от Новата година ще бъде студено, без съществени валежи.", "date": "2018.12.29", "title": "Какво време ни очаква в последните дни на годината?"}
{"url": "https://www.dnes.bg/politika/2018/12/29/bsp-sreshtu-vinetkata-za-severnata-skorostna-tangenta.397859", "text": "БСП - София подкрепя напълно гражданите от район Нови Искър и съседните квартали и села в столицата в протеста им срещу плановете на АПИ да бъде въведена винетка за ползване на Северната скоростна тангента. Това се казва в позиция на партията.\n\n\n\r\nВ рамките на града движението по всички пътища трябва да бъде безплатно. И управляващите в Столична община са длъжни да защитят на всяка цена интереса на гражданите. \n\r\nСеверната скоростна тангента и Южната дъга, която съвпада с Околовръстния път на София, бяха изградени с цел да въведат ред и да облекчат градското движение. Коледно-новогодишната изненада, която Министерски съвет направи за гражданите от северните райони на София, е абсурдна, показва липса на мисъл и отношение към хората в града, както и пълно непознаване на управлението на транспорта в столицата.\n                    \n                    \n                \r\nВ тази ситуация, управляващите в Столична община носят цялата отговорност, ако при преговорите с АПИ, които трябва да продължат на 2-и януари, допуснат въвеждането на винетка за използването на Северната скоростна тангента. За изграждането на този транзитен бърз път именно Столична община отчужди земи на софиянци с обещанието да модернизира и да улесни придвижването им. Сега, когато тангентата е факт, принуждаването на същите тези граждани да си плащат допълнително, за да я ползват, не е нищо друго, освен прокарване на законен рекет, настояват от левицата.\n\r\nСтолична община в момента не предлага никаква друга алтернатива за свободно и удобно придвижване на гражданите от северните райони до останалата част на града, коментират от БСП.\n\r\nС въвеждането на винетки за Северната скоростна тангента Столична община и АПИ ще принудят хората да търсят алтернативни маршрути за придвижване, които са през центъра на града. А това е точно обратното на афишираната в последните години политика на Столична община за разтоварване на центъра от автомобили.", "date": "2018.12.29", "title": "БСП срещу винетката за Северната скоростна тангента"}
{"url": "https://www.dnes.bg/za-da-se-razbirame/2018/12/29/kozirog-kakvo-da-ochakvat-rodenite-pod-tozi-znak.397784", "text": " \r\nПрез 2019 г. дамите ще имат шанс да възкресят връзка с бивш любовник. Но няма да излезе нищо добро от това начинание. На интимния фронт ревността ще взима връх, трябва да намерите сили да я държите в нормални граници. Защото ще следват конфликт след конфликт с половинката ви. Краят на годината обаче ще е време за много приятни преживявания. Обвързаните представители на зодията пък трябва да помислят по темата за създаване на семейство, следващата година е повече от подходяща.\r\n \r\nПо отношение на кариерата и парите всичко ще бъде наред. Колегите ще ви подкрепят, ръководството ще оцени вашия професионализъм. Ако сте решили да сменяте работното си място е подходящо да го направите в края на пролетта или в началото на есента.\r\n \r\nПрез следващата година полагайте грижи за здравето си, като особено следете стомаха и черния дроб. Препоръчва се тютюневият дим да изгуби място в живота ви и да прекарвате повече време във фитнес залата и на открито.\r\n \r\n", "date": "2018.12.29", "title": "Козирог: Какво да очакват родените под този знак?"}
{"url": "https://www.dnes.bg/science/2018/12/29/falkon-hevi-istoricheskoto-postijenie-na-speis-eks.397860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тази година беше белязана от историческото постижение на частната космическа компания \"Спейс Екс\". През февруари тя изстреля в космоса \"Фалкон Хеви\" - първата от типа свръхтежки ракети от 10 години насам.\r\nНейната маса е еквивалентна на тази на 18 самолета Боинг 747, а товарът ѝ беше първият личен електрически автомобил на изобретателя Илън Мъск.\r\nУспехът е неочакван дори за предприемача-мечтател Илън Мъск. А според тези, които се интересуват от космоса, това е поредната космическа революция на \"Спейс Екс\".\r\nЗа пръв път частна компания успява да изпрати полезен товар отвъд околоземната орбита.\r\n ", "date": "2018.12.29", "title": "Фалкон Хеви - историческото постижение на \"Спейс Екс\""}
{"url": "https://www.dnes.bg/notifikacii/2018/12/29/pak-protest-na-frenskite-jylti-jiletki-no-malobroen.397861", "text": "Френски \"жълти жилетки\", недоволните от социалната и данъчната политика на президента Еманюел Макрон, се събраха на седми поред съботен протест, но бяха доста по-малобройни, предаде Франс прес, цитирана от БТА.\n\r\nДвижението, започнало преди месец и половина, отслабна значително в последните две седмици. По данни на правителството миналата събота в протестите са се включили към 38 600 души, докато седмица по-рано те бяха 66 000, а в първия ден на демонстрации - на 17 ноември - 282 000 души.\n\r\nМного от участниците в това народно движение, възникнало вън от всякаква политическа или профсъюзна рамка, смятат обаче, че намаляването на числеността им се дължи на коледните и новогодишните празници и прогнозират нови многолюдни протести през януари въпреки отстъпките от страна на правителството.\n                \n                \r\nНай-рано се събраха на протест хората в Марсилия - към 900 души. В други градове \"жълтите жилетки\" предпочетоха да не разкриват предварително планираните акции, за да изненадат силите на реда. Мирни протестни прояви имаше от Марсилия на Средиземно море през Албервил в Алпите до Руан в Нормандия.\n\r\nВ началото на деня на парижкия булевард \"Шан-з-Елизе\" все още нямаше никакви протестни групи, но по протежението му имаше дискретно полицейско присъствие.\n\r\nПо-късно няколко десетки протестиращи се опитаха да образуват там шествие, но бяха мирно отклонявани от силите за сигурност, посочва Асошиейтед прес.\n\r\nУчастниците в днешните протести насочиха гнева си срещу медиите. Няколкостотин демонстранти преминаха в шествие през централите на водещи френски телевизии. Протестиращите, някои от които скандираха \"Журналисти - колаборационисти!\", минаха край централните офиси на телевизионната мрежа Бе Еф Ем и държавната \"Франс Телевизион\". Те казаха, че смятат да посетят и други телевизии.\n\r\nСпоред радио \"Франс енфо\", близо до студиата на Бе Еф Ем е имало сблъсъци между демонстранти и полиция, посочва ДПА.\n\r\nНякои \"жълти жилетки\" обвиняват водещите медии, че отразяват благоприятно управлението на президента Макрон и едрия бизнес, и пренебрегват протестите, въпреки че те са основната тема във Франция, откакто на 17 ноември хората излязоха масово на улицата, за да изразят гнева си срещу повишаването на данъците върху горивата.\n\r\nНови демонстрации се очакват на \"Шан-з-Елизе и в новогодишната нощ.", "date": "2018.12.29", "title": "Пак протест на френските \"жълти жилетки\", но малоброен"}
{"url": "https://www.dnes.bg/notifikacii/2018/12/29/es-zavisi-ot-amerikanskiia-dvigatel-uiazvim-e-na-ikonomicheski-buri.397640", "text": "Финансово-икономическите и търговските проблеми на САЩ са се отразявали и неизбежно ще се отразяват и в бъдеще на икономиката на Европейския съюз. Това твърди в анализ във в. \"Либерасион\" специалистът по международно право и кореспондент на изданието в Брюксел Жан Катрмер.\n\r\nПреди близо 12 години - през февруари 2007 година, кризата с високорисковите ипотечни кредити (subprimes) избухна в Съединените щати, а 18 месеца по-късно повлече Европа към най-тежката финансова, банкова и икономическа криза от 1929 година, припомня авторът на публикацията. Цели осем години бяха необходими на ЕС да излезе от тази криза, а следите от нея още са налице.\n\r\nПоглеждайки към съвременната ситуация, журналистът задава въпроса дали сега Европа се намира в навечерието на нов шок със същите мащаби. И си отговаря - несъмнено не, но за пореден път Европа, която силно зависи от американския \"двигател\", ще пострада: тя не само че не разполага с достатъчно резервни сили за стимулиране на растежа, но и структурните слабости я правят особено уязвима на външни удари.\n                \n                \r\nАвторът цитира икономиста Филип Вещер, според когото очертаващата се американска криза не е от същото естество като тази през 2007 година. Този път кризата няма да бъде финансова и банкова, а предимно икономическа: има опасност САЩ да се изправят пред рецесия в близките 12 до 18 месеца, прогнозира експертът, уточнявайки, че поне такова е убеждението на пазарите, доказателство за което е силният обрат при лихвите, поради който скоро ще стане по-скъпо да се взима заем за две или за пет години, отколкото за десет, а би трябвало да е обратното. \n\r\nТова сочи, че инвеститорите се опасяват от риск от буря в краткосрочен план. Това убеждение се дължи основно на политиката на Доналд Тръмп, по-специално повсеместната му търговска война, но и дипломатическите напрежения, предизвикани от неговия агресивен унилатерализъм, продължава публикацията.\n\r\nВ същото време проблемът на ЕС е, че очакваният икономически растеж от 2,1 на сто в еврозоната за 2018 година спрямо 2,4 на сто през 2017 и по-малко от 2 на сто за 2019 година е изложен на най-малкия полъх на вятъра отвън. При положение, че растежът остане 4 на сто в Азия, ясно е, че Европа няма много козове за привличане на инвеститори, отбелязва икономист от ОИСР.\r\nОще повече, че тя напълно отсъства от технологичната война между САЩ и Китай, подчертава Филип Вещер.\n\r\nАвторът обръща внимание и на политическата несигурност в ЕС - протестите на \"жълтите жилетки\" във Франция, повсеместно надигане на крайнодесни или демагогски партии, което може да доведе до неуправляем Европейски парламент на изборите през май и до много отслабена Европейска комисия. Без да се забравя и Brexit-ът, който ще бъде повече или по-малко брутален удар в зависимост от това дали ще има или не споразумение, изтъква Жан Катрмер.\n\r\nИ накрая, ЕС и най-вече еврозоната не притежават автономия на взимането на решения, която да им позволява да отговорят на икономически удар. Държавите членки са тези, които диктуват какво да се прави, най-вече Германия, която наложи своята визия за икономическа политика по време на кризата от 2010 до 2012 година. \n\r\nДругояче казано, Берлин ще се противопостави твърдо, включително използвайки лостовете на властта в Комисията и Европейската централна банка (ЕЦБ), срещу всяка гъвкава бюджетна политика, която да амортизира очаквания удар. Това вероятно ще задълбочи неговите ефекти и ще дестабилизира още повече еврозоната в нейна изгода, тъй като Германия изглежда единствената истински сигурна страна за играчите на пазарите.\n\r\nЕдинствените добри новини за Европа са, че банковият съюз позволи съществено укрепване на банките в еврозоната, което ще им позволи да поемат удар, подобен на този през 2007 година, а освен това цената на петрола ще остане ниска още дълго време. Две \"въздушни възглавници\", но те са малко, за да се избегнат ефектите от предстоящо икономическо забавяне, предупреждава авторът на публикацията във в. \"Либерасион\". \r\n \r\n/БТА/\r\n ", "date": "2018.12.29", "title": "ЕС зависи от американския двигател, уязвим е на икономически бури"}
{"url": "https://www.dnes.bg/akoshtete-vqrvaite/2018/12/29/brak-deca-kyshta-koi-zodii-mnogo-iskat-semeistvo.397780", "text": "В живота на много хора фразата „кръвта вода не става“ важи с пълна сила. Става въпрос за хората, които винаги и във всяка ситуация биха предпочели да бъдат със семейството си, пред това да бъдат със своите приятели, колеги и/или познати. \r\nА ако човек е роден под някой от знаците Рак, Телец, Козирог и Овен – то можем да добавим към горната фраза и поговорката „приятелите идват и си отиват, а семейството е завинаги“.\r\n \r\nПредставителите на тези зодии винаги биха предпочели да прекарат най-ценните мигове от живота си с членовете на семейството си (а това включва и празниците), вместо да бъдат в компанията на приятелите си.\r\n\r\n\r\n \r\nОвенът е невероятен приятел, но ако пред него стои дилемата с кого да прекара времето си – с приятелите или със семейството си, той винаги ще избере семейството. Хората с тази зодия обичат да усещат, че независимо какво се случва в живота им, роднините им винаги „ще им пазят гърба“. Овенът е човек, който вярва, че приятелите идват и си отиват, но семейството е завинаги. Представителите на този знак стават много яростни, ако някой каже и една лоша дума за член от семейството им.\r\n \r\n\r\n \r\nТелецът също е знак, който винаги ще предпочете семейството си пред приятелите си. Телците са родени с идеята, че животът си струва да се живее, само когато човек е заобиколен от близки хора, които го обичат. Телецът знае, че винаги може да разчита на семейството си, без значение какво му предлага съдбата. Хората, родени под този знак, имат специално отношение към онези, които са тяхна плът и кръв. За тях корените и родствените връзки са от особено значение.\r\n\r\n", "date": "2018.12.29", "title": "Брак, деца, къща... Кои зодии много искат семейство?"}
{"url": "https://www.dnes.bg/notifikacii/2018/12/29/arestuvaha-chetirima-predpolagaemi-teroristi-v-holandiia.397862", "text": "Силите за сигурност в холандския пристанищен град Ротердам съобщиха днес, че са арестували четирима души, заподозрени в подготвянето на терористичен акт, предаде Франс прес, цитирана от БТА.\r\nЧастите за борба с тероризма и полицията задържаха тези мъже и извършиха обиски, посочи ротердамската полиция.\r\n\"Те са заподозрени в участие в подготовката на терористичен акт\", казаха в кратко изявление силите на реда. Те отбелязаха, че през следващите дни разследването ще продължи, \"като особено ще се акцентира върху установяване на естеството и мащаба на терористичната заплаха\".\r\nПолицията не съобщи подробности за самоличността на задържаните или атаката, която се предполага, че са организирали.", "date": "2018.12.29", "title": "Арестуваха четирима предполагаеми терористи в Холандия"}
{"url": "https://www.dnes.bg/obshtestvo/2018/12/29/sinyt-na-banev-evgeniia-i-bashta-mi-sa-moralnite-ubiici-na-maika-mi-dochka.397847", "text": "Евгения и баща ми са моралните убийци на моята майка, поетесата Дочка Банева, казва в интервю за \"\" първородният син на олигарха Николай Банев, който носи неговото име.\n\n\n\n\n\r\n24-годишният мъж, който на 11 години загубва майка си и е осиновен от Евгения Банева, не общува с баща си и мащехата си. Причината - преди 3 г. подава молба да бъде разсиновен от Евгения.\n\r\n“С тях живеех сред кича и сред готвачки, детегледачки, чистачки, градинари. Но за мен това беше истински затвор, най-отвратителното място на света”, разказва той за живота си в резиденцията на Баневи в “Бояна”.\n                    \n                    \n                \r\nНормалното човешко съзнание не може да приеме на какви истории съм била свидетел - магия след магия - триъгълници с арабски букви, залепени под спалнята на майка ми Дочка, допълва картината доведената дъщеря на олигарха Раиса Иванова.\n\r\nПо-рано тази година Евгения и Николай Баневи бяха арестувани и екстрадирани в България. Специализираната прокуратура ги обвини за участие в организирана престъпна група за данъчни и длъжностни престъпления и за пране на пари, действала от 2005 година\n\r\nСпециализираната прокуратура обяви, че са им предявени обвинения за седем различни престъпления, извършвани в продължение на 13 години.\n\r\nЕдно от обвиненията към бизнесмените е за пране на пари в размер на над 1 млрд. лева.", "date": "2018.12.29", "title": "Синът на Банев: Евгения и баща ми са моралните убийци на майка ми Дочка"}
{"url": "https://www.dnes.bg/akoshtete-vqrvaite/2018/12/29/medicinata-prez-2018-a-alkoholyt-e-vreden-dori-v-malki-kolichestva.397621", "text": "2018 беше добра година за медицината, заради редицата направени важни открития, свързани с нашето здраве. Бяха опровергани и много научни и медицински митове, констатирани през предишните десетилетия.\r\nМедицински екип Синсинати, Охайо съобщи, че вирусът на Епщайн-Бар може да бъде свързан със седем сериозни заболявания. Освен мононуклеоза, бе установено също, че играе роля при множествената склероза, ревматоиден артрит, ювенилен идиопатичен артрит, възпалително заболяване на червата, диабет тип 1 и др.\r\nА екип от членове на Университета в Милано и Университета в Павия откриха, че упражненията за краката са от решаващо значение за здравето на мозъка и нервната система. В своето проучване с мишки, изследователите открили, че ограничаването на движението за период от 28 дни води до намаляване на броя на нервните стволови клетки със 70%, а невроните не са напълно зрели.\r\n                    \n                    \n                Екип от Университета в Рединг установи, че двуезичните деца, които говорят на родния си език у дома и друг в училище например, имат по-висок интелект, отколкото тези, които говорят само един език. Те открили, че турски деца, които са говорили един език в училище, а друг у дома, са по-добри на тестовете за интелигентност.\r\nОт Станфордския университет обявиха, че са разработили \"ваксина\" за рак, която елиминира тумори при мишки. Инжектирането на малки количества имуностимулиращи агенти директно в солидни тумори кара имунната система да атакува туморите, в резултат на което се елиминират всички следи от тях - включително отдалечени метастази.\r\nСъщо така, комбиниран екип от изследователи от Университета в Абърдийн и Китайската академия на науките обявиха, че консумацията на мазнини е единствената причина за увеличаване на теглото. В своето проучване с мишки, те открили, че захарта и въглехидратите не водят до увеличаване на теглото, независимо колко са били консумирани.\r\nЕкип от членове от Южна Африка и Германия пък установи, че ходенето бос влияе върху развитието на моторните умения, особено при децата и юношите.\r\nДруг екип от изследователи излезе с твърдението, че най-популярните витаминни и минерални добавки не осигуряват ползи за здравето. Групата, включваща представители от Университета в Торонто проведе систематичен преглед на популярните витамини и добавки през годините от 2012 до 2017 г. и установи, че много голяма част от тях не предлага никакви положителни ползи.\r\nСъщо така, екип на UC Davis разкри човешки образи от първия в света скенер за цяло тяло. Наречена EXPLORER, системата за изобразяване улавя едновременно триизмерни изображения на цялото човешко тяло. Изображенията могат да се разглеждат като въртяща се фигура с вътрешни органи на дисплея.\r\nА екип от Института за човешки когнитивни и мозъчни науки на Макс Планк откри, че мозъците на джаз музикантите и класическите пианисти работят по различен начин. Изследователите открили, че различните музикални жанрове изискват от музикантите да вземат различни подходи за планиране и претегляне на стъпките, свързани със свиренето на пиано.\r\nДвама изследователи от Центъра за икономически изследвания в Ragnar Frisch в Норвегия установиха, че стойностите на интелигентността намаляват от 70-те години насам. В свое проучване, с участието на 730 000 мъже, които са били в националната служба на страната между 1970 и 2009 г., е установено, че интелигентността на доброволците е спаднала със средно седем точки на поколение.\r\nДжон Лийч от Университета в Портсмут пък съобщи, че хората могат да умрат от отказ от борбата за живот. В своите изследователски усилия той открива случаи, когато хората просто губят волята си да живеят - често след като са преживели травматично събитие. Той отбелязва, че изоставянето на волята за живот не е същото като самоубийство, тъй като жертвите не причиняват пряко собствената си смърт; телата им просто реагират на желанието им да престанат да живеят.\r\nСъщо така, екип от Медицинския колеж на Грузия откри, че пиенето на сода може да бъде евтин и безопасен начин за борба с автоимунните заболявания. Те установиха, че ежедневната консумация на обичайната съставка за печене води до сигнализиране на далака, което го възпрепятства от излишни автоимунни сигнали.\r\nЕкип от няколко институции в САЩ съобщиха, че изпаренията от електронни цигари възпрепятстват функционирането на ключови имунни клетки в белите дробове и увеличават възпалението му. По-конкретно, те открили, че изпаренията нарушават активността на алвеоларните макрофаги, които са отговорни за поддържането на белите дробове чисти и без прах, бактерии и алергени. Когато тяхната активност е нарушена, човек би бил по-податлив на инфекции и възпаления.\r\nВ друго проучване, екип, воден от Силвия Балбо, съобщи, че електронните цигари могат да повредят ДНК-то ни. Те идентифицирали три химически съединения, които са отговорни за увреждането: формалдехид, акролеин и метилглиоксал.\r\nЕкип от Центъра за стареене към Университета на Кентъки в Сандърс-Браун пък откри, че кетогенната диета помага за изчистването на бета-амилоиди от мозъка. Струпването на бета-амилоиди пречи на предаването на сигналите между невроните и най-често се асоциира с болестта на Алцхаймер.\r\nСъщо така, Мел Грийвс с Института за изследване на рака в Великобритания разкри вероятната причина за детска левкемия. Той предполага, че болестта се дължи на двустепенен процес. Първият е генетична мутация, а вторият е излагане на някакъв вид инфекциозен агент. Освен това той посочва, че болестта може да бъде предотвратена чрез стимулиране на имунната система при кърмачета.\r\nИнститутът за измерване на здравето и оценка в САЩ изготви доклад за Ланцет, който твърди, че няма безопасно ниво на консумация на алкохол. Техните констатации опровергават предишните проучвания, които сочат, че консумацията на малки количества алкохол може да има ползи за здравето.\r\nИ накрая, но не на последно място, екип от Университета на Уисконсин съобщи за доказателства, че киселото мляко може да намали хроничното възпаление, свързано с множество заболявания. По-конкретно, те открили, че киселото мляко подобрява целостта на чревната обвивка.", "date": "2018.12.29", "title": "Медицината през 2018-а: Алкохолът е вреден, дори в малки количества!"}
{"url": "https://www.dnes.bg/obshtestvo/2018/12/29/nai-malko-mnogodetni-semeistva-v-gabrovo-i-smolian.397848", "text": "Габрово и Смолян са с най-малко многодетни семейства, става ясно от данните на Агенцията за социално подпомагане до ноември 2018 г.\n\r\nОт общо 4332 семейства, които са получили еднократна помощ за раждане на трето дете, 76 са в областите Габрово (55) и Смолян (21). Сумата, която им се полага, е в размер на 300 лв., като всички многодетни семейства в държавата са получили общо над 1.2 млн. лв., пише \"Монитор\".\n\r\nЗа четвърто или всяко следващо дете семейството получава по 200 лв. Най-много многодетни семейства пък има в големите областни градове – София, Пловдив, Варна и Сливен. \n\r\nОт данните става ясно още, че семействата с поне 3 деца са намалели с 2652 през последните 5 години. Обикновено българката ражда едно или две бебета, като по данни на Националния статистически институт (НСИ) средната възраст, на която се появява на бял свят първата рожба, е 27 г. Тези, които живеят в села или малките населени места, раждат малко по-рано. \n                    \n                    \n                \r\nПрез 2018 г. 28 470 майки са взели еднократна помощ от 250 лева за първо отроче, като за 8 години броят им е намалял с почти 6000. Премията за братче или сестриче скача на 600 лв., а от нея са се възползвали над 22 хил. нашенци. Държавата е дала общо 20.8 млн. лв. премии на семействата с един или двама малчугани. \n\r\nНад 900 родилки пък са получили еднократна помощ за отглеждане на близнаци до навършване на годинка в размер на 600 лв. за всяко дете. Помощ за раждане е изплатена на родителите на общо 55 769 новородени. 8 години по-рано те са били с 10 000 повече. \n\r\nПарите се отпускат след проверка на родените деца и настоящия адрес на майката. Ако всичко е наред, след две седмици се издава заповед за получаване на помощта. Получаването им ще бъде улеснено с промени в наредбата за семейните помощи за деца. Тя предвижда проверка по служебен път на някои от документите.\n\r\nМеждувременно на над 390 хил. българчета е отпусната месечна помощ за отглеждане в общ размер над 240 млн. лв. Тя се получава до завършване на средното образование, но не по-късно от 20- годишна възраст и е в размер на 40 лв. за едно дете, 90 лв. за две, 135 лв. за три и 145 лв. за четири. За всяко следващо дете тя расте с по 20 лв. На помощи в този размер имат право домакинствата с до 400 лв. месечен доход на човек. \n\r\nЗа първи път през 2018 г. кръгът на получаващите детски надбавки се разшири. Така тези, които получават между 400 и 500 лв. на човек, вземат 80% от пълния размер на помощта. Това означава, че тези, които са с едно дете, вземат по 32 лв. а с две по 72 лв. Най-голям е броят на семействата, които вземат месечни помощи в областите София, Пловдив, Бургас, Благоевград и Сливен.", "date": "2018.12.29", "title": "Най-малко многодетни семейства - в Габрово и Смолян"}
{"url": "https://www.dnes.bg/notifikacii/2018/12/29/dvama-prebiha-28-godishen-na-ul-srebyrna-v-sofiia.397849", "text": "Столични полицаи са задържали двама души, нанесли побой на 28-годишен мъж, съобщиха от МВР. \r\nСигнал за случая е получен в полицията около 09.30 часа тази сутрин. \r\nПред разследващите пострадалият разказал, че докато пресичал на пешеходна пътека на ул. „Сребърна“, влязъл в пререкание с водач и пътник от лек автомобил „Мерцедес“. Двамата слезли от колата, набили го и избягали. Пострадалият бил откаран в болнично заведение за оказване на медицинска помощ. \r\nВ резултат на незабавни оперативни действия столичните полицаи установили и задържали нападателите – двама мъже, на 52 и 34 години.\r\n52-годишният е с криминални регистрации в полицията. Наложени са им 24-часови полицейски мерки за задържане.\r\nПо случая е образувано досъдебно производство. Работата продължава.", "date": "2018.12.29", "title": "Двама пребиха 28-годишен на ул. \"Сребърна\" в София"}
{"url": "https://www.dnes.bg/notifikacii/2018/12/29/avstraliia-posreshta-nova-godina-pri-rekordni-jegi.397850", "text": "Докато Австралия се приближава към новата година, температури с 10 до 14 градуса над обичайните продължават рекордната гореща вълна, която трае вече пет дни, предаде ДПА, цитирана от БТА.\n\r\nПлажовете са претъпкани, а климатиците работят на пълна мощност, докато хората се опитват да се справят с ненормално високите температури, които според прогнозите ще се задържат и през първите три месеца на 2019 година, съобщава Бюрото за метеорология.\n\r\nРекордните жеги обхванаха централните и южни части на страната, като на някои места за четвърти пореден ден се отчита температура над 44 градуса по Целзий.\n\r\nВ западните райони на Сидни термометърът достигна 42 градуса днес, задържайки се за четвърти ден над 40 градуса. Горещата вълна в Сидни ще продължи в обозримо бъдеще, посочва метеорологичната служба.\n                \n                \r\nНови рекорди бяха отчетени в градове в Нови Южен Уелс като Хай, където бяха отбелязани 45 градуса, и в Нарандера с 43,2 градуса.\r\nГрад Олбъри, на южната граница с щата Виктория, посрещна най-горещия си ден от 26 години при 42,4 градуса.\n\r\nВ град Таркола във Виктория температурата вчера достигна рекордните 48,1 градуса, в Аделаида (Нови Южен Уелс) - 43,7 градуса. В Северозападна Австралия старият минодобивен град Марбъл Бей се готви за Нова година с 49,3 градуса, като се очаква температурите да се задържат над 45 градуса през значителна част от 2019 година.", "date": "2018.12.29", "title": "Австралия посреща Нова година при рекордни жеги"}
{"url": "https://www.dnes.bg/notifikacii/2018/12/29/virtualen-muzei-za-shumaher-shte-razkazva-za-postijeniiata-mu.397851", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Виртуален музей на Михаел Шумахер ще разказва за постиженията на 7-кратния световен шампион от Формула 1. Той ще заработи на 3-ти януари, когато легендарният пилот навършва 50 години.\r\nА на днешната дата преди 5 години, германецът изпадна в кома след падане със ски във Френските Алпи.\r\nОт тогава досега има многобройни спекулации за състоянието му, но официално семейството му не желае да коментира, пише Bulgaria ON AIR.", "date": "2018.12.29", "title": "Виртуален музей за Шумахер ще разказва за постиженията му"}
{"url": "https://www.dnes.bg/rusia/2018/12/29/rusiia-otvyrna-berlin-i-parij-da-ne-ni-pouchavat.397843", "text": "Русия смята за неприемливи исканията на Германия и Франция относно спазването на правата на човека в Крим и ескалацията на напрежението в Керченския пролив и Азовско море, заяви руското външно министерство в разпространен тази сутрин коментар по повод съвместното изявление на канцлерката Ангела Меркел и президента Еманюел Макрон вчера, предаде ТАСС.\n\n\n\nРуското МВнР призовава Берлин и Париж вместо да поучават Русия да обърнат внимание на \"набиващите се на очи факти за грубо нарушаване на правата на човека от властите в Киев\". Привеждат се редица примери и факти, по които Москва има претенции във връзка със спазването на човешките права и свободи от сегашните власти в Украйна.\n                    \n                    \n                \r\nМеркел и Макрон призоваха в съвместното си изявление Москва да освободи украинските моряци, задържани заедно с трите си кораба при инцидента в Керченския проток миналия месец.\n\r\nРусия гарантира свободата на корабоплаване в Керченския пролив и в региона в съответствие със съществуващите руско-украински споразумения и с международното право, \"и като се отчитат, разбира се, реалните рискове за сигурността, заплахите и възможните провокации от страна на Украйна и западните й приятели\", се посочва в документа на руското външно министерство.\n\r\n\"Бихме искали да напомним, че са безплодни опитите да се поставя под съмнение правният статут на Крим и на Севастопол като субекти на Руската федерация, направили своя съзнателен избор в резултат на свободно волеизявление в съответствие с международното право. Русия и занапред твърдо ще отстоява своя суверенитет, ще пресича всички опити за провокации\", подчертава руското външно министерство.\n\r\nМосква също така призовава страните от ЕС да се откажат от явните \"двойни стандарти\" и да обърнат внимание на проблемите и заплахите, създавани от техните \"киевски подопечни\" за европейската сигурност и стабилност. ", "date": "2018.12.29", "title": "Русия отвърна: Берлин и Париж да не ни поучават!"}
{"url": "https://www.dnes.bg/notifikacii/2018/12/29/koi-sa-polzite-za-zdraveto-ot-vegan-dietata.397602", "text": "В желанието си да подобрим здравето си и фигурата си, пробваме различни хранителни режими. Няма универсален хранителен план, който да постигне положителни резултати при всеки, но веган диетата спазвана в рамките на седмица-две, месец (вие определяте продължителността) може да помогне да подобрите здравето си в известна степен и да постави началото на едно по-здравословно хранене като цяло. Какви са основните ползи от нея?\r\n\r\nВеган диетата ни позволява да консумираме в изобилие свежи продукти, като плодове и зеленчуци, ядки, също така и пълнозърнести храни. Нашето тяло извлича максимума от тези полезни храни под формата на витамини, минерали, антиоксиданти, аминокиселини и други хранителни вещества.\r\n                \n                Така например:\r\nМагнезий – Съдържа се в листните зеленчуци, ядките и семената. Този минерал спомага за усвояването на калция, който подобрява здравето на костите, косата и кожата.\r\nКалий – спомага на бъбреците да прочистят тялото от токсините, свободните радикали. Калият е важен за калиево-натриевия баланс.\r\nФолиева киселина – тя е от съществено значение за образуването на червени кръвни клетки, както и за поправянето на увредените клетки в тялото.\r\nВитамин С – антиоксидант, който стимулира имунната система, подпомага синтеза на колаген, поддържа здравето на костите, венците и зъбите.\r\n\r\nВеган диетата може да намали риска от развитието на сериозни заболявания като диабет, заболявания на сърдечносъдовата система. Според доклад на Световната здравна организация от 2014 година 80% от сърдечните атаки са резултат от начина на живот на човек.\r\nПо време на веган диетата се елиминират храни с високо съдържание на мазнини като меса, млечни продукти, което спомага за намаляване на високото кръвно налягане, сърдечните заболявания.\r\n", "date": "2018.12.29", "title": "Кои са ползите за здравето от веган диетата?"}
{"url": "https://www.dnes.bg/stranata/2018/12/29/79-godishen-pochina-sled-pojar-v-doma-mu-v-dolna-bania.397844", "text": "79-годишен мъж е починал след пожар в къщата му в Долна Баня. Сигналът е получен в 05:52 часа на 28 декември и въпреки усилията на пожарникарите, които са гасили огъня, не са успели да спасят живота на дядото.\r\nПричината за пожара е в процес на установяване. \r\n60-годишен мъж от Пазарджик пък е с изгаряния след пожар в жилищна сграда късно снощи в града. Пламнал е приземен етаж, а огънят е загасен от граждани преди идването на пожарна кола. \r\nПри пожара е пострадал мъж на видима възраст около 60 г. с неустановена самоличност. Той е с изгаряния втора-трета степен на десния крак. Мъжът е клошар. Той е бил в нетрезво състояние, като се е самонастанил в необитаемо помещение. ", "date": "2018.12.29", "title": "79-годишен почина след пожар в дома му в Долна Баня"}
{"url": "https://www.dnes.bg/sport/2018/12/29/za-chetvyrti-pyt-bylgariia-shte-e-domakin-na-sofia-open.397845", "text": "Министър-председателят Бойко Борисов се срещна с новия турнирен директор на Sofia Open Горан Джокович, съобщиха от правителствената информационна служба. Горан Джокович предаде специални поздрави на премиера Борисов от името на племеника си Новак Джокович, с когото се познават лично.\n\r\nПо време на срещата беше обсъдено предстоящото домакинство на България на престижния тенис турнир. За четвърти път страната ни ще бъде домакин на турнир от календара на Асоциацията на професионалните тенисисти (ATP). Горан Джокович е в България, за да проследи организацията на надпреварата, която започва на 3 февруари 2019 г. в зала „Арена Армеец“.\n\r\nПо време на срещата Горан Джокович заяви пред българския премиер, че се очаква турнирът да бъде един от най-силните в категорията АТP 250 през 2019 г. По думите му това голямо спортно събитие ще обедини любителите на тениса на Балканите. Той направи съпоставка между обединението на България, Сърбия, Румъния и Гърция за домакинството на Мондиал 2030 г. \n                    \n                    \n                \r\n“Видяхме как премиерите на няколко държави на Балканите планирате съвместно домакинство на големи футболни първенства, защо да не бъде така и в тениса. София може да бъде центърът на тази идея”, каза Джокович.\n\r\nСпоред Горан Джокович се очаква София да посрещне едни от най-добрите играчи в момента – Качанов, Циципас и Медведев, както и опитните тенисисти Вавринка и Монфис. По думите на турнирния директор на Sofia Open се очаква и Новак Джокович да се включи в спортното събитие.\n\r\nНа срещата в Министерския съвет присъстваха министърът на младежта и спорта Красен Кралев, председателят на Българската федерация по тенис Стефан Цветков и зам.-председателят на УС на Федерацията Рангел Марков.", "date": "2018.12.29", "title": "За четвърти път България ще е домакин на Sofia Open"}
{"url": "https://www.dnes.bg/zvezdi/2018/12/29/koi-zvezdi-se-sdobiha-s-deca-prez-2018-a.397782", "text": "През 2018-а година много известни личности станаха родители. Най-впечатляващ е случаят на Бриджит Нилсън, която стана майка на 55 години. Майки за първи път станаха Даян Крюгер, Ева Лонгория, Кирстен Дънст и Джесика Частейн. \r\nСпоред слуховете, дъщерята на Джесика и съпруга ѝ Джан Лука Паси де Препосуло е родена от сурогатна майка през пролетта.\r\n \r\nМоделите Кандис Суонепол, Миранда Кер, Бехати Принслу и Коко Роча станаха майки за втори път през 2018-а.\r\n \r\nНай-интересен е случаят на сестрите от клана Кардашян-Дженър. Ким се сдоби с дъщеря на име Чикаго в началото на годината, също родена от сурогатна майка. Малко след нея най-малката ѝ сестра Кайли Дженър роди бебе, което носи името Сторми.\r\n \r\nКлои Кардашян пък роди последна от трите, като и тя се сдоби с момиченце, което носи името Тру.\r\n\r\n", "date": "2018.12.29", "title": "Кои звезди се сдобиха с деца през 2018-а?"}
{"url": "https://www.dnes.bg/stranata/2018/12/29/piian-myj-se-podpali-polial-se-s-alkohol-i-zapalil-cigara.397846", "text": "60-годишен мъж от Брацигово е с 50% изгаряния, след като се е полял с алкохол и се е подпалил при опит за запалване на цигара, съобщиха от Главна дирекция \"Пожарна безопасност и защита на населението\".\r\nСъобщението за инцидента е получено в 13.08 часа на 28 декември.\r\nПожарът е потушен от граждани преди пристигането на огнеборците. Пострадал е мъж на 60 г., който в нетрезво състояние се е полял с алкохол и се е подпалил при опит за запалване на цигара. С\r\nСвидетели на случилото се са свалили дрехите и са изгасили горящите части от тялото на пострадалия. \r\nВ резултат на инцидента той е получил 50 % изгаряния по тялото и е транспортиран в МБАЛ - Пазарджик.", "date": "2018.12.29", "title": "Пиян мъж се подпали, полял се с алкохол и запалил цигара"}
{"url": "https://www.dnes.bg/notifikacii/2018/12/29/ubiistvoto-v-plovdiv-myjyt-obidil-liubovnicata-si-i-sinyt-i-skochil.397852", "text": "Убитият на 27 декември вечерта в Пловдив заварчик Поли Стефанов поискал секс от 38-годишната си приятелка. Тя му отказала, а той я обидил, че навремето била проститутка. \n\n\n\r\nКраткият им диалог станал пред 20-годишния син на жената, който пък бил именник. Стефан не издържал на обидата, че майка му е изкарвала прехраната си като труженичка и скочил върху 63-годишния. \n\r\nМинути по-късно скандалът прераснал в побой. Една от стъклените чаши на масата била счупена. С нейното остро столче Поли Стефанов първо бил дупчен и ръган, като тези му рани били повърхностни. След това обаче 63-годишният бил довършен с кухненски нож. \n\r\nМладата му любовница му прерязала сънната артерия с ножа, като замахът явно бил толкова силен, а острието било изключително остро, че главата на мъжа била почти отрязана, пише \"Монитор\".\n\r\nВ същата вечер майката и синът били арестувани. Оказало се, че и двамата са криминално проявени и имат досиета за кражби. \n\r\nБили арестувани при опит да избягат от Пловдив и да се укрият. Мярката им за неотклонение ще бъде гледана от окръжния съд в понеделник, на 31 декември.", "date": "2018.12.29", "title": "Убийството в Пловдив: Мъжът обидил любовницата си и синът й скочил"}
{"url": "https://www.dnes.bg/notifikacii/2018/12/29/da-zabravim-smetkite-pyrhota-niu-iork-hvyrli-loshite-spomeni.397853", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С наближаването на новата година в Ню Йорк спазиха традицията за \"изхвърляне\" на лошите спомени. Събитието се организира за 12-и път на централния \"Таймс Скуеър\" и събра десетки местни и туристи.\r\nИдеята е проста – да ги напишеш на лист хартия, който да изхвърлиш – и така символично да се отървеш от тях, разказва Bulgaria ON AIR.\r\nНякои искат да забравят за продължителните настинки и сметките за ток, а други за пърхот, подлост, омраза и огнестрелни оръжия.\r\nЛошите спомени за присъстващите са различни. Хората, които взеха участие в инициативата, споделиха, че е приятно да се отървеш от миналото.", "date": "2018.12.29", "title": "Да забравим сметките, пърхота... Ню Йорк \"хвърли\" лошите спомени"}
{"url": "https://www.dnes.bg/obshtestvo/2018/12/29/lekari-i-blizki-tyrsiat-speshno-donor-za-ivan-laskin.397854", "text": "Докато актьорът от \"Дунав мост\" и \"Васко да гама от село Рупча\" Иван Ласкин е в изкуствен сън, медици и близки правят опити за намиране на донор. Състоянието му е много тежко и спешно се налага трансплантация на черен дроб, за да може новият орган да осигури нормалното функциониране на организма, съобщава \"България днес\".\n\n\n\r\nСпециалисти обясниха пред \"България Днес\", че Ласкин има проблем със съсирването на кръвта и това затруднява откриването на подходящ донор, чиито показатели да съвпадат или поне да се доближат до тези на Ласкин.\n\r\n\"Разговаряхме доста пъти, докато лежеше в \"Пирогов\". Вдъхнах му сили и кураж да се бори, по мъжки. Вярвам, че лекарите ще се справят във ВМА и скоро ще бъде на крака\", сподели пред вестника Христо Мутафчиев.\n                    \n                    \n                \r\nДвамата с Ласкин от дълги години са близки приятели на сцената и извън нея и Мутафчиев неведнъж е споделял своите симпатии към половинката на Алекс Сърчаджиева.", "date": "2018.12.29", "title": "Лекари и близки търсят спешно донор за Иван Ласкин"}
{"url": "https://www.dnes.bg/mish-mash/2018/12/29/koi-sa-nai-golemite-biuti-tendencii-na-2018-a.397785", "text": "Всяка година в последните дни събираме най-доброто от изминалите месеци, за да съставим един обзор. Защото в крайна сметка това е времето да си направим изводи и заключения, които да изберем дали да приложим в следващата година или да оставим в миналата. \r\nДнес ще обърнем малко повече внимание на тенденциите в красотата и какво видяхме през 2018.\r\n \r\nНякои от тях разкриха нови светове пред нас, а други ни достраша дори да опитаме.\r\n \r\nПредставяме ви бюти тенденциите, които завладяха 2018 година и се превърнаха в център на всички разговори, свързани с продуктите в тази индустрия и начина, по който изглеждаме.\r\n \r\n\r\n \r\nЕдно от най-ключовите неща, които се случиха в света на козметичната индустрия е налагането на все „по-чисти“ продукти. Свеждането до минимум на вредни субстанции и химически съставки, които дори и да не вредят видимо на кожата под формата на обриви, то дългосрочно невинаги оказват добър ефект.\r\n\r\n\r\n \r\nСпоред Vogue 2018 година е годината на новите класики по отношение на парфюми. През последните 365 дни станахме свидетели на пълното изместване на правилото, че всеки човек трябва да има поне един емблематичен парфюм от класиките. Именно тези класики тази година получиха своя нов облик. Така Chanel представиха лимитирана серия на своя No.5, Dior ни запознаха с модернизирания Joy, а Tom Ford ни разкри нов свят чрез Lost Cherry.\r\n \r\n\r\n \r\nПопуляризирането на здравословния начин на живот откри съвсем нови пазари и ниши, които буквално навлязоха в живота ни.\r\n\r\n", "date": "2018.12.29", "title": "Кои са най-големите бюти тенденции на 2018-а?"}
{"url": "https://www.dnes.bg/sofia/2018/12/29/avtobus-se-blysna-v-kyshta-v-sofiia-zasiakla-go-kola.397855", "text": "Автобус на градския транспорт се е блъснал в къща между ул. \"Суходолска\" и \"Кубан\", няма данни за пострадали, съобщиха от Центъра за градска мобилност (ЦГМ) за \"Фокус\".\r\nКатастрофата е регистрирана към 15.10 ч. \r\nКатастрофиралият автобус се е движел по линия 77, като по данни на водача, е бил засечен от лек автомобил. \r\nИмало е един пътник. Регистрирани са материални щети, изпратен е екип на КАТ. \r\nКъм момента автобусът се измества с кран от местопроизшествието. За преместването му е въведена временна организация на движението. \r\nЗатворено е движението по улиците \"Суходолска\" и \"Кубан\". Автобусните линии 72 и 77 временно ще въртят на \"Кубан\" и \"Ришки проход\".", "date": "2018.12.29", "title": "Автобус се блъсна в къща в София, засякла го кола"}
{"url": "https://www.dnes.bg/notifikacii/2018/12/29/prespi-i-neprohodimi-pytishta-sasht-v-plen-na-ebyni.397856", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        САЩ остават в плен на зимната буря \"Ебъни\". Две са жертвите на лошото време през последните дни, а хиляди полети бяха отменени.\r\nПреспи с височина половин метър – такава е гледката в американския Среден запад след двудневните снеговалежи. Десетки пътища са непроходими, а властите съветват местните да избягват да пътуват.\r\nСнощи температурите в Минеаполис паднаха до минус 18 градуса по Целзий. Студът е придружен и от силни ветрове. На места поривите достигнаха скорост от 100 километра в час, съобщава Bulgaria ON AIR.\r\nПълна е мобилизацията на снегорини и пътна помощ, които са помогнали на стотици. Ледени дъждове се изсипват над южните и югоизточни щати.\r\nВ Луизиана и Мисисипи са издадени предупреждения за наводнения. Метеоролозите предупреждават, че валежите ще продължат през целия уикенд.", "date": "2018.12.29", "title": "Преспи и непроходими пътища - САЩ в плен на \"Ебъни\""}
{"url": "https://www.dnes.bg/stranata/2018/12/29/edin-chovek-zagina-pri-tejka-katastrofa-do-elhovo.397857", "text": "Един човек загина, а двама бяха ранени при тежък пътен инцидент близо до Елхово. Вероятната причина за трагедията е мокър и хлъзгав път, съобщи bTV.\r\nИнцидентът е станал малко след 12 ч. на главен път I-7 – от Ямбол към ГКПП \"Лесово\".\r\nВ колата е пътувало семейство, което се е прибирало към Елхово. Шофирал е синът. \r\nНа остър завой изгубил управление над автомобила. Колата е излязла от платното и се е ударила в крайпътно дърво.\r\n ", "date": "2018.12.29", "title": "Един човек загина при тежка катастрофа до Елхово"}
{"url": "https://www.dnes.bg/usa/2018/12/29/izbori-ikonomika-nepredskazuema-2019-v-sasht.397665", "text": "През последните месеци на 2018 станахме свидетели как демократите успяха да получат мнозинство в Камарата на представителите, а републиканците задържаха контрола си над Сената; видяхме серия от разкрития за ролята на Кремъл в изборите през 2016 г.; как икономиката май започва да се препъва; чухме и сигнали от много претенденти от Демократическата партия, че обмислят да се кандидатират за Белия дом през 2020 г. Това са все предвестници, че 2019-а ще бъде непредсказуема и повратна, каквато бе и 2018-а, пише Линкълн Митчъл, Ройтерс.\n\r\nЕто какво трябва да следим внимателно през 2019 г. и какво да игнорираме:\n\r\n\n\r\nИмпийчмънт на Доналд Тръмп е възможен, но отстраняването му от длъжност е много слабо вероятно. Това е така заради самата процедура за импийчмънт. Според конституцията на САЩ Камарата (на представителите) може да вземе решение за импийчмънт на президента с просто мнозинство. При положение, че мнозина от демократическото мнозинство в Камарата са отворени към тази идея, импийчмънтът е реалистичен сценарий.\n                    \n                    \n                \r\nИмпийчмънт в Камарата обаче не води до произнасяне на присъда срещу президента и до отстраняването му от длъжност, а до един вид съд над него в Сената, където е необходимо мнозинство от две трети за отстраняването му. А за да бъде осъден президентът, ще трябва двадесет сенатори републиканци и всички демократи да гласуват за осъждане на Тръмп. Републиканската подкрепа за него в Сената остава силна и е малко вероятно (специалният следовател) Робърт Мълър да открие нещо, което да накара повече от една трета от сенаторите републиканци, много от които са от щати, в които Тръмп е все още популярен, да гласуват за отстраняването му от длъжност.\n\r\nИ тъй като отстраняването му е така слабо вероятно, Камарата няма да постигне почти нищо, ако гласува за импийчмънт на Тръмп. Това може да има дори обратен ефект, ако Тръмп спечели лесно в Сената. Така че ще има много приказки за импийчмънт през 2019-а, но ако е в добро здраве, очакванията са той да изкара още една година като президент.\n\r\n\n\r\nНовото демократическо мнозинство ще се изправи пред няколко непосредствени политически предизвикателства. Ще има натиск отляво да се върви към процедура за импийчмънт, макар че ако се стигне дотам, това би била една чисто символична победа. Ако се тръгне много агресивно към импийчмънт, това може да отблъсне онези избиратели, които могат да видят в това доказателство, че Конгресът повече политиканства, отколкото мисли за подобряване на живота на обикновените американци.\n\r\nВъпреки че имат мнозинство в Камарата, демократите няма да са в състояние да прокарат каквото и да е значимо законодателство, тъй като републиканците все още контролират Сената и Тръмп е републиканец. Най-добрата стратегия за демократите следователно ще бъде да прокарат популярни законопроекти за подобряване на достъпа до здравеопазване независимо от предварително диагностицирани заболявания, за по-достъпно образование, и други подобни. Никой от тези законопроекти няма шанс да стане закон, но те ще позволят на демократите да се обвържат с популярни позиции и да представят пред американския народ програмата си с наближаването на изборната 2020 г.\n\r\n\n\r\nСлед поражението на Хилари Клинтън през 2016-а броят на демократите, чийто имена се въртят като потенциални кандидати за Белия дом през 2020 г., постоянно расте. Сред тях са ветерани от предишни президентски кампании като Джон Кери, Джо Байдън, Бърни Сандърс, а може би дори и Хилари Клинтън; бивши и сегашни губернатори като Джон Хикънлупър от Колорадо и Гевин Нюсъм от Калифорния; сенатори като Кори Букър от Ню Джърси и Ейми Клоубъшар от Минесота; нови лица като Камъла Харис - младата сенаторка от Калифорния, и Бето О'Рърк, чиято кампания за сенатор от Тексас го направи национална фигура въпреки загубата му от титуляра Тед Круз; неполитически фигури като милиардера Том Стейър, и нови демократи като бившия кмет на Ню Йорк Майкъл Блумбърг - всички те са сред онези, които, изглежда, обмислят дали да водят президентски кампании.\n\r\nПонякога изглежда по-лесно да се изредят видните демократи, които НЕ ОБМИСЛЯТ да се кандидатират, отколкото да се посочат всички онези, които обмислят. През 2019 този списък ще се свие. Лесно е да пуснеш пробен балон с името си две години преди изборите, но е много по-трудно да изградиш организация и да събереш такива пари, каквито ще са необходими за кандидатура, която да бъде възприета сериозно по-нататък в кампанията.\n\r\n2019-а ще бъде година на предварителни игрички и схватки, които ще отсеят полето на кандидатите. Това неизбежно ще означава, че единството, характерно за демократите през 2018-а, ще отстъпи място на разделения, в процеса на които активисти, донори и поддръжници ще се групират зад различните първични кандидати. Въпреки това, макар да е слабо вероятно демократите да излъчат един силен фаворит до края на следващата година, следва да очакваме, че ще се оформи една група от 12 до 18 перспективни кандидатури. Това е все още твърде обширен списък, но е все пак далече от 20-30-те имена, които умуват дали да влязат в надпреварата сега.\n\r\nЩо се отнася до Републиканската партия, нейната президентска политика през 2019-а ще изглежда много по-различно. Скандалите около Тръмп ще го направят по-слабо привлекателен кандидат за 2020-а, но макар слуховете за евентуални опоненти на президента в първичните избори да се носят упорито, крайно невероятно е друг републиканец да спечели партийната номинация. Появата на републиканец като опонент на Тръмп през 2020 може да допринесе за оформяне на пост-Тръмповия профил на партията, но без да му донесе победа в краткосрочен план.\n\r\n\n\r\nСъстоянието на американската икономика може да има огромен ефект върху американската политика през 2019 и 2020 г. Сравнително силната икономическа конюнктура спаси Републиканската партия, която загуби контрола си върху Камарата на междинните избори, от още по-катастрофални загуби пред 2018-а. Ако икономиката остане в добро състояние или отбележи ръст през 2019, малко вероятно е Републиканската партия да се обърне срещу Тръмп. Един тежък икономически обрат обаче може да се окаже бедствен не само за американците, но и за президента.\n\r\nАко свидетелствата, говорещи за прегрешения на Тръмп по теми като Русия, продължат да бъдат твърде значителни, за да бъдат лесно игнорирани, републиканците в Конгреса, включително и някои в Сената, могат да стигнат до извода, че президентът е бреме за тяхната партия, и има слаби аргументи да го защитават. Една пропадаща икономика може да отвори вратата за процедура по импийчмънт в Сената или за републикански опоненти срещу Тръмп в първичните избори.\n\r\nВсичко това е само частичен списък на нещата, които могат да се случат в предстоящата година.\n\r\nНо като признаваме, че отстраняването на Тръмп чрез импийчмънт не е на близкия хоризонт и че нещата около президентската кампания през 2020 са силно променливи, и като отчитаме потенциалната роля на една нестабилна икономическа картина и на една окрилена Камара на представителите, можем да очакваме най-сериозни политически промени в предстоящата година. \n\r\n\n\r\n/БТА/\r\n ", "date": "2018.12.29", "title": "Избори, икономика... Непредсказуема 2019 в САЩ"}
{"url": "https://www.dnes.bg/notifikacii/2018/12/29/lipsata-na-kadri-predizvikva-ikonomikata-ni-prez-2019-ta.397842", "text": "Въпреки че държавният бюджет за следващата година беше определен като най-амбициозния за последните 20 години, икономисти и бизнес имат по-скоро умерено оптимистични прогнози за идващата 2019-та година. \n\r\nЩе продължи ли увеличението на цените, защо няма кадри и кога ще влезем в чакалнята на еврозоната, коментират пред БНТ експертите, цитирани от .\n\r\nИ бизнес, и икономисти са категорични, че основното предизвикателство пред българската икономика догодина се оказва липсата на кадри, не само висококвалифицирани специалисти, но и всякакви работници с по-ниска специализация. По данни на бизнеса на всеки сто пенсиониращи се се падат по едва 62-ма души, които навлизат на трудовия пазар. \n                \n                \r\nТози спад на трудовите ресурси от порядъка на 40 - 50 хиляди всяка година безспорно ограничава растежа на икономиката. И води до там, че каквито и мерки да се взимат за промяна в образованието, които ще дадат ефект след 5-10 години, ако не решим проблема с трудовата имиграция, ние няма да можем да преминем през този брод, каза Васил Велев, председател на АИКБ. Много предприятия ще затворят през следващите пет години, тъй като повече от половината работещи в тези предприятия са на предпенсионна възраст, посочи Велев.\n\r\nЕдин от секторите изключения, където има достатъчно специалисти, е сферата на компютърните технологии. \n\r\nРешение на този проблем е в догонването на стандарта на живот и растежа на доходите, тоест колкото по-бързо заплатите ни се изравнят с европейските, толкова по-малко хора ще напускат страната в търсене на работа, посочи Десислава Николова от ИПИ.\n\r\nОсвен местните предизвикателства страната е изправена и пред глобални фактори, които не могат да бъдат пренебрегнати - вносна инфлация заради движението на цените на петрола и очаквания за повишаване на основните лихвени проценти. \n\r\nПрез последните месеци инфлацията у нас достигна рекордно високи нива за последните пет години и надмина 3,5%, което означава увеличение на всички цени у нас.\n\r\nИнфлацията никога не е добра, защото тя изяжда част от доходите на хората, прави планирането на бизнеса по-трудно. При пенсионерите, почти изцяло покачването на пенсиите, което видяхме юни месец беше погълнато от инфлацията, каза Десислава Николова.\n\r\nПрогнозите на икономистите са, че постепенно скокът на цените ще намалее и тази година повишенията ще бъдат по-малки и заради поевтиняването на петрола на световните пазари.\n\r\nАко Европа кихне, и България ще кихне и дори може да се разболее. Очаква се европейската и българската икономика да продължат да растат с добри темпове, но все пак има риск от забавяне, коментира Десислава Николова.\n\r\n", "date": "2018.12.29", "title": "Липсата на кадри предизвиква икономиката ни през 2019-та"}
{"url": "https://www.dnes.bg/politika/2018/12/29/siderov-prozria-mai-partniorite-ne-me-iskat-za-evroizborite.397836", "text": "Волен Сидеров направи равносметка на изминалата година, като според него влизането в управлението на НФСБ и ВМРО в най-високите постове - вицепремиерските, е донесло повече негативи, отколкото позитиви.\n\r\n\"През цялото време повтарях и насочвах погледа към важните неща, съществените сфери, а те го приемаха като лично заяждане. Нямам нито желанието, нито енергията, нито съм на годините да се заяждам лично с някого.\n\n\nЕдинственият смисъл в тези критики е да се насочи тази енергия, защото загубим ли я, ще загубим въобще възможността патриотичен, националистически вот да бъде добър и успешен в България. А в Европа той идва на дневен ред\", коментира Сидеров пред партийната си телевизия Алфа, цитиран от Фокус. \n                    \n                    \n                \r\nПо повод предстоящите евроизбори, Сидеров отбеляза: \"Месеци наред говоря на коалиционен съвет, че общ добър резултат би запазил управляващата коалиция. До момента нямам това разбиране да ми се каже: \"Да, така е\" и да действаме\".\n\r\n\"От коалиционните партньори, доколкото чувам нямат желание да са с мен на евроизборите, но това го чувам като слухове, официален отговор нямам\", допълни Сидеров.\n\r\n\"Колкото до ГЕРБ в момента тяхното виждане е да бият БСП като резултат. Това им е максимумът на хоризонта. Патриотите не са важни. Сигурно от тяхна гледна точка егоистично това е правилно. Но би трябвало да имат по-стратегически поглед. Ние нямаме достатъчно време да решим каква точно Европа ще правим и от там дали България ще е държава или просто територия\", коментира още Сидеров.", "date": "2018.12.29", "title": "Сидеров прозря: Май партньорите не ме искат за евроизборите"}
{"url": "https://www.dnes.bg/obshtestvo/2018/12/29/bylgarinyt-stiska-za-da-razpusne-finasovo-po-praznicite.397825", "text": "Българинът ще изтегли около 400 млн. лева бързи кредити за празничното пазаруване, друг източник на пари са потребителските кредити. \n\r\nОбщата сума, която сме дали по празниците за миналата година, е 1.5 млрд. лева. Тази зима обаче тя е нараснала и ще стигне близо 2 млрд. лева. \n\r\n\"Това изобщо не е малко – само в последните дни преди Коледа и Нова година харчим между 250-300 млн. за подаръци\",  прогнозира финансистът Стойне Василев пред БНТ. 20% от сумата ще дойде от теглени кредити.\n\r\n\"Свикнали сме цяла година да се стискаме, а по празниците или на почивка да се отпускаме финансово\", коментира Василев. Експертът препоръчва да планираме разходите си разумно, за да няма неприятни изненади през януари. \n                    \n                    \n                \r\nФинансовите специалисти съветват още да избягваме лошите покупки и да плащаме първо на себе си.\n\r\n\"Лошите покупки\" включват стоки, които бързо губят от стойността си. Типичен пример е колата. Всеки нов автомобил губи 20% от своята цена веднага след като е купен. \n\r\nНе на последно място е и принципът да живееш под възможностите си. Ако не можете да си позволите покупка с налични средства, без ползването на кредит, просто не я правете. Така например ако реализирате доход от 25 000 лева, то трябва да живеете сякаш притежавате 15 000. Важно е потребителят да се информира за същността на финансите и да следи своите разплащания всеки месец – така ще му е по-лесно да направи дадена покупка и съответно да разбере за какво харчи най-много.\n\r\nВ същото време вече 10 години спазваме навиците си да харчим приблизително еднакво за хотели и ресторанти. През 2017 г. 6,9 на сто от годишните разходи на българина са отивали за това перо, докато през 2007 г. - 6,1 на сто, сочат данните на Евростат.\n\r\nЗа отбелязване е обаче, че по-голямата част от тези разходи на българина - над 4%, се получават от похарченото по ресторанти и заведения, а не толкова от хотелско настаняване.", "date": "2018.12.29", "title": "Българинът стиска, за да разпусне финасово по празниците"}
{"url": "https://www.dnes.bg/akoshtete-vqrvaite/2018/12/29/1600-km-za-54-dni-amerikanec-prekosi-sam-antarktida.397720", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n1 600 километра за 54 дни през Антарктида. Американецът Колин О'Брейди сам и без помощ стана първият човек в света, прекосил ледения континент. Той разказа за успеха си в профила си в Instagram, където редовно обновяваше информацията за невероятното си изживяване.\n\r\nОколо 98% от територията на Антарктида е покрита с лед. Това е континентът с най-ниски средни температури, най-ниски валежи, най-силни ветрове и най-голяма средна надморска височина.\n\r\nПрез 1773 г. изследователят Джеймс Кук пръв пресича Южния полярен кръг и въпреки че открива множество крайбрежни острови, не вижда самата Антарктида. Следват множество експедиции до ледения континент.\n                    \n                    \n                \r\nВ края на 2018 година човек прекоси абсолютно сам и без помощ ледената пустиня. Това е 33-годишният американец Колин О'Брейди. За 54 дни авантюристът преминал 1500 км със своите ски, влачейки след себе си 170-килограмова шейна със запаси, разказва .\n\r\n\"32 часа и 30 минути след като напуснах последния си лагер рано на Коледа сутринта, аз покрих останалите 150 километра в един непрекъснат \"Антарктически ултрамаратон” до финалната линия. Дървеният стълб на фона на тази снимка отбелязва края на ледения шелф на Рос, където свършва земната маса на Антарктика и започва морският лед. Докато дърпах шейната си през тази невидима линия, постигнах целта си - да стана първият човек в историята, който прекоси континента от единия до другия бряг, неподдържан и без помощ“, споделя О'Брейди в Instagram профила си.\n\r\nПървото нещо, което е направил, след това, е да звънне на съпругата си. Американецът завършва публикацията с цитат от Нелсън Мандела - \"Нещата винаги изглеждат невъзможни, докато някой не ги направи.“", "date": "2018.12.29", "title": "1600 км за 54 дни. Американец прекоси сам Антарктида"}
{"url": "https://www.dnes.bg/obshtestvo/2018/12/29/zakysniavate-da-vzemete-deteto-ot-zanimalnia-pogva-vi-dazd.397826", "text": "Миналата седмица една бележка разбуни духовете. На нея пишеше, че децата от занималнята от столичното 39-о СУ \"Петър Динеков\", които не бъдат взети до 18 часа, ще бъдат отвеждани в 7-о РУ на МВР.\r\n\n\r\nПри редовни закъснения на родителите да приберат децата си от училище следва да бъде сигнализиран отдел \"Закрила на детето\" към дирекция \"Социално подпомагане\", заявиха от Държавната агенция за закрила на детето (ДАЗД) пред \"Монитор\".\n\r\nОт ДАЗД обясняват, че според Закона за закрила на детето тези до 12-годишна възраст не трябва да бъдат оставяни без надзор от страна на своите настойниците, попечителите или други лица, които се грижат за тях. \n                    \n                    \n                \r\nУчебните заведения пък трябва да информират родителите за разписанието на часовете и целодневната организация, кога трябва да бъдат вземани и довеждани малчуганите, както и санкциите, които ще последват, ако не бъдат спазвани. \n\r\nКогато родителят без уважителна причина не вземе своевременно детето си от училище или занималня след приключване на учебните часове, това може да бъде прието като оставяне без надзор. За агенцията обаче било много крайна мярка изпращането на детето в полицейско управление.\n\r\nСпоред тях подобни закъснения могат да се дължат на трафика в големите градове, но родителят трябва да предупреди учителят. От ДАЗД препоръчват при възможност да се създаде организация до вземането на детето в рамките на работното време на училището, като то остава при дежурния учител или в библиотеката.\r\n ", "date": "2018.12.29", "title": "Закъснявате да вземете детето от занималня? Погва ви ДАЗД"}
{"url": "https://www.dnes.bg/zvezdi/2018/12/29/venci-venc-stana-bashta-melani-go-dari-s-dyshteria.397827", "text": "Рапърът Venci Venc' получи най-добрия подарък между коледните и новогодишните празници. Той стана баща, след като жената до него - Мелани, го дари с момиче вчера. \r\nБебето тежи 3.3 кг и е дълго 50 см. Двамата родители са дали вече и име - Агуая. То произхожда от гръцката митология и символизира радост, изящество и красота, сподели самият Venci Venc’. \r\nБебето и майка му Мелани са добре, а рапърът е най-щастливият татко на света, съобщиха от \"Вирджиния Рекърдс\". \r\nПродуцентите се присъдиниха към поздравите към музиканта и пожелаха на Агуая да е необикновена като татко си и смело да върви по своя път.", "date": "2018.12.29", "title": "Venci Venc' стана баща, Мелани го дари с дъщеря"}
{"url": "https://www.dnes.bg/obshtestvo/2018/12/29/dokyde-letim-nai-chesto-po-praznicite.397828", "text": "И тази година се запазва тенденцията Лондон да бъде дестинация номер едно, когато става въпрос за закупени самолетни билети. Независимо дали става въпрос за посрещане на празните зад граница или завръщащи се да посрещнат 2019-та у нас. \n\r\nПри пътуванията от чужбина до България в периода от 21 до 31 декември Лондон отново е фаворит с най-много закупени билети. Това се дължи на големия брой български емигранти в Англия, които си идват за празниците, пише \"Труд\".\n\r\nНа второ място по посещение със самолет за празниците е столицата на Италия – Рим, следвана от германските градове Франкфурт и Берлин, отчитат експерти по продажба на самолетни билети.\n\r\nОколо 110 хил. са българите, които ще посрещнат Нова година зад граница. Сред предпочитаните дестинации за празника са Париж, Брюксел и Мадрид. Турция е една от страните, която ще посрещне повече българи тази година, заради спада на курса на турската лира. Но най-предпочитаните места за посрещане на Новата година остават Гърция и Сърбия. \n                    \n                    \n                \r\nОколо 3000 българи са заложили на екзотиката и ще посрещнат 2019 г. в Дубай, Малдивите, Тайланд, Египет и Бали.", "date": "2018.12.29", "title": "Докъде летим най-често по празниците?"}
{"url": "https://www.dnes.bg/snimka-na-denia/2018/12/29/nahluva-po-studeno-vreme-idvat-dyjd-i-sniag.397829", "text": "Днес ни очаква значително по-студено време със значителна облачност. Ще духа до умерен вятър от север-северозапад и с него ще нахлува студен въздух.\r\nНа много места в Северна и Източна България ще има превалявания от дъжд, а в сутрешните часове на места в Дунавската равнина и Предбалкана дъждът ще преминава в слаб сняг. Максималните температури ще са предимно между 2 и 7 градуса, сочи  на Националния институт по метеорология и хидрология. \r\nПо Черноморието ще бъде предимно облачно и с превалявания от дъжд. Температурите ще се понижат и максималните ще са между 4° и 7°, колкото е и на морската вода.\r\nВ планините ще бъде предимно облачно, ветровито и студено. На много места ще превалява слаб сняг. Максималната на височина 1200 метра ще е около минус 1°, на 2000 метра - около минус 6°.", "date": "2018.12.29", "title": "Нахлува по-студено време, идват дъжд и сняг"}
{"url": "https://www.dnes.bg/temida/2018/12/29/georgi-vylev-ot-kilyrite-gotvel-biagstvo-ot-zatvora.397830", "text": "Георги Вълев, който преди година бе осъден да лежи до края на живота си в затвор по делото срещу бандата на Килърите, е преместен спешно от килията си в Ловеч в друг затвор. Той е бил конвоиран вчера до Плевен заради оперативна информация на спецслужбите, че се подготвя негово бягство по празниците, съобщава \"\".\n\n\n\n\r\nВ полицията получили сигнал, че има план в Ловешкия затвор да се вкарат ампули с медикамент, който да предизвика криза и да заблуди лекарите, че са налице симптоми на инфаркт - високо кръвно, повръщане, отпадналост, бучене в ушите. \r\n                    \n                    \n                Целта била Вълев да бъде качен в линейка и да бъде изведен от строго охранявания район на затвора под предлог, че спасяват живота му.Роднина на Вълев пратил ампулите по куриерска служба на своя човек в затвора и те стигнали, където трябва.\n\r\nПолицаите започнали да проверяват кой може да е вътрешният човек на заговорниците и попаднали на любопитна информация. Оказало се, че племенница на служител с достъп до медицинския пункт в затвора е правила сватба в 4-звезден хотел във Велико Търново, който бе на Георги Вълев, но вече се води на друга фирма, при твърде атрактивни цени - с 50 % отстъпка от обичайната оферта. Засега обаче няма обвинение заради липса на доказателства.\n\r\nВълев лежи в затвора за лихварство и \"мокри поръчки\". Върховният касационен съд (ВКС) окончателно го призна за виновен през декември 2017 г., че е поръчал на бандата на Петър Стоянов - Сумиста две убийства - на търновския адвокат Петър Лупов и на шуменския бизнесмен Румен Рачев, убити през 2009 г.\r\nСумиста и Вълев бяха обвинени от прокуратурата като подбудители на убийствата. Преките извършители изчезват безследно. Труповете им бяха открити, овързани с бодлива тел, над софийското село Железница.", "date": "2018.12.29", "title": "Георги Вълев от Килърите готвел бягство от затвора?"}
{"url": "https://www.dnes.bg/rusia/2018/12/29/lavini-zatrupaha-11-dushi-v-rusiia-edin-zagina.397832", "text": "Лавини затрупаха 11 души рано тази сутрин в Хабаровския край в Русия, съобщиха местните власти, цитирани от ТАСС.\r\n\"Няколко лавини паднаха в селището Многовершинни. Предполагаме, че под снега се намират 11 души\", каза местната управа на Николаевския район.\r\nПървата лавина е паднала на територията на компресорна станция на златодобивна компания, където е имало един човек. На помощ му се е притекла спасителна група от 10 души, но тогава паднала втора лавина и те също са били затрупани под снега.\r\n\"Извадени са девет души. Осем са живи, един е загинал\", заяви представител на местните власти.\r\n(БТА)", "date": "2018.12.29", "title": "Лавини затрупаха 11 души в Русия, един загина"}
{"url": "https://www.dnes.bg/mish-mash/2018/12/29/receptata-dnes-kavyrma-sys-svinsko-i-gybi.397778", "text": "\r\n600 г свинско месо\r\n \r\n3 големи глави лук\r\n \r\n500 г пресни печурки\r\n \r\n2 с. л. доматено пюре\r\n \r\n300 мл вода\r\n \r\nолио\r\n \r\nчервен пипер\r\n \r\nсол\r\n \r\nчубрица\r\n \r\nмагданоз\r\n\r\n\r\n \r\nВ дълбок тиган или тенджера с незалепващо покритие загряваме 3-4 с. л. олио и слагаме да се запържи нарязаният на полумесеци лук, после добавяме нарязаното на кубчета месо и задушаваме 10-ина минути.\r\n \r\nДобавяме и нарязаните на филийки гъби, червения пипер, солта и чубрицата и разбъркваме добре.\r\n \r\nЗаливаме с доматеното пюре разредено с водата и оставяме да къкри на тих огън, докато месото омекне и ястието се сгъсти и остане само на мазнина.\r\n \r\nСервира се обилно поръсено с магданоз.\r\n \r\n\r\n \r\n ", "date": "2018.12.29", "title": "Рецептата Dnes: Кавърма със свинско и гъби"}
{"url": "https://www.dnes.bg/eu/2018/12/29/ot-falshivi-komplimenti-do-misiia-bylgariia-nachelo-na-evropa.397138", "text": "На 1 януари 2007 г. България официално стана член на ЕС и тогава всички бяха във възторг. През 2017 г.  уж вече бяхме утвърдени европейци, със синхронизирана нормативна уредба, но и политиците, и гражданите се чудеха как властта ще се справи с тежката задача да организара първото ни европредседателство. Освен това сериозен беше и въпросът с парите, които ще ни струва, защото  България си остана най-бедната страна в ЕС.\n\r\nНа всичкото отгоре се наложи да застанем начело на ЕС 6 месеца по-рано от планираното заради отказа на Великобритания от ротационното председателство на Съвета на ЕС през 2017 г.,след решението й да напусне Общността.\r\nВ крайна сметка беше решено да има специално министерство за европредседателството, а за министър беше избрана Лиляна Павлова. \n                    \n                    \n                \r\nПосле трябваше да се търси място за срещи и конференции, достатъчно просторно, за да има място за хилядите делегати, но пък и да не е много скъпо, за да не натежи прекалено на данъкоплатците. Изборът се спря на НДК. \n\r\nИ така след много работа, 45 млн. лв., скандали, протести, смяна на директори – Дворецът отвори вратите си, за да посрещне част от върха на Европейския съюз. \n\r\nСлед много мъки и усилия на 11 януари беше даден старта на историческото събитие с официална церемония в Народния театър \"Иван Вазов\".\r\nЕвропейските комисари пристигнаха по-рано днес, пристигнаха и ръководителите на Европейския съвет, Европейската комисия и Европарламента, а през първите 6 месеца на годината над 34 хиляди еврочиновници, правителствени ръководители, президенти, дипломати минаха през България по служебни въпроси. \n\r\nТака до 27 юни, когато със Симфония № 8, известна като \"Симфония на хилядата\" от Малер, едно от най-мащабните произведения в музикалната история, прозвуча за закриването на българското европредседателство на концерт в НДК.\n\r\nИ докато премиерът Бойко Борисов не пожали сили и време, за да работи на сцената на международната дипломация, опозицията в страната впрегна целия си капацитет, за да организира протести, а дори внесе вот на недоверие срещу кабинета през януари заради провала на правителството с борбата с корупцията, при който очаквано правителството оцеля.\n\r\nБез да изненадат никого от БСП обвиниха властта, че въобще не се справя с председателство на ЕС. В критиките се включи и президентът Румен Радев. \n\r\nТой определи като \"комплименти\" оценките от Брюксел за добре свършената работа от властта, които според него не би трябвало да заблуждават хората. \n\r\nЗа него Брюксел не можел да си позволи друг тон, но в същото време в страната протестите се множали, а властта не отговаряла. \n\r\n\"Нещо повече - европейското председателство стана алиби за липса на отношение и за безразличие по тези проблеми. Мисля, че трябва България, властта, по-бързо да се освободят от еуфорията от този изкуствено граден образ и възможно най-бързо, телом и духом, да се върнат в суровата българска действителност\", скочи той в началото на юли.\n\r\nСпоред него българското председателство на Съвета на ЕС систематично е било употребявано за вътрешнополитически PR. Той упрекна кабинета и за избора на приоритети.\n\r\n\"Броят на целувките и прегръдките, броят на европейските лидери, позирали на Моста на влюбените, стотиците срещи и разработени документи накрая остават статистика. Западните Балкани останаха приоритет за София, но изпаднаха извън фокуса на обединена Европа\", коментира държавният глава. \n\r\nА пък премиерът беше най-горд именно със срещите, които организира по темата за Западните Балкани. \n\r\nНа 17 май се проведе и историческата среща на върха в София, в която се включиха лидерите на 28-те държави членки на Евросъюза, с изключение на Испания, и лидерите от Западните Балкани.\r\nАнализаторите определиха срещата като историческа не само за България, но и за Европа. В този формат, с тези теми, последният подобен форум се е състоял преди 15 години.\n\r\nИменно след тази среща се стигна и до споразумението между Гърция и Македония за смяна на името на югозападната ни съседка. \n\r\nБорисов не скри задоволството си от свършената работа и се похвали, че българските институции са си поставили  четири основни приоритета и са пожънали успех по всички от тях, а най - големият е вмъкването в дневния ред на ЕС темата за европейската перспектива на страните от Западните Балкани.\n\r\n\"Заложихме на това, защото разбираме присъединяването ни към ЕС като условие на по-доброто развитие и сигурността на цяла Европа. Не може да има мир и просперитет на континента докато цяла Европа не бъде обединена\", каза той в Страсбург, когато се отчиташе пред Европейския парламент. \n\r\nСпоред него България се е справила \"прекрасно\" с европредседателството: \"Нейните момчета и момичета, мъже, жени, се справиха прекрасно. Показаха, че имат и административен, и организационен, и политически, и в перспектива капацитет. Това прави България горда. Показа, че сме една държава, която дори другите трудно биха достигнали в много сфери\".\n\r\nПохвала страната ни получи и от председателя на ЕК Жан-Клод Юнкер. Той даде отлична оценка на българското европредседателство и благодари на Бойко Борисов и на екипа му за работата.\n\r\n\"Изключително успешното председателство. Отлично. Мотото на вашето председателство беше \"Съединението прави силата\". Това резюмира и начина, по който подходихте към председателството. Всяка секунда и всяка минута работихте така и за мен бе удоволствие да работя с Българското председателство. Построихте мостове, събрахте хора и в отделните отрасли постигнахте успехи. За всичко, което бе извършено, що се отнася до икономическия и валутен съюз, трябва да кажа, че е много важна модерницазията на правилата в далекосъобщенията. Това всичко се отнася до цифрова Европа, дигитална Европа. Със стимула на Мария Габриел и на Българското председателство цифровизацията напредна. Същото се отнася и до управлението на енергийния съюз. Работихте добре и по командированите работници – постигнахте повече от други в сложни за вас обстоятелства. Едно и също заплащане, една и съща работа, социалната политика в Европа – всички тези теми. Относно политиката за Западните Балкани – обсъдихме тази тема и в София, и във Варна. Навсякъде, където бяхме, присъстваше темата за Западните Балкани. Вие се погрижихте за това европейската политика да отрази и перспективата, свързана със Западните Балкани – тази тема да бъде по-добре разбрана\", каза той. \n\r\nА от 1 януари министерството за еврошефството ни отива в историята. \n\r\n\"Мисията е изпълнена\", каза на изпроводяк ресорният министър Лиляна Павлова. \n\r\nТя се похвали, че е успяла да спести цели 22 милиона лева. \n\r\nРеално председателството е струвало 62 млн. лв., без да се смята прескъпия ремонт на НДК, като всички делегати са останали доволни.\n\r\nА гостите през първите шест месеца на отиващата си година отнесоха за спомен от България стилни шалове и вратовръзки, специална емисия монети, лимитирана серия пощенски марки, торбички с ароматна лавандула, мускалчета с розово масло.", "date": "2018.12.29", "title": "От \"фалшиви комплименти\" до \"мисия\" – България начело на Европа"}
{"url": "https://www.dnes.bg/obshtestvo/2018/12/29/cenko-chokov-ot-selski-baron-uiski-i-kiucheci-do-ekskmet-s-15-bolesti.397834", "text": "Ценко Чоков определено е феномен сред хората, които са били избирани за кмет в България. През последните години той бе постоянен \"гост\" в медиите заради методите си на управление и гуляите, които организира в Галиче. Село, за което не веднъж е казвано, че е държава в държавата.\n\r\nС тъмни очила, огромен златен ланец и уиски в ръка Ценко Чоков играе кючек около бял джип, паркиран пред ресторант във врачанското с. Галиче. Вътре приближените на кмета празнуват новата придобивка. В джипа е седнал дебел фолкпевец, който реди рими в прослава на вечния кмет, който кара хубави коли и спи с хубави жени. \r\nЦенко черпи с марково уиски, а на трапезите му има изобилие от ядене. Годината е 2015-а, а кметът е на върха на своята слава, припомня историята му \".\n                    \n                    \n                \r\nОт този разгул и демонстрация на власт не е останало нищо. Днес Чоков страда от 15 болести, вече не е кмет и има присъда от 4 г. и половина за отвличане, побой и палеж.\n\n\n\n\nВ Галиче мнението за бившия им управник е разделено на две - някои смятат, че е въвел ред в селото и присъдата му се дължи на показанията на негови завистници. Според други е извършил толкова престъпления, че размерът на присъдата му е смешно малък.\n\r\n\n\r\nВ мътното време на първите години от прехода звездният час за бъдещия управник на Галиче настъпва около 1990 г. Чоков не пропуска шанса си да се включи в играта като охранител в СИК, сдобива се с мощна западна кола, бухалки в багажника и само за година натрупва 4 висящи дела за рекет и самоуправство. Разследват го и за опит за убийство, след като стреля с незаконен пистолет срещу трима на селски пазар.\n\r\nДесетки са пребитите от него собственици на магазини, на малки фирми или просто хора, които са му възразили. Дори участвалите в какво ли не мутри на СИК в Белослатинско и региона се стряскат от неговите изцепки и неуспешно се мъчат да го укротят.\n\r\nПрез 1991 г. Чоков пробва силите си на първите местни избори след промените у нас, но тогава не успява да стане кмет на Галиче. Но пък взема властта в селото чрез окупация на местното ТКЗС. \n\r\nЗа първи път Ценко става кмет на Галиче през 1994 г. Хората в селото и сега си спомнят за многобройните заплахи, побоища и палежи, чрез които Чоков се добира до заветния стол. А още преди да влезе в кметството, вече е превърнал Галиче в частна собственост, заграбвайки по-голяма част от имуществото на бившето стопанство и плодородните земи около селото.\n\r\nНовият кмет налага свои разбирания за законност и ред в Галиче. Той е полицай, прокурор, съдия и палач едновременно. Така превръща селото в територия извън държавата. Наложеното от него лично правосъдие все пак стряска институциите и Чоков е принуден да си подаде оставката през юли 1997 г.\n\r\nЗавръща се отново в кметството след 3 г. Чоков все още върти бухалката като от времената на силовото застраховане и десетки си патят от гнева му. Единици обаче се оплакват в полицията.\n\r\nЦенко лично издирва крадци, връзва ги за стълбове в центъра на Галиче и ги наказва с публичен линч. Много от възрастните хора го боготворят, защото им помагал в трудни ситуации - спасявал животните им при наводнения, давал им пари за хляб, чувствали се сигурни. Други тихо негодуват от тормоза.\n\r\nПрез следващите си мандати кметът се сдобива със стотици декари земеделска земя в района и се превръща в истински селски барон. Фирмата на жена му обработва нивите, а Ценко лично кара трактори и комбайни, за да събира реколтата. Вземал е и субсидии за обработваемите площи. В същото време винаги успява да се измъкне от опитите на правосъдието да спре сделките му, извършвани на ръба на закона. Властта е неспособна да се справи и с групата около него, които безчинстват в околията. В схемата на Ценко Чоков за придобиване и прехвърляне на имоти са участвали нотариус, неговият помощник и адвокатка от Бяла Слатина. По-късно те бяха разследвани за нарушения при сключване на сделките.\n\r\nМногобройните имотни измами на Чоков и сигнали за лихварство, палежи и рекет принудиха прокуратурата да се намеси през 2016 г. В края на май същата година той беше арестуван показно в Галиче. Тогава стана ясно, че оформилата се група от негови лично предани хора държала в страх Галиче и се разправяла жестоко с всеки, осмелил се да се противопостави на исканията на кмета. Наречената от прокуратурата организирана престъпна група действала като шпицкоманда на Чоков и налагала със сила разбиранията му за ред.\n\r\nЧоков бе подкрепян от различни политически партии и движения. Предишни мандати печели като кандидат на ГЕРБ, а последните два - от листата на ДПС, но никога не е бил член на тези партии. \n\r\nМехти Касъмов, който почина навръх Коледа в Пампорово, е един от най-близките приятели на Ценко Чоков в последните години. Той беше тарторът на ромската махала в Галиче. \n\r\nДългогодишният активист на ДПС бе известен в селото и региона като човека, без чиято тежка дума нищо не можеше да се случи. През първите години на прехода и кметуването на Ценко Чоков Мехти е уличаван многократно като съучастник на многомандатния селски управник в заграбването на земеделски имоти с неизяснени наследници. Двамата успяват да заграбят хиляди декари обработваема земя в няколко врачански села.\n\r\nГодини наред той беше известен като най-големия брокер на гласове във Врачанско, а в Галиче с вота на ромите, привърженици на ДПС, осигуряваше сигурната победа на Ценко Чоков в изборите за кмет. Ромският барон, който не криеше пред медиите, че циганите гласуват по неговата воля, бе и общински съветник от ДПС в Бяла Слатина. Кандидатира се неуспешно за кмет на града, както и за депутат от движението на Доган.\n\r\nНа отстъпен парцел от имота на ромския барон в Галиче бе построена джамия и с пари от различни мохамедански фондации населението на циганската махала бе тотално ислямизирано. В махалата Мехти Касъмов бе известен като благодетел, готов винаги да помогне на бедните си събратя.\n\r\n ", "date": "2018.12.29", "title": "Ценко Чоков - от селски барон, уиски и кючеци до екскмет с 15 болести"}
{"url": "https://www.dnes.bg/football/2018/12/29/levski-pak-napira-za-rainov-vzima-go-oshte-prez-zimata.397833", "text": "Левски продължава да преследва една от трансферните си цели и ще подпише предварителен договор с капитана на Берое Мартин Райнов, пише Gol.bg като цитира \"Тема Спорт\".\n\r\nКонтрактът на халфа със старозагорци изтича през лятото и той все още не го е подновил. Националът няма и да го стори, а още в първия ден на 2019 година ще парафира със \"сините\".\n\r\nПри такова развитие на обстоятелствата се очаква двата клуба да се разберат за трансфер на играча на \"Герена\" още през зимата, защото през лятото Берое няма да получи и лев за правата на Райнов.\n\r\nПривличането на 26-годишния футболист, който беше близо до Левски и преди началото на сезона, ще е първа крачка по изпълнението на желаната от треньора Славиша Стоянович селекция. Той настоява на \"Герена\" да бъдат доведени повече български играчи. \n                    \n                    \n                \r\nСтоянович държи да види със синята фланелка и нападателя Валери Божинов.", "date": "2018.12.29", "title": "Левски пак напира за Райнов, взима го още през зимата?"}
{"url": "https://www.dnes.bg/obshtestvo/2018/12/29/gotovi-sa-danychnite-deklaracii-podavaneto-im-ot-10-ianuari.397835", "text": "Образците на данъчни декларации за облагане на доходите на физическите лица и за облагане с корпоративни данъци вече са публикувани на сайта на НАП, след обнародването им в \"Държавен вестник\".\n\r\nДанъчната кампания започва от 10 януари, съобщават от приходната агенция, цитирани от БНР.\n\r\nПромяната в началния срок е заради промени в законодателството. Декларациите за доходите на физическите лица могат да бъдат подадени най-рано на 10 януари - както по електронен път, така и на място в офисите на НАП. Срокът за ползване на 5% отстъпка за ранно деклариране и плащане през 2019 година остава непроменен - 31 януари, напомнят от приходната администрация.\n\r\nГодишното приключване на данъчно-осигурителните сметки на фирми и граждани ще бъде извършено от НАП в периода 01-10 януари 2019 г., като плащания чрез електронната система за разплащане без такси (т.нар. виртуален POS) ще се приемат до 9:00 ч. на 31.12.2018 г. Офисите на НАП ще приемат плащания с дебитни и кредитни карти на ПОС терминали до 13:00 ч. на 31.12.2018 г.", "date": "2018.12.29", "title": "Готови са данъчните декларации, подаването им - от 10 януари"}
{"url": "https://www.dnes.bg/za-da-se-razbirame/2018/12/29/broeni-dni-do-2019-a-kakvo-gi-chaka-strelcite.397777", "text": " \r\nБез значение колко независима и решителна е жената Стрелец, тя, разбира се, се нуждае от внимание и грижа. На интимния фронт ви очаква относителна стабилност. За тези без партньори е желателно да присъстват на повече социални събития – вероятността да се срещне любовта там е висока. Между другото, новите отношения могат да бъдат съчетани с определени предизвикателства.\r\n \r\nЩо се отнася до кариерата, всяка жена, родена под този знак, има всички шансове да заеме водеща позиция. Вселената ще ви даде възможност да изразите себе си – колегите определено ще забележат нестандартните ви подходи към решаването на проблемите и способността ви да предлагате оригинални идеи.\r\n \r\nАктивният начин на живот и възможният стрес могат да изчерпят ресурсите на тялото, така че всяка аларма трябва да бъде взета насериозно. По-добре е да предприемате своевременни действия, отколкото да си докарате здравословни проблеми в по-голям мащаб.\r\n \r\n\r\n ", "date": "2018.12.29", "title": "Броени дни до 2019-а: Какво ги чака Стрелците? "}
{"url": "https://www.dnes.bg/zvezdi/2018/12/29/aleks-petkanova-se-shtrakna-gola-v-devetiia-mesec.397837", "text": "Александра Богданска, която от няколко месеца по мъж е Петканова, посрещна с горещ кадър навлизането в последния месец на бременността си.\r\nТя публикува в социалните мрежи снимката, на която позира само по дънки, а акцентът е наедрялото й коремче. Посланието й пък гласи \"Hello 9th Month...\".\r\nЗаедно с Дани Петканов те обявиха официално в разгара на лятото, че ще стават родители, а по-късно разкриха по нестандартен начин и пола на детето.\r\nАлекс ще дари съпруга си с момче, а това стана ясно, след като в клип бе спукан балон и от него хвръкнаха сини конфети.\r\nДвойката преживя истински ренесанс, след като се разделиха след секс скандал и изневери. Те се събраха в шоуто Big Brother, като в къщата дори се венчаха. Мнозина взеха този ритуал за елементарен PR, но в крайна сметка двамата наистина заживяха като семейство и до месец очакват първия си наследник.", "date": "2018.12.29", "title": "Алекс Петканова се щракна гола в деветия месец"}
{"url": "https://www.dnes.bg/stranata/2018/12/29/nepylnoleten-zabi-kola-v-dyrvo-jivotyt-mu-v-opasnost.397838", "text": "Непълнолетен младеж от село Партизани заби лек автомобил в дърво късно снощи. \r\nТийнейджърът е с опасност за живота, след като около 22:00 часа на 28 декември на пътя между Дългопол и село Партизани е шофирал с несъобразена скорост, загубил е контрол над колата, излязъл е от платното за движение и се е блъснал в крайпътно дърво, съобщиха от МВР.\r\nВследствие на инцидента момчето е настанено в болнично заведение с опасност за живота. Пострадал е и негов приятел, който също е непълнолетен и се е возил в колата. Той е получил контузни наранявания.\r\nПо случая е образувано досъдебно производство. \r\n ", "date": "2018.12.29", "title": "Непълнолетен заби кола в дърво, животът му в опасност"}
{"url": "https://www.dnes.bg/health/2018/12/29/7-znaka-che-vi-lipsva-vitamin-a.397608", "text": "Витамин А е мастноразтворим и е сред най-жизненоважните елементи за човешкото тяло, който играе роля за редица функции в организма. Той е важен за доброто ни зрение, за силната ни имунна система (особено през зимните месеци), за репродуктивните функции и доброто състояние на кожата.\r\nВ храната откриваме 2 вида витамин А – преформиран витамин и провитамин. Преформираният витамин А е известен също като ретинол и се открива най-често в месото, рибата, яйцата и млечните продукти. От друга страна, тялото преработва каротеноидите в растителните храни като червени, зелени, жълти и оранжеви плодове и зеленчуци във витамин А.\r\nНай-големият риск от дефицит на витамин А се среща при бременните жени, кърмещите майки, бебетата и малките деца. Вижте кои са най-често срещаните симптоми на дефицит на витамин А.\r\n                    \n                    \n                \r\nВитамин А е важен за създаването и възстановяването на кожни клетки. Също така помага да се противодейства на възпаленията, причинени от кожни проблеми. Липсата на достатъчно витамин А може да е причина за развитие на екзема или други състояния на кожата. Екземата е състояние, което води до суха, възпалена кожа и сърбеж. Много клинични изследвания са показали подобрение в състоянието, ако се предпише терапия с включен витамин А, който помага да се третира екземата.\r\n", "date": "2018.12.29", "title": "7 знака, че ви липсва витамин A "}
{"url": "https://www.dnes.bg/notifikacii/2018/12/29/38-ot-germancite-ne-iskat-merkel-kato-kancler-do-2021-g.397839", "text": "38 процента от германците биха желали канцлерката Ангела Меркел да бъде сменена начело на правителството още преди изтичане на мандата й през 2021 г., предаде ДПА.\n\r\nСпоред проучването на социологическата агенция ЮГов, поръчано от ДПА и оповестено днес, 43 на сто обаче смятат, че тя трябва да остане на поста си до следващите парламентарни избори, които трябва да се състоят след по-малко от 3 г. , а 18 на сто не са изразили мнение по въпроса. За предсрочно оттегляне на Меркел са се изказали най-много привърженици на деснопопулистката партия \"Алтернатива за Германия\" - 78 на сто от тях.\n\r\nМеркел сдаде председателството на своята партия - Християндемократическия съюз в началото на декември след 18 г. начело на ХДС. Тя бе сменена от генералния секретар на партията Анегрет Крамп-Каренбауер. На конгреса Меркел каза, че би желала да изкара мандата си като канцлер до края.\n                \n                \r\nДПА отбелязва, че Меркел може да бъде сменена само ако настъпи промяна в управляващата коалиция - ако например социалдемократите я напуснат, или ако се стигне до предсрочни избори след загуба на вот на доверие в канцлера в Бундестага.\r\n(БТА)\r\n ", "date": "2018.12.29", "title": "38% от германците не искат Меркел като канцлер до 2021 г."}
{"url": "https://www.dnes.bg/notifikacii/2018/12/29/sreshtu-djihadizma-zapadyt-moje-da-specheli-bitkite-a-voinata.396778", "text": "Като се бори с последиците, но пренебрегва причините: съсредоточавайки се върху физическото унищожение на джихадистките групи, без да се опитва да разбере причините за появата и възхода им, Западът се обрича на вечна война, предупреждават експерти.\n\r\n\"Отвъд тактическите победи на терен, провежданата стратегия е провал\", каза пред Франс прес Катрин Зимърман, авторка на подготвен неотдавна доклад по въпроса за института \"Американ ентърпрайз\", озаглавен \"Тероризъм, тактика и трансформация - Западът срещу салафитско-джихадисткото движение\".\n\r\n\"Всички войници на терен или аналитици на разузнаването, които са работили по проблема, разбират какво се случва\", казва тя. \"Те знаят, че това, което правим в Сирия, Ирак и другаде, е само временно. Това прекратява непосредствената заплаха, но не стабилизира нищо и не придвижва нещата напред\".\n                \n                \r\n\"Лесно е да кажем: ще убием този производител на самоделни бомби\", добавя тя. \"Много по-трудно е да кажем: \"наше приятелско правителство маргинализира групата, към която той принадлежи, и това е една от причините, заради които този човек се е присъединил към терористична група. И сега прави бомби\".\n\r\nПобедена на терен в Сирия и Ирак, групировката \"Ислямска държава\" (ИД) отново премина в нелегалност и подготвя условията за завръщането си, под това или под друго име, тъй като причините за раждането й, а именно недоволството на голяма част от иракските и сирийските сунити, се запазват, предупреждават експерти.\n\r\n\"Западът е напът да спечели всички битки, но да загуби войната\", смята Зимърман.\n\r\n\n\r\nВ своя анализ на \"салафитско-джихадистката заплаха\", публикуван на 20 ноември, Центърът за стратегически и международни изследвания (ЦСМИ), мозъчен тръст във Вашингтон, пише, че \"дори САЩ и съюзниците им да са отслабили групировки като \"Ислямска държава\", основните причини не са били премахнати\", пише Франс прес.\n\r\n\"Управлението остава лошо в регионите, където действат салафитско-джихадистки групировки. Една крехка държава със слаби и неефективни институции увеличава вероятността тези бунтовнически или терористични групи да могат установяват там свои анклави\", добавят експертите от ЦСМИ.\r\nТе направили сравнение между района на действие, приписван на Ал Кайда, ИД и свързаните с тях групи, и картата на \"правителствената ефективност\", основана на показателите на Световната банка.\n\r\nКакъв е резултатът: повечето държави, в които тези групи са активни, като Йемен, Сирия, Ирак, Афганистан, Либия, Мали, Нигерия, Сомалия, са част от 10-те процента страни в дъното на класацията по стабилност на институциите.\n\r\nДнес президент на престижния институт \"Брукингс\", генералът от морската пехота от резерва Джон Алън е командвал по-конкретно американските сили в Афганистан и е бивш специален пратеник на президента на САЩ в коалицията срещу ИД.\n\r\n\"Къде би трябвало да търсим следващите проблеми?\", запита той в сряда на конференция във Вашингтон. \"Би трябвало да сме по-разтревожени от това, което наричам \"горещи точки\" - крехките или нефункциониращи държави\".\r\n\"Това са места, където условията на живот водят до радикализация на големи групи от населението. И често, когато си дадем сметка за това, радикализацията отдавна е започнала\", предупреди Алън.\n\r\n\"Може да сте радикализиран, но това не означава непременно, че ще станете войнстващ екстремист\", каза той. \"Но ако станете войнстващ екстремист в този регион, вие сте произлезли от радикализирано население. Това е въпрос на развитие, който далеч надхвърля контратероризма\".\n\r\nНа тази конференция, организирана ежегодно от фондация \"Джеймстаун\", много оратори посочиха Ирак като пример, за да подчертаят пропуските в борбата с джихадизма. Според тях, след като правителството в Багдад си върна властта в регионите, които по-рано бяха превзети от ИД, ако оплакванията на сунитската общност - особено участието във властта или присъствието и мощта на омразните шиитски милиции - не бъдат взети под внимание, избухването на нов салафитско-джихадистки бунт ще бъде само въпрос на време.\r\n/БТА/ ", "date": "2018.12.29", "title": "Срещу джихадизма: Западът може да спечели битките, а войната?"}
{"url": "https://www.dnes.bg/akoshtete-vqrvaite/2018/12/29/ovenyt-obijda-rakyt-manipulira-s-kakvo-sgafiha-zodiite-prez-2018-g.397739", "text": "2018 г. е към края си и е време за равносметка. Ясно е, че няма безгрешен човек, но ето какво лошо са направили зодиите през годината и за какво изпитват вина.  \r\n\r\nОвните цяла година участваха в кавги и спорове. Бързо се ядосваха и избухваха и така може да са наранили близки. Често сами предизвикват конфликтите и от един проблем стигаха до друг. Трябва да се научат да си поемат дъх и да мислят преди да обиждат другите.\r\n \r\n\r\nТе си мислиха, че отправят конструктивна критика, но всъщност по-скоро често осъждаха хората около тях. Инати са и защитават това, в което вярват, но трябва да разберат, че не всеки води техния живот. Да не съдят прекалено строго.\r\n \r\n\r\nЗабавни са, но понякога не се усещат. През годината Близнаците се смееха на всичко, дори на неща, с които не бива да се шегуват. Правеха го на чужд гръб и дразнеха другите. Така те все едно се подиграват на близки.\r\n \r\n\r\nПрез повечето време са сладки и безобидни. Но понякога парадираха с това и се правеха на прекалено невинни, за да получат това, което искат. Разплакваха се от малки неща, за да стане тяхното и да манипулират другите.\r\n \r\n", "date": "2018.12.29", "title": "Овенът обижда, Ракът манипулира: С какво сгафиха зодиите през 2018 г.?"}
{"url": "https://www.dnes.bg/stranata/2018/12/29/dvama-izbiha-zybite-na-33-godishen-ohranitel-v-burgas.397840", "text": "Двама биячи са арестувани от полицията в Бургас след сбиване, станало около 06.16 ч. в бургаско заведение, разположено на ул. \"Васил Априлов\", съобщиха от МВР.\r\nПо първоначални данни компания, напускаща друго увеселително заведение, забелязала, че един от охранителите му – 33-годишен мъж от града, с когото преди това влезли в устни пререкания, влязъл в местен бар. \r\nПоследвали го, като двама от компанията нанесли удари в областта на главата на охранителя. \r\nПострадалият, с няколко избити зъба, е откаран в болница за получаване на медицинска помощ. Установена е самоличността на участвалите в инцидента, а преките извършители са задържани за срок от 24 часа.", "date": "2018.12.29", "title": "Двама избиха зъбите на 33-годишен охранител в Бургас"}
{"url": "https://www.dnes.bg/tenis/2018/12/29/grisho-zapochva-pohoda-v-brizbyn-sreshtu-iaponec.397841", "text": "След като изпраща една от най-неуспешните си години, най-добрият български тенисист Григор Димитров ще иска да се представи на ниво в започващия турнир в Бризбън, Австралия.\r\nПървото препятствие на Гришо ще бъде Йошито Нишиока от Япония.\r\nВ случай, че преодолее този съперник Гришо ще се изправи срещу победителя от двойката Джон Милман (Австралия) и Тенис Сандгрен (САЩ). В потокът на Димитров най-високо поставен в световната ранглиста е номер 9 Кей Нишикори (Япония).\r\nХасковлията стартира новата кампания на 31 декември, където през 2017 година той спечели титлата, а след това ще участва на Откритото първенство на Австралия.\r\nАмериканската легенда Андре Агаси влезе в щаба на Димитров като консултант в края на октомври, а негов личен треньор остава Дани Валверду.\r\nОще спортни новини ", "date": "2018.12.29", "title": "Гришо започва похода в Бризбън срещу японец"}
