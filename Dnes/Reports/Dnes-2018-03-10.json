{"url": "https://www.dnes.bg/obshtestvo/2018/03/10/povod-za-gordost-bylgarite-narodyt-opylchil-se-na-holokosta.370309", "text": "\n\r\nПремиерът Борисов отбеляза, че във времена, когато в много държави самите граждани са се отнасяли с евреите не по-добре от нацистите, българският народ е направил действително подвиг. Спасили сме над 48 000, останали са 11 000 неспасени. \r\n\"Съжаляваме, скърбим за тях, съжаляваме, но подвигът на българския народ не трябва да се омаловажава заради това. Факт е, че друг не го е направил - направили са го българите. Дълбок поклон към нашия народ от всички нас към тези поколения, които тогава са удържали\", каза още Борисов, цитиран от \"Фокус\".\r\n\"В днешно време това е още един много силен исторически момент, който съвременните политици да си спомняме - какво е мирът, какво е благоденствието, както е това щастие, в което живеем сега ние, съвременните поколения. Да, някъде в Сирия, на други места го нямат, ние го имаме. Колко силни, колко отговорни трябва да сме а не допуснем пак война, защото във войната гинат хора\", заяви премиерът.\r\n\"Дружбата между България и Израел са я подпечатали и тя ще е за векове. Бил съм много пъти в Израел и истински съм бил трогнат, когато малки деца, които не знаят български, но са потомци - вече второ, трето четвърто поколение, на спасени в България евреи, на които майките, бабите и дядовците им са разказали какво е било времето и как българите са ги спасили\", каза още Бойко Борисов.\r\nМинистър председателят получи най-високото отличие на Организацията на българските евреи \"Шалом\" - \"Шофар\". \"Приемам наградата просто защото и аз съм една мъничка частица от българския народ, действително знаейки колко е трудно, как са се справили и как са застанали твърдо. Това трябва да е пример за нашето поколение\", заяви Борисов, приемайки отличието. \r\n\"Ако имаше начин на това място целият български народ да застане и да получи наградата, щеше да е най-правилно. Защото сега е лесно от дистанцията на времето - 75 години откакто сме спасили българските евреи. Но ако само за миг се опитаме да се върнем в тези мракобесни времена, срещу действително тази нацистка машина смърт и то чудовищна машина. Много от нас са били в Бухенвалд, в Дахау, в Аушвиц дори и един извратен мозък трудно може да си представи така да се отнасяш с живи същества, камо ли хора - каквито и да са те, с какъвто и цвят, език или религия. Просто да ги изхвърляш и да ги изгаряш. Било е страшно време и именно за това е подвигът на българския народ, на българската църква, на всеки, който е имал и мъничка заслуга\", каза още Бойко Борисов.\r\n\"Бил съм много пъти в Израел и съм бил трогнат, малки деца са потомци на спасени в България евреи, майките им, бабите им разказват как сме ги спасили\", каза още Борисов.\"Спасението на българските евреи е нещо уникално за за цялото човечество. Най-голямата заслуга е на гражданите. Всички българи трябва да са годи! България се изправи срещу нацизма и каза една дума \"Не!\". Това заяви лидерът на Световния еврейски конгрес - милиардерът и бивш посланик на САЩ във Виена Роналд Лаудер на церемония по честването на 75 г. от спасяването на българските евреи.\r\n\"България беше единствената светлина преди 75 г. - някои го определиха като чудо. Всеки българин трябва да се гордее\", просълзи Лаудер присъстващите. Това е една от най-красивите сгради на синагоги в Европа, каза още Лаудер, който финансира и синагогата, и еврейското училище в София.\r\nЗа да отбележат 75-та годишнина от спасяването на българските евреи,  специално в страната ни пристигна и г-н Ейтан Броши, член на израелския  парламент и председател на групата за приятелство между България и  Държавата Израел, както и председателите на българските организации в  Държавата Израел и равините на всички балкански еврейски общности.", "date": "2018.03.10", "title": "Повод за гордост: Българите – народът, опълчил се на Холокоста!"}
{"url": "https://www.dnes.bg/obshtestvo/2018/03/10/bylgarski-moriak-zagina-na-feribota-geroite-na-sevastopol.370300", "text": "Български моряк загина при пожар на ферибота \"Героите на Севастопол\", който плава към Сочи, съобщи . \r\nИнцидентът е станал в кабината на българина, който в момента не е бил на вахта. Предполага се, че вероятно мъжът се е задушил в съня си.\r\nНа този етап самоличността на загиналия българин не се съобщава. Няма други пострадали от екипажа, а причините за инцидента се разследват.\r\n ", "date": "2018.03.10", "title": "Български моряк загина на ферибота \"Героите на Севастопол\""}
{"url": "https://www.dnes.bg/notifikacii/2018/03/10/loshoto-momche-viktor-orban-krystnikyt-na-populistite-s-novi-spynki.370299", "text": "Унгарският премиер Виктор Орбан, своеобразният кръстник на бума на популистите в Европа, който сега предизвиква сътресения и в Италия, не е свикнал с пораженията. Така че когато избирателите в малък земеделски град гласуваха масово за опонент на кандидата на неговата партия за кмет за първи път от 20 години на 25 февруари, това предизвика трус в политическата система, пише Bloomberg.\r\nНито едно социологическо изследване не предвиждаше подобен бунт сред избирателите, които се оплакваха от ширещата се шуробаджaнащина. Въпросът е дали това е просто спънка, или промяна за Орбан, който е един от малкото европейски съюзници на руския президент Владимир Путин. Той доминира унгарската политика, откакто се върна на власт преди осем години. Остава един месец до парламентарните избори, за които се очакваше да бъдат само формалност. Поражение за Орбан или дори малка победа ще предизвика отзвук от Москва до Брюксел.\r\nОпозиционните партии опитват да разберат дали могат да работят заедно, а политици, които преди отхвърляха сътрудничеството, сега преговарят за изглаждане на различията си. Орбан възприе отбранителна позиция, а неговата партия Фидес изтъква икономическите му постижения.\r\n\"Поуката е, че Фидес може да бъде победена навсякъде, ако опозицията подкрепя един от кандидатите\", каза дни след победата си новият кмет на град Ходмезьовашархей Петер Марки-Зей. \"Язовирната стена се пропука тук и това трябваше да се случи на място като Ходмезьовашархей, където Фидес изглеждаше непобедима\", допълни той. Самият той гласувал за Орбан през 2010 г.\r\n54-годишният Орбан се прочу в ЕС, предлагайки своята \"нелиберална държава\" като алтернатива на традиционната политика. Той подкрепи Доналд Тръмп за президент на САЩ, а усилията му за прогонване на бежанците спечелиха привърженици в лицето на популистки партии в Западна Европа и политици със сходни възгледи в Полша и Чехия. Той подкрепи Силвио Берлускони и прие Джорджия Мелони, лидер на партията с фашистки корени \"Братя за Италия\", част от съюза на Берлускони, който опитва да сформира правителство.\r\nВземайки за пример Русия и Турция, Орбан използва мнозинство от две трети в парламента, за да пренапише закони еднолично и да елиминира ефективния контрол над властта си, въпреки възраженията на ЕС. Той назначи приятели и съюзници да управляват съдилища, централната банка и Сметната палата. Орбан откри пътя за обогатяването на нова класа от богати бизнесмени с политически връзки с управляващата партия.\r\nМалко градове са били по-лоялни към Орбан от Ходмезьовашархей, чието население от 45 000 души твърдо подкрепяше Фидес. В историческия град, който се прехранва със земеделие, мъже и жени на всякаква възраст, хора с професия и фермери, говорят за атмосферата на страх и сплашване.\r\n\"Корупцията е излязла извън контрол и хората се страхуват да говорят\", казва 46-годишният Ференц, докато бута колелото си на покрития със сняг централен площад в града, над който се извисява неоренесансовата кула на кметството.\r\nУнгария загуби позиции в ежегодното проучване за корупцията на Transparency International. Миналата година страната беше на 66-о място, като изпреварваше само България в ЕС, спрямо 48-о място през 2014 г., когато Орбан спечели третия си мандат. Правителството в Будапеща заяви, че резултатите отразяват предубеждение към двете страни членки на ЕС, които се противопоставят на имиграцията и издигнаха огради по границите си.\r\nФеренц казва, че напуснал държавната компания, в която работел, заради шуробаджaнащината около него и сега си търсел работа. Той отказва да каже цялото си име заради страх от ответни мерки заради възгледите му.\r\nГолемият въпрос е дали разпокъсаната опозиция може да впрегне тези настроения. Партиите, които трябва да си сътрудничат, варират от либерални формации до Йобик, която се променя от крайнодясна до проевропейска партия.\r\nОрбан знае по-добре от всеки, че според социологическите допитвания партията му има добра преднина. Според някои изследвания подкрепата за Фидес е равна на тази за шестте най-големи опозиционни партии, взети заедно. Това обаче може да се окаже недостатъчно, ако опозицията подкрепи един кандидат в 106-те избирателни района на страната.\r\nТам ще стане ясна съдбата на повечето места в 199-местния парламент, а останалите ще се основават на националните партийни листи. Орбан, който е бивш студентски активист срещу комунистическия режим, стана премиер за първи път през 1998 г., след като убеди партиите, противопоставящи се на бившите комунисти, да оттеглят кандидатите си в негова полза.\r\nОрбан нарече Ходмезьовашархей \"тревожен сигнал\" за Фидес и миналата седмица прогнозира, че опозиционните партии ще преодолеят различията си, за да подкрепят един кандидат във всички райони. Преглед на резултатите от предишните избори на Bloomberg показва, че Фидес щеше да спечели само 20 района през 2014 г., ако всички опозиционни партии бяха подкрепили общ кандидат.\r\nВсе още обаче споразумение за подкрепа на един опонент на Орбан навсякъде изглежда далечна перспектива, казва Роберт Ласло, анализатор в Political Capital в Будапеща. Правителството може да разчита и на растящата икономика, за да спечели избиратели на фона на рекордно ниската безработица, най-високия икономически растеж в последните три години и нарастващите с двуцифрено число заплати благодарение отчасти и на ужасяващия недостиг на работна ръка.\r\nТова обаче явно не трогва избирателите в Ходмезьовашархей, които се оплакват, че трудно свързват двата края и посочват забележителното натрупване на богатство около себе си.\r\nВ едно от първите си решения като новоизбран кмет Марки-Зей разпространи договор с общината на компания за осветление, в който ЕС открил доказателства за измама. Компанията Elios преди време била собственост на зет на Орбан и договорът бил подписан при управлението на предишния кмет Янош Лазар, който сега е министър за европейските фондове. Лазар, който оглавява и разузнаването, е представител на района в парламента и е кандидат за нов мандат. Elios и Лазар отричат да са извършили нередности.\r\n\"Това е напълно нова ситуация\", казва анализаторът Роберт Ласло след резултатите в Ходмезьовашархей.\r\n", "date": "2018.03.10", "title": "Лошото момче Виктор Орбан – кръстникът на популистите с нови спънки"}
{"url": "https://www.dnes.bg/mish-mash/2018/03/10/koi-plashta-i-kolko-da-sa-celuvkite-pravilata-na-sreshtata-po-sveta.370246", "text": "Правилата за излизането по срещи често се различават между културите.За щастие обаче, нови проучвания разкриха най-подходящите начини да се държите според географското си местоположение.Кои са правилата, с които е добре да сте запознати?Романтиката там има и определени очаквания. На първо място, добрите обноски изискват да целунете потенциалния си партньор по бузите, от ляво на дясно. Направете това, вместо да се прегръщате.  По време на вечерята се очаква да избягвате обсъждането на бивши партньори, но се чувствайте свободни да разговаряте за пари, политика и религия. Накрая сметката се разделя. В Полша повечето хора се поздравяват помежду си с прегръдка, затова няма нужда от неловко целуване на бузите. Изберете чаша вино, вместо цяла бутилка, и не забравяйте да разделите сметката помежду си. Приемливите теми за разговор варират в зависимост от това с кого сте на среща, затова просто следвайте интуицията си. Там поканилият на среща обикновено плаща сметката, независимо от пола. По време на вечеря може да се обсъжда всичко, което буди интереса на двамата, тъй като няма неподходящи теми. Това се смята за мястото в Европа, изпълнено с най-много страст, но италианците също спазват определени правила по отношение на романтиката. Те не включват разговори за бившите партньори, но също така е препоръчително да се насочите към обсъждането на въпроси, свързани със здравето. Мястото, където да се състои срещата, може да се реши съесем спонтанно. Тук се очакват три целувки по бузите, ако вече познавате човека.Ако обаче срещнете непознат, то може да го поздравите по всякакъв начин – от едно „здравей“ до неловка прегръдка или трите целувки.Холандците също не обичат да говорят за бивши партньори и са склонни да си делят сметката.  Какви са правилата по време на среща в 6 други държави, четете на ", "date": "2018.03.10", "title": "Кой плаща и колко да са целувките? Правилата на срещата по света"}
{"url": "https://www.dnes.bg/notifikacii/2018/03/10/semeina-drama-sin-ubi-maika-si-posle-se-obadil-na-tel-112.370301", "text": "76-годишна жена е била убита от сина си след скандал в Бургас, фаталният инцидент е станал на 9 март вечерта, пише \"\".\r\nОт полицията потвърдиха, като уточниха, че извършителят е задържан за 72 часа с прокурорско постановление.\r\nДрамата се разиграла в бл. 5, в к-с \"Лазур\", в апартамента на семейство Чилибиеви.\r\nВ 18 ч., 35-годишният Мариян Чилибиев сам се обадил на тел.112 и съобщил, че майка му е в безпомощно състояние. Синът твърдял, че след като двамата се скарали той я бутнал, тя паднала и издъхнала.\r\nПри огледа обаче по тялото на 76-годишната Бинка са открити множество синини, казаха от полицията. След аутопсията станало ясно, че жената е издъхнала от задушаване.\r\nСинът бил с нисък праг на търпимост, често избухвал. В дома преди жената да почине, имало битов скандал, като се предполага, че именно той е причинил смъртта майка си, казаха криминалисти.\r\nСпоред първоначалната версия, 76-годишната Бинка карала 36-годишния Мариян да се преглежда при психиатър, а той се вбесил, че иска да го вкара в лудница и затова и се нехвърлил, душил я и със завивка, при което пенсионерката се задушила.", "date": "2018.03.10", "title": "Семейна драма: Син уби майка си, после се обадил на тел. 112"}
{"url": "https://www.dnes.bg/zvezdi/2018/03/10/mishel-obama-i-trikovete-i-za-krasota.370212", "text": "Красотата има огромно влияние върху жените. Тя ги прави по-уверени и им позволява да изразяват своята креативност.\r\nЖените, които разполагат с много власт, винаги са център на внимание и при тях е необходимо да изглеждат безупречно. Специалисти са разкрили тайните на една от най-обичаните първи дами на САЩ – Мишел Обама.\r\nКак се грижи тя за красотата си?\r\n- За да се сдобиете със свежо лице, нанесете основата и фон дьо тена, като контурирате лицето.\r\n- Скрийте проблемните области и леко дефинирайте най-изящните си черти.\r\n- Използвайте сенки за очи в телесен цвят, които да съответстват на тена на кожата ви, като ги нанесете върху целите клепачи.\r\n- Контурирайте областта около очите с черна очна линия. Извийте миглите, като използвате спирала за придаване на допълнителен обем.\r\n- Очертайте веждите с молив, който да съответства на цвета на косата ви.\r\n- Нанесете бледорозов руж на скулите, а на устните – гланц със същия цвят.Вижте останалите трикове за красота на Мишел Обама в ", "date": "2018.03.10", "title": "Мишел Обама и триковете й за красота "}
{"url": "https://www.dnes.bg/usa/2018/03/10/trymp-se-chu-sys-si-czinpin-obsydiha-sreshtata-s-kim-chen-un.370302", "text": "Президентът на САЩ Доналд Тръмп съобщи днес в социална мрежа, че е разговарял по телефона с китайския президент Си Цзинпин за Северна Корея, предаде Ройтерс.\r\n\"Китайският президент Си Цзинпин и аз говорихме дълго за срещата с Ким Чен Ун от Северна Корея. Президентът Си ми каза, че оценява високо това, че САЩ работят за решаването на проблема дипломатически вместо да отидат към застрашителна алтернатива. Китай продължава да бъде полезен!\", написа в Twitter Тръмп, предава БТА.\r\nСъщо днес Белият дом оповести, че Тръмп е обсъдил по телефона с френския президент Еманюел Макрон Северна Корея и новите американски вносни мита върху металите.\n\n\nПрипомняме ви, че Доналд Тръмп прие поканата на севернокорейския лидер Ким Чен Ун за безпрецедентна среща на върха, за да обсъдят бъдещето на ракетно-ядрената програма на изправения пред доста проблеми режим в Северна Корея.\r\nАко срещата действително се състои, тя ще бъде първата между двете страни. Пхенян отдавна се стремеше към такава среща на върха със САЩ, която да отразява притежавания от него според режима статут на регионална военна сила.\r\nПрез 2000 г. Бил Клинтън беше близо до среща с бащата на Ким Чен Ун - Ким Чен Ир, но до края на управлението на бившия американски президент през януари 2001 г. така и не бяха постигнати необходимите договорености.\r\n ", "date": "2018.03.10", "title": "Тръмп се чу със Си Цзинпин, обсъдиха срещата с Ким Чен Ун"}
{"url": "https://www.dnes.bg/index/2018/03/10/e-tron-audi-pusna-porychki-za-kolata-koiato-ne-e-predstavena.370303", "text": "Британските дилъри на Audi започнаха да приемат предварителни поръчки за електрически кросоувър e-tron. Серийният модел все още не е показан, а на автосалона в Женева германците представиха прототип, чието масово производство ще стартира през лятото.\r\nСега евентуалните клиенти могат да посетят британски офис на марката и да оставят депозит в размер на 1000 паунда. Срещу тях те получават членство в Клуба на потенциалните собственици и едва след официалния дебют на серийния модел ще могат да направят пълноценна поръчка за колата.\r\nЗаплатилите сумата ще получават редовна информация за това как върви подготовката за производство на модела, а също така ще бъдат канени на различни мероприятия, организирани от Audi. Ащо клиентът все пак се откаже, ще получи парите си обратно.\r\nХарактеристиките и цената на Audi e-tron все още не са обявени. Знае се само, че кросоувърът е построен на платформата MEB на концерна Volkswagen. Задвижването е към четирите колела, като на двете оси е поставен по един електромотор. Очаква се автомобилът да изминава около 500 км. с едно зареждане.\r\nОсновните конкуренти на германския електромобил ще бъдат Tesla Model X и Jaguar I-Pace. Американският кросоувър вече се продава във Великобритания, като версията с 520 к.с. и пробег от 565 км струва 70 500 паунда. На свой ред I-Pace с 400 к.с. и пробег 480 км е оценен на минимум 63 500 паунда.\r\n", "date": "2018.03.10", "title": "E-tron: Audi пусна поръчки за колата, която не е представена"}
{"url": "https://www.dnes.bg/notifikacii/2018/03/10/erdogan-nedovolen-ot-nato-ne-vijdal-podkrepa-v-siriia.370304", "text": "Нови нападки към НАТО отправи турският президент Реджеп Ердоган. По думите му Турция в този момент се намира под заплаха, а Алиансът не се е притекъл на помощ.\r\nТурският лидер говори в южния средиземноморски град Мерсин пред форум на областната организация на управляващата Партия на справедливостта и развитието.\r\nТурският президент реторично попита къде е НАТО и защо не се намесва в Сирия.\r\n\"Турция не е ли член на Алианса?\", обърна се Ердоган към съпартийците си. Според турския лидер целта на чуждите страни в района на Близкия изток са само петролът и природните богатства.\r\nРеджеп Ердоган посочи, че до момента при операцията в Африн турската армия контролира около 850 кв. км., а броят на \"неутрализираните\" вражески бойци е над 3200. На 50 ден от началото на военните действия Турция се намира само на няколко километра от центъра на град Африн.\r\nИзказванията на турския президент идват преди предстоящата в края на другата седмица среща между турския външен министър Мевлют Чавушоглу с американския държавен секретар Рекс Тилърсън.​\r\nПрезидентът обеща, че операцията срещу кюрдите в Северна Сирия, която сега е насочена срещу анклава Африн, ще продължи с превземане на градове под техен контрол до границата с Ирак на изток.\r\n\"След като прогоним терористите (от Африн), ще ги прочистим от Манбидж, Айн ал Араб (Кобани), Тел Абяд, Рас ал Айн и Камишли\", каза Ердоган.\r\nТурция започна на 20 януари военната операция \"Маслинова клонка\" срещу района на Африн, насочена срещу кюрдски милиции Сили за защита на народа и Партията на демократичния съюз, които Анкара смята за терористични организации, свързани с нелегалната Кюрдска работническа партия (ПКК).\r\n ", "date": "2018.03.10", "title": "Ердоган недоволен от НАТО, не виждал подкрепа в Сирия"}
{"url": "https://www.dnes.bg/stranata/2018/03/10/svlachishteto-v-smoliansko-ogromno-stigna-dalekoprovod.370305", "text": "Кметове, представители на пътната агенция, ВиК и ЕВН, геолози, проектанти и служители на Горското стопанство направиха днес оглед на място на свлачището край Тикале, на главния път Смолян – Мадан. Наблюдение на терена е направено и от дрон. \r\nВ огледа е участвал председателят на УС на Агенция „Пътна инфраструктура” – инж.Дончо Атанасов, областният управител Недялко Славов, директорът на ОПУ-Смолян инж. Костадинка Миланова, кметът на община Смолян Николай Мелемов и заместникът му инж. Мариана Цекова, съобщиха от Областната администрация в Смолян.\r\nУстановено е, че състоянието на срутището е много тежко и обхваща много голяма територия, с което излиза далеч извън сервитута на главния път.\r\nКъм момента на огледа най-горният свлачищен отсек е достигнал електропровод 110 KV.  В свлачищното тяло попада електропровод 20 KV. Свлачището е активно с непрекъсната поява на нови пукнатини, чиито размери в момента са около 100 на 150 метра. \r\nУстановено е наличие на стичащи се повърхностни води. Над свлачището преминава водопровод Ф400, който е препоръчително да се обследва.\r\nИнж. Атанасов каза, че още в понеделник от АПИ ще бъде проведено съвещание с всички водещи специалисти в тази област и ще бъдат взети конкретни мерки. Най-добрите екипи за обследване и проучване ще работят, за да не се допусне прекъсване на електрическата и ВиК комуникация до населените места.\r\nЩе бъде обсъден и вариант за изграждане на алтернативен път през Орешец – Влахово, тъй като геоложката структура на скалите при свлачището в района на Тикале показва, че има предпоставки проблемът да възниква периодично.\r\nВ момента в сервитута на главния път от републиканската пътна мрежа няма свлачище с по-голям размер. Подчерта се, че свлачището е изключително опасно за разчистване поради наличието на множество големи надвиснали скални късове.\r\nВъпреки това ще бъде направен опит за разчистване и пускане на движението за аварийни случаи в едната пътна лента. Ще се създаде и организация за продължително наблюдение на свлачището поради голямата му активност.\r\nУсилията в най-краткосрочен план се насочват към спешно разчистване на пътя Рудозем – Смилян, за да бъде частично облекчен трафикът в региона.\r\n ", "date": "2018.03.10", "title": "Свлачището в Смолянско огромно, стигна далекопровод"}
{"url": "https://www.dnes.bg/stranata/2018/03/10/puskat-vodata-v-tyrnovo-avariiata-otstranena.370306", "text": "ВиК-аварията на магистралния водопровод край с. Присово, която остави без вода около 100 000 жители на Велико Търново и 14 населени места, вече е отстранена. \r\nВодата ще бъде пусната, а в следващите часове предстои достигането й до Велико Търново и всички засегнати населени места, информират от общината.\n", "date": "2018.03.10", "title": "Пускат водата в Търново, аварията отстранена"}
{"url": "https://www.dnes.bg/notifikacii/2018/03/10/start-na-oficialnata-vizita-na-makron-v-indiia.370280", "text": "Френският президент Еманюел Макрон започва днес официалната програма на държавната си визита в Индия, предаде Франс прес.Макрон и съпругата му Брижит, както и придружаваща ги делегация, пристигнаха вчера в Делхи. Днес те бяха посрещнати с военни почести в президентския дворец, където ги очакваше и премиерът на Индия Нарендра Моди.Това е първа визита на Макрон в Индия. Целта й е да \"се сключи за десетилетие напред силен пакт между двете демокрации\", заяви френският държавен глава при посрещането си в президентския дворец в Делхи. \"Това ще бъде пакт около колективната сигурност, по-специално в региона, около икономическите, културните, образователните и академичните отношения и около връзките между нашите народи, по-специално младежите\", допълни той.По-късно днес Франция и Индия ще подпишат договор, който дава на индийски кораби достъп до френските военни бази в Индийския океан (в Джибути, на остров Реюнион и в Обединените арабски емирства). Този достъп е много ценен за Индия, обезпокоена от засилването на китайското присъствие в този океан.\"Искам Индия да бъде един от нашите главни партньори в региона в областта на сигурността\", обясни Макрон в интервю за телевизия \"Индия тудей\", дадено по-рано тази седмица.Дали Франция може да замени Русия като ценен международен партньор?, пък пита днес индийският в. \"Индиън експрес\" по повод визитата на Макрон в Индия.В последните години Франция постигна успехи в Индия в областта на отбраната, като продаде на Делхи 36 изтребителя \"Рафал\" и 6 подводници \"Скопрен\". Париж иска да сключи още договори за поръчки в областта на отбраната с Индия. Но нито един от тях не е на такъв етап от преговорите, че да бъде официално обявен по време на тази визита, пише БТА.Очаква се обаче да бъдат подписани договори в областта на околната среда, авиацията, градското благоустройство, по-специално технологии за пречистване на водата. Делхи освен това може да обяви напредък в деликатните преговори в областта на ядрената енергетика, касаещи изграждането на реактори от ново поколение.Търговският обмен между Индия и Франция е 11 милиарда долара срещу 18 милиарда между Франция и регионалния съперник на Индия - Китай, където Макрон беше през януари. Делхи иска да задълбочи връзките с Париж в тази насока.По-късно днес Макрон ще има среща и с индийски младежи по примера на срещата му с млади африканци в Уагадугу през ноември миналата година.Утре семейство Макрон ще посети емблематичния монумент Тадж Махал, символ на вечната любов. Пак утре Макрон заедно с Моди ще са и съпредседатели на среща на върха, посветена на стимулиране на слънчевата енергия в страните в процес на развитие. Това ще бъде първата среща на върха на инициатива, наречена Световен слънчев алианс или Световен алианс за слънчевата енергия. Тя е подета съвместно от Франция и от Индия преди три години и цели да увеличи по един значителен начин производството на слънчева енергия в 121 страни, разположени напълно или частично между Тропиците на Рака и на Козирога и които в по-голямата си част са страни в развитие.", "date": "2018.03.10", "title": "Старт на официалната визита на Макрон в Индия"}
{"url": "https://www.dnes.bg/politika/2018/03/10/ninova-s-predlojeniia-novi-biudjeti-sreshtu-navodneniiata.370293", "text": "Председателят на БСП Корнелия Нинова излиза с предложения за предотвратяване на бъдещи наводнения, съобщиха от пресцентъра на партията. \r\nНинова е направила изявление в родното си село Крушовица, където е заявила, че днес за пореден път правителството е демонстрирало на своето заседание безпомощност и хаос.\n\n\nСред предложенията на Нинова са спешна актуализация на всички общински бюджети със средства за ремонт и поддръжка на язовирите, отделяне на пари за почистване на коритата на реките и засилен контрол на кметовете дали извършват дейността. \r\nДруго предложение на лидера на левицата е да се направи преглед на всички язовири и водоеми, дадени на концесия на частни лица, и да се прекратят концесии, ако съоръженията не се поддържат в техническа изправност.\r\nНинова изтъква необходимостта от създаване на единен държавен орган, който да отговаря за съоръженията. Тя настоява да бъде потърсена съдебна отговорност на виновниците за случилите се наводнения.\r\n\"205 броя язовири на територията на цялата страна са с най-висока степен на неизправности, същевременно представляват опасност за населението. Това е написала прокуратурата в доклад до правителството през 2017 г. Разполагам с него и мога да ви го предоставя\", е казала председателят на БСП. Тя е добавила, че в него се констатира, че положението се е влошило и броят им се е увеличил спрямо проверката от 2015 г.", "date": "2018.03.10", "title": "Нинова с предложения: Нови бюджети срещу наводненията"}
{"url": "https://www.dnes.bg/index/2018/03/10/syboten-bis-kama-sutra-s-nikoleta-i-florin-gola-na-57.370223", "text": "\nЗапочваме седмичният обзор с 3564-тата раздяла на Благо Джизъса и съпругата му Есмер Омерова. Татарката изтри общите им снимки в Instagram, а вече бившият футболист с половин уста призна, че не живеят здраво. \r\n\"Щом е изтрила снимките, явно вече не съм ѝ толкова симпатичен. Това са си наши работи. Всеки си има проблеми, ние също. Ако не се решат, значи така е трябвало да стане. Ще видим. Живи и здрави да сме. Всеки проблем е  сериозен, щом е проблем\", отсече Благо и допълни, че най-важното е децата да усещат подкрепата на родителите.\r\nАко се съди от папарашките снимки из столичните чалготеки обаче Благо подкрепя основно нощния бизнес в София. А бръмчалките вече го надушиха и нямат нищо против да забият още по-голям клин в семейните му отношения. Слуховете донасят, че Есмер го е напъдила от дома им именно заради изневяра на Благо, който иначе е много набожен. Поне по отношение на татусите.\r\nНиколета Лозанова се завърна осмомартенски с поредната си гола снимка, но този път изненада всички - гърдите й са прикрити с книгата \"Кама Сутра\". А плеймейтката се хвали, че спокойно може да бъде автор на произведението. Някой да се съмнява?Иначе еротичната й атака на женския празник е лишена от всякакъв смисъл. То и каква еротика от нея, след като последователите й познават всеки сантиметър от кожата й. И все пак да я поздравим, може пък наистина да е отправила взор към словото. Дано не се интересува само от картинките, пък и поне на външен вид книгата издава, че е на английски.\r\nТази седмица станахме свидетели на оплакванията и на актуалната Мис Плеймейт Нора Недкова. Тя не вижда какво лошо е направила по време на кулинарна поредица, в която черешката на тортата бе как наби нежния гримьор Кулагин. Че Кулагин е интересен само на себе си е ясно, но пък и излагацията на Недкова си е нейна лична. Тя се чуди защо приятелите й ги е срам да излизат с нея, а ако още не е разбрала - веднага й припомням. Държа се просташки, на моменти мутренски. Което контрастираше с плеймейтските й тоалети, които далеч не са подходящи за маса, на която се сервира храна. Нора се оправда, че израснала на улицата и била продукт на обществото. Което е хвърлена ръкавица към всички нас. Защото ако сме общество, което ще ражда такива като Нора - да гасим лампата и да затворим вратата на родината България.\r\nНяма как да не ви запознаем с поредния безсмислен конкурс, на който се раздават поредните статуетки. Той носи гръмкото название \"Знаменитост на годината\", което ярко контрастира с голяма част от присъстващите. До болка познати лица като Енджи Касабие, Ася Капчикова, колежката й по плеймейтска линия Марешка Бардем, Мис Силикон Виктория Петрова. Орлин Павлов пък вече започна да печели статуетки и като актьор.\r\nБез статуетка остана емблемата на българската пластична хирургия Джулиана Гани. Но пък и тя се похвали, че била в Топ 10 на най-горещите българки. Само да не се опарите от толкова много силикон и дипломите на Гани. \r\nТази седмица върви и масирана PR акция на списание, което се хвали с гола корица на Ирина Флорин. И дайте всички да изпаднем във възторг, че певицата е без дрехи на 57 години. Видно е, че тялото толкова й е заглаждано на Photoshop, че чак се губи ефектът на голотата. Единствено дизайнерите на корицата на Лили Иванова в Playboy са загубили повече време за обработка.\r\nНо Ирина Флорин загуби битката по захлас на публиката с Русата Златка, която участва в \"Като две капки вода\". Ако се съди по рекламната атака - на сцената се е случило нещо невиждано. Маги Халваджиян не без основание се похвали, че това предаване разбива етикетите. Но аз не съм много съгласен, защото етикетите на Златка нямат нищо общо с пеенето. Пък и има по-паметливи, които си спомнят, че Райкова бе част от чалга триото \"Фатално 3\". И ако наистина беше неземна певица нямаше да участва в риалити като прелъстителка, нито щеше да стане Мис Плеймейт.    Така че нека да не изпадаме в телешки възторг и когато става въпрос за пеене да се вгледаме в музикалните надпревари - там има наистина талантливи изпълнители, които така и не намират начин да се покажат на голямата публика. Факт е, че те не са участвали в еротични конкурси, което веднага им сваля процентът за успех на родната сцена.\r\nАко се съди по семейния живот на Християн Гущеров и фолкпевицата Мария (който приключи за по-малко от три години) ще четем и слушаме все по-малко за плеймейтката Светлана Василева. Това е добра новина, но пък Светлето все още има съпротивителни сили и от време на време напомня за себе си. Похвали се с нов джип, сега и с домашен СПА. И снима напращяла гръд, за да стане по-интересна хвалбата. Любителите на родната еротика обаче въобще не се трогват от силикона, а залагат колко дълго ще продължи връзката й с бизнесмена.\r\nПродължаваме с фолкпевеца Галин, който се похвали, че пазил двегодишна връзка от медийното пространство. Това медийно пространство обаче се съмнява, че през тези две години в неговите чаршафи е бил мъж. И затова изпълнителят бил толкова дискретен. всъщност Галин е любимец на фенките, а досега той никога не е анонсирал връзка с жена. Което само налива вода в мелницата на \"медийното пространство\".\r\nПо изключение завършваме с международна новина, която разтърси таблоидите. Един от актуалните секссимволи - Дженифър Лорънс, има страх от... секса. Актрисата разкри, че ненавижда половия, а и какъвто и да било друг физически контакт, защото изпитва ужас от микробите. \r\n\"Никога не съм имала полово предавана болест. Намирам пениса за нещо опасно\", споделя съвсем спокойно Лорънс.Ех, Джен, радвай се, че не си се родила в България, защото в родния шоубизнес щеше да си абсолютна нула с подобна фобия...", "date": "2018.03.10", "title": "Съботен бис: Кама Сутра с Николета и Флорин гола на 57"}
{"url": "https://www.dnes.bg/obshtestvo/2018/03/10/nadziratelite-nedovolni-prenebrejenie-ot-nai-visshe-nivo.370296", "text": "\n\r\nПротестиращите служители се опитаха да депозират писмо с искане за среща с премиера Бойко Борисов, но бяха спрени от охраната на Министерски съвет.\n\r\nРадослав Мартинчев от Синдиката на служителите в затворите в България  заяви: \"Не може така с лека ръка да получаваме пренебрежение, каквото не заслужаваме, и то от най-висше ниво“. \r\nПреди дни служителите в отворено писмо поискаха да се срещнат с премиера Борисов и министъра на правосъдието Цецка Цачева. \r\nНа протеста те заявиха, че нямат обратна връзка, дали това писмо е получено. \r\n\"Практиката в общата администрация на Министерски съвет е следната: депозира се определен документ, не получаваме ред за деня и часа. След няколко дни трябва да си го изискваме“, поясни Радослав Мартинчев. \r\n\"Не сме убедени, че писмото е стигнало до премиера. То е депозирано и до министъра на финансите Владислав Горанов и до Цецка Цачева - нашия работодател, който е част от причината да сме тук“, обясни той. \r\n\"Протестите няма да спират, докато държавното управление не се съобрази с волята на служителите, които са част от народа, от суверена. Това е срам и позор в европейска България“, подчерта Радослав Мартинчев.\r\n ", "date": "2018.03.10", "title": "Надзирателите недоволни: Пренебрежение от най-висше ниво!"}
{"url": "https://www.dnes.bg/notifikacii/2018/03/10/pechelivshiiat-biznes-s-marihuana-15-bona-za-kilogram-suha-treva.370294", "text": "Тютюнът и картофите на заден план, на преден - марихуаната. Така стоят нещата в някои села край Петрич и Сандански, където най-често полицаите залавят от дрогата. \r\nБизнесът е далеч по-печеливш. До 15 000 лв. стигна цената на едро за килограм суха марихуана в селата край Петрич и Сандански. Изкупвачи обикалят и дават една от най-високите цени за последните няколко реколти. \r\nЗемлищата на Петричко и част от Санданско са най-големият нарко производителен район в страната. От години там се добива канабис на открито, тъй като климатичните особености – топлината, почвата и т.н. са благоприятни за наркорастенията, пише \"\".\n\n\n\n\n\r\nМнозина млади в района се занимават с отглеждане на канабис, тъй като така се вадят бързи и лесни пари. Гледането на тютюн или зеленчуци е далеч по-трудоемко и неизгодно. С годините Петричко стана известно и със своите наркобаби и дядовци, след като внуци и синове на 80-90-годишни местни хора засаждат “тревата” на ниви, които се водят на имената на техните възрастни родственици. При завеждане на съдебни дела старците често поемат вината на внуците си. Но невинаги възрастните са невинни, има случаи и когато самите те се занимават с дрога, като обясняват, че само така оцеляват и си набавят доходи, разказаха полицаи.\r\nТъй като делата се водят срещу собствениците на площите с канабис, през последните години стана модерно да се засаждат горските полянки. Там земите са от Държавния горски фонд и полицаите дебнат да заловят някого, когато дойде време да се прибира реколтата. Лятно време се използва и хеликоптер, от който се заснемат горските масиви в Беласица и Огражден, изработват се карти, по които ченгетата откриват наркоплантациите.\r\nНа сезон полицията жъне и изгаря средно по 20-30 тона канабис и въпреки това продукция пак оцелява и  стига, за да захрани големите градове и родните курорти.\r\nПечалбите са големи, затова и производителите на канабис поемат риска да бъдат разкрити и осъдени. Според криминалисти, от един декар “трева” може да се докара печалба от 100 хиляди лева за производителя. От 100 стръка може да се добият около 7 кг суха марихуана. В последните месеци за най-високо качество цената може да надхвърли 14 000 лв. на едро, но ако сушените съцветия са смесени със смлени листа и стъбла, качеството е лошо и стойността рязко пада и до 7 000 лева за кило. Зависи също и какви количества се договарят и дали дрогата ще се продава у нас или в чужбина, където цената на килограм надхвърля 10 000 евро.\r\nДвата главни вида канабис са Сатива и Индика, които се смесват в хибриди в различно процентно отношение. Растенията и хибридите им виреят от векове и у нас, познати под имената коноп, гръсти или турското есрар.\r\nИндика са по-ефективни болкоуспокояващи и често се използват при лечение. Пациентите, използващи медицинска марихуана, най-често пушат индика късно следобяд или точно преди лягане, понеже опиянението, което принася е много успокоително. Смята се, че те идват от Африка и по-известните култивирани сортове са Синя Отрова (Blue Venom) и Син Сън (Blue Dream).\r\nРастенията, съдържащи повече Сатива, обикновено дават прилив на енергия, затова се използват денем. Сатива е характерна за Централна и Южна Азия, като по-известните сортове са Бяла Вдовица (White Widow) и Супер Лемън Хейз.\r\nИма и трети вид канабис – Рудералис, виреещ в Русия по поречието на Волга и някои части на Азия, но той е най-малко култивиран, тъй като в него активното вещество тетрахидроканабинол е с най-ниско съдържание.\r\nВ България се отглеждат хибриди като “Холандец” и “Афганистанка” с преболадаващо процент на Сатива.\r\n\r\n34 тона канабис са заловили полицаите и митничарите в цялата страна през миналата година. Това показва статистиката на МВР. През 2016 година количеството е било с около един тон повече.\r\nПри различни акции са били изкоренени 16 087 стръка канабис. Отделно през миналата година били спипани 1579 килограма готова за пушене марихуана. Само през януари тази година полицаи и митничари са иззели 562 стръка канабис и 265 килограма марихуана.\r\nОт началото на годината службите на МВР разкриха и 11 наркооранжерии. Всичките били модерно оборудвани – с изградени отоплителна, влагоподдържаща и вентилационна системи, както и сушилни с вентилационна система за изсушаване на вече готовата продукция. От началото на март криминалисти откриха две лаборатории в Ямбол. Предполага се, че те са били изградени в града, тъй като е близо до Бургас. Наркомафията още от зимата подготвяла “стоката си”, която да разпространява по южното черноморие през активния летен сезон, казаха криминалисти.\r\nРазлични проучвания показват, че най-често у нас се употребява марихуана. Проучване сред 3700 ученици от 9 до 12 клас показва, че 21% поне веднъж са употребявали марихуана. 7,4 на сто от децата признали, че за първи път са пушили на възраст между 16 и 18 г. Между 13 и 15 г. марихуана са пробвали близо 11%, а под 13 г. – 1,7%. Като причина за първа употреба, учениците най-често посочват “от любопитство” (6,9%), “за удоволствие” (5,8%) и “от скука” (4,1%). \r\nКак засичат нелегалните посеви\r\nНелегална оранжерия за канабис с материал за над 80 000 английски лири залови завчера полицията в Западен Йоркшир, след като забеляза покрив на къща, върху който за разлика от околните няма сняг.\r\nБдителните английски полицаи предположили, че на въпросното таванско помещение в гр. Кийли действа голям топлинен източник като за тревна оранжерия и извършили проверка. Оказали се абсолютно прави – в четири стаи открили 322 растения индийски коноп, известен още като марихуана.\r\nПри отглеждането на канабис на открито най-големи специалисти безспорно са нелегалните растениевъди в Латинска Америка. В страни като Мексико, Колумбия, Еквадор и др. най-често се прилага методът на комбинирано засаждане на канабис и царевица – ред канабис, ред марихуана. Така спецзвената с хеликоптери, които следят за нелегални плантации, трудно могат да видят наркотичните растения. Над 40 процента от марихуаната, която влиза в САЩ, е произведена в Мексико. Политиката на някои южни щати да разрешат отглеждането удря жестоко бизнеса на трафикантите.\r\nЕдин от начините за разкриване на домашни наркооранжерии са високите сметки за ток, признаха криминалисти. Когато производител на марихуана оборудва лаборатория, потреблението на електричество скача в пъти. При подобни случаи инкасаторите съобщават на полицията и се извършва проверка. За да избегнат полицейски акции, наркопроизводителите измислили хитър начин – крадат фарове на джипове Volkswagen и Porsche. Те били енергоспестяващи и осигурявали идеалната пропорция между светлина и топлина за развитието на канабиса.", "date": "2018.03.10", "title": "Печелившият бизнес с марихуана: 15 бона за килограм суха трева"}
{"url": "https://www.dnes.bg/obshtestvo/2018/03/10/evropa-i-za-nas-skandirat-slujitelite-na-zatvorite.370290", "text": "\nКъм протестиращите се присъединиха и петима гайдари. Протестът на служителите на затворите е под насдлов \"Европа и за нас\".Основното им искане е 20 % увеличение на заплатите, като така се изравнят с тези на служителите в МВР.Очаква се всички протестиращи да се съберат пред правосъдното министерство в  13.00 часа. След това шествието им ще премине през Министерството на финансите и ще стигне до Министерски съвет.", "date": "2018.03.10", "title": "\"Европа и за нас\", скандират служителите на затворите"}
{"url": "https://www.dnes.bg/snimka-na-denia/2018/03/10/slynchevo-i-tiho-temperaturite-utre-do-22-gradusa.370287", "text": "През нощта срещу 11 март над страната ще има разкъсана средна и висока облачност, по-значителна над Северна България. Ще бъде почти тихо, с минимални температури между 1 и 6 градуса, в София - 2-3 градуса.Утре ще бъде предимно слънчево и почти тихо. Затоплянето ще продължи и максималните температури ще бъдат между 17 и 22 градуса, по морския бряг - между 13 и 18 градуса, в София - около 18 градуса, пише БТА.Над Черноморието ще бъде предимно слънчево, преди обяд - с разкъсана средна и висока облачност, по-значителна по северното крайбрежие. В следобедните часове ще духа слаб изток-югоизточен вятър. Максимални температури: между 13 и 18 градуса. Температурата на морската вода е 6-7 градуса. Вълнението на морето ще бъде 1-2 бала.Над планините ще бъде слънчево. Ще духа слаб, по високите и открити части - умерен, западен вятър. Ще се затопли още и максималната температура на височина 1200 метра ще бъде 13-14 градуса, на 2000 метра - около 6 градуса.В понеделник облачността над страната ще се увеличава и вплътнява. В Източна България все още ще духа умерен югозападен вятър и температурите ще са високи, дневните в повечето райони ще са около и над 20 градуса. Към обяд от запад ще започнат превалявания от дъжд, които през нощта срещу вторник ще обхванат по-голямата част от страната.Във вторник на повече места и повече като количество ще са валежите в източната половина от страната, в отделни райони и ще прегърми. Вятърът ще се ориентира от запад-северозапад и дневните температури ще се понижат", "date": "2018.03.10", "title": "Слънчево и тихо! Температурите утре до 22 градуса"}
{"url": "https://www.dnes.bg/usa/2018/03/10/napadateliat-v-kaliforniia-bivsh-voenen-ot-afganistan.370282", "text": "Властите на американския щат Калифорния съобщиха, че въоръженият нападател, който взе за заложници трима служители на дом за ветерани в град Йонтвил, уби ги, а после се самоуби, е на 36 години и е бивш американски военен, който е бил на мисия в Афганистан, предаде Асошиейтед прес.\nТой бе идентифициран като Алберт Уонг. Тримата служители на дома, които той уби, са жени, идентифицирани като 42-годишната Дженифър Голик, 48-годишната Кристин Льобер и 29-годишната Дженифър Гонсалес. Льобер е била директорка на програма за работа с ветерани.Останалите две жени са били съветнички по програмата. Пациентите, лекувани по програмата, са страдали от постравматичен стрес, след като са били на мисии в Ирак и Афганистан.Нападателят Уонг е бил военен в периода май 2010 г. - август 2013 г. Той е бил на мисия в Афганистан в продължение на една година. Уонг е получил четири медала за военни заслуги. Според властите нападателят е бил пациент на програмата за лекуване на постравматичен стрес, провеждана в дома за ветерани.", "date": "2018.03.10", "title": "Нападателят в Калифорния – бивш военен от Афганистан"}
{"url": "https://www.dnes.bg/health/2018/03/10/hranene-spored-tipa-metabolizym.370227", "text": "Когато искаме да отслабнем, пробваме различни диетични режими на хранене, забравяйки че ако те показват положителни резултати при едни, при нас може да не се окажат така ефективни. Погрешно е да вярваме, че има универсални диети. Важно е да съобразим начина си на хранене според типа метаболизъм.Според съвременната теория на метаболитните видове, метаболизмът на индивидите се определя от два фактора, които се свързват предимно с наследствеността.Парасимпатиковата нервна система помага за запазване на енергията. Тя стимулира процеса на храносмилане, изпълнява вегетативни функции и контролира други процеси, които поддържат тялото.1. Доминиране на един от двата отдела на автономната нервна система (вегетативната нервна система). Симпатиковата нервна система ускорява пулса, повишава кръвното налягане, освобождава в кръвния поток адреналина, което означава, че тялото мобилизира сили за избягване на опасността или борба с нея. Този отдел помага за изгарянето на енергия.2. Скоростта на клетъчно окисление. Това е скоростта, с която клетките превръщат храната в енергия. Някои хора окисляват храната по-бързо от други. Затова, за да се поддържа баланс, те трябва да консумират протеини и мазнини, които се изгарят по-бавно.За разлика от тях, хората с бавно окисляване превръщат храната в енергия бавно. За да бъде системата на такъв човек балансирана, се препоръчва да се консумират главно въглехидрати, а не протеини и мазнини.Хората, които се характеризират с този тип, често изпитват глад за солени и мазни храни. Трудно им е да спазват нискокалорична диета, често изпитват умора, тревожност и нервност. Въпреки че външно изглеждат енергични, те се усещат изчерпани, нетърпеливи са и понякога дори апатични.", "date": "2018.03.10", "title": "Хранене според типа метаболизъм "}
{"url": "https://www.dnes.bg/usa/2018/03/10/putin-ne-nasyrchavame-namesata-v-izbori-na-drugi-dyrjavi.370278", "text": "Русия не насърчава намесата в изборите на други държави и не се занимава с такива действия, заяви руският президент Владимир Путин в интервю за американската телевизия Ен Би Си, предаде ТАСС.Путин повтори, че хората, които САЩ обвиняват в намеса в американските президентски избори от 2016 г., не са представители на руското правителство. \"И какво като са руснаци? Има 146 милиона руснаци, и какво от това?\"\r\nНа 16 февруари САЩ повдигнаха обвинения на 16 руснаци и три руски организации за опит за намеса в американските политически процеси по време на предизборната кампания през 2016 г.\n\n\nПутин заяви, че не изключва възможността тези обвинени от САЩ руснаци да са работили за американци.\r\n\"Тези хора не са държавни служители. Възможно е някои от тях да са работили за някой от кандидатите\" (за президент на САЩ), каза той, цитиран от БТА.Русия никога няма да предаде на САЩ обвинените от тях руснаци, заяви Путин. \"Никога. Русия не екстрадира своите граждани, точно както и САЩ. Нима САЩ екстрадират свои граждани някъде другаде? Това първо. Второ, не виждам тези хора да са извършили нещо незаконно\", заяви Путин.\r\nРусия не разполага с възможностите на САЩ за кибератаки, каза Путин. \"Нямаме средствата, с които разполагате вие, нямаме глобалните средства за масова информация, с които разполагате вие. Имаме само \"Ръша тудей\", каза Путин в отговор на водещата Мегин Кели за кибервойната между двете страни.Твърденията за използване на химически оръжия от сирийските власти са фалшиви новини, заяви Путин.\r\n\"Сирийското правителство отдавна е унищожило химическите си оръжия\", каза руският президент.\r\nПутин определи президента на САЩ Доналд Тръмп като бизнесмен с голям опит, който се отнася с уважение към хората, с които работи. Руският президент заяви, че не чете туитовете на Тръмп и съобщи, че той самият не ползва Туитър.\"Имам други начини да изразя гледната си точка или да реализирам решенията си. Доналд е по-модерен човек\", каза Путин и заяви, че никога не се е срещал с Тръмп преди той да се кандидатира за президент на САЩ.", "date": "2018.03.10", "title": "Путин: Не насърчаваме намесата в избори на други държави!"}
{"url": "https://www.dnes.bg/politika/2018/03/10/petkova-poznavam-ginka-i-semeistvoto-i-inteligentni-sa.370285", "text": "Познавам Гинка Върбакова от 20 г. Познавам и нея, и семейството й. Мой познат по-късно им стана кум. Интелигентни хора са. Тя бе завършила лингвистика, а съпругът й енергетика. Никой от нас не е предполагал, че аз ще стана министър на енергетиката, а те ще се занимават с енергетика. В момента, в който разбрах за сделката, подадох оставка. Това каза министърът на енергетиката Теменужка Петкова пред bTV.\n\n\n\nСпоред министърът, Гинка е млад, интелигентен и почтен човек, който се занимава с частен бизнес. \"Аз за разлика от нея винаги съм работила за държавата. Аз бях един от последните хора, които са разбрали сделката на ЧЕЗ с фирма \"Инеком\".По думите на Петкова, твърдението на Овчаров, че оборудването за АЕЦ \"Белене\" не се съхранява добре, не е вярно и го нарече спекулатиция. Според нея, начинът на съхранение е проверен и одобрен от Агенцията за ядрено регулиране.\"40 язовирни стени се стопанисват от НЕК. Нашите язовири са в много добро техническо състояние. Няма преливащи язовири, стопанисвани от НЕК\", каза тя. Министърът успокои гражданите с доброто състояние на съоръженията.Петкова уточни, че проблемът е с т.нар. малки язовири, намиращи се м валки общини, които съответно трябва да ги стопанисват.", "date": "2018.03.10", "title": "Петкова: Познавам Гинка и семейството й. Интелигентни са!"}
{"url": "https://www.dnes.bg/sofia/2018/03/10/s-maski-i-kalcuni-zashtoto-niama-trotoari-i-ulici-v-kv-vitosha.370289", "text": "\n\nПротестиращите казаха, че няма да плащат данъци, докато живеят в прах,  строителен шум, разбити или липсващи и тъмни улици и тротоари и  непрестанни задръствания заради единствените два изхода от квартала. На  няколко пъти протестиращите блокираха \"Симеоновско шосе\".\"Искаме нормален живот на нашите деца\", пишеше на част от плакатите, издигнати от хората. В квартала липсват тротоари, зелени площи и детски площадки. хората стават все по-многобройни.Не за първи път хората от кв. \"Витоша\" излизат на протест. В края на януари те отново изразиха недоволството си заради градоустройствената среда в района - липсата на тротоари, детски площадки и училище, интензивен трафик и замърсяване. Недоволни са и от строежа на нова 17-етажна сграда.\r\nСпоред гражданите въпросната сграда, която е с капацитет от 30 000 кв, ще предизвика трафик от минимум 400 автомобила.  ", "date": "2018.03.10", "title": "С маски и калцуни, защото няма тротоари и улици в кв. \"Витоша\""}
{"url": "https://www.dnes.bg/stranata/2018/03/10/reka-skyt-navodni-dvorove-i-ulici-v-miziia.370292", "text": "В Мизия река Скът направи огромни разливи, наводнени са улици и дворове, съобщава .\n\nЕкспертите са на мнение, че това е пиковият момент при оттичането на водата заради авариралия преливник на язовир Рогозен.\r\n ", "date": "2018.03.10", "title": "Река Скът наводни дворове и улици в Мизия"}
{"url": "https://www.dnes.bg/notifikacii/2018/03/10/naprejenie-mejdu-sasht-i-polsha-dokazva-go-dokument.370271", "text": "Полският външен министър призна съществуването на вътрешноведомствен документ, който разкрива напрежение в отношенията със САЩ, но отрече твърденията в полски медии, че Вашингтон налага санкции, предаде Асошиейтед прес.Напрежението е възникнало заради нов полски закон, който криминализира приписването на Полша на престъпленията на нацистка Германия с Холокоста. САЩ се опасяват, че това нарушава свободата на словото.Според полски новинарски сайт Варшава през февруари е била уведомена от администрацията на САЩ, че полският президент и премиер не трябва да очакват срещи с президента или вицепрезидента на САЩ докато този проблем не бъде решен.Министърът на външните работи на Полша Яцек Чапутович потвърди новината, но според него посланието на САЩ е било в смисъл, че ще е добре срещите на високо равнище да се състоят в обстановка, в която тези проблеми са решени. Той подчерта, че не са били споменати санкции и отрече позицията на САЩ да означава, че дипломатическите отношения са замразени, както твърдят някои медии.Казаното от Чапутович изглежда се потвърждава от редицата срещи през последните седмици между американски и полски официални лица във Вашингтон и Варшава, отбелязва БТА.\"Няма нищо обезпокоително\" в съдържанието на документа, увери говорителят на полското външно министерство.\r\nМиналият месец полският президент подписа закона, но го изпрати в Конституционния съд за становище. \"САЩ имат някои опасения, които се надявам да бъдат успокоени от Конституционния съд\", каза Чапутович.", "date": "2018.03.10", "title": "Напрежение между САЩ и Полша – доказва го документ"}
{"url": "https://www.dnes.bg/health/2018/03/10/razdvijete-kryvta-s-pukvaneto-na-proletta.370177", "text": "Аеробните упражнения са идеалното допълнение към фитнес тренировките и дори може да се прилагат като тяхна алтернатива. Краят на зимата и началото на пролетта дават идеална възможност за всеки да се възползва от богатото разнообразие от аеробни упражнения на открито, които ще подпомогнат горенето на калории, топенето на мазнини и килограми, укрепването на мускулатурата и общото тонизиране на огранизма. На аеробните упражнения може да разчита всеки, включително начинаещите, които искат да се подготвят за по-сериозни фитнес натоварвания или да си ги спестят. Изборът е голям, а ефектът ще бъде повече от задоволителен. Световната здравна организация препоръчва поне 150 минути седмично да се посвещават на умерена физическа активност. Тя е средство както за поддържане на общото здраве, така и за превенция на проблеми като висок холестерол или кръвно налягане, диабет, депресия и прекомерен стрес. Може да се отбележат поне 4 аеробни упражнения, които са ефективни в тази насока. Това е едно от най-ефикасните аеробни упражнения на база на ефективността си за единица време. С 30-минутно бягане, включително почивките между интервалите, може да се изгорят между 150 и 250 килокалории. Упражнението е подходящи и за начинаещи, и за напреднали, а едновременно се явява и много лесно средство, с коетo начинаещите бързо да преминат в групата на напредналите, възползвайки се от многото ползи от редовното бягане. Колкото по-интензивно е бягането, дори при кратки натоварвания, толкова по-големи са тези ползи. ", "date": "2018.03.10", "title": "Раздвижете кръвта с пукването на пролетта"}
{"url": "https://www.dnes.bg/politika/2018/03/10/turizym-s-tradicii-rusiia-ima-interes-turistite-i-da-idvat-u-nas.370295", "text": "Русия е заинтересована руските туристи да почиват в България. Това заяви Олег Сафонов, ръководител на Федералната агенция по туризъм на Руската федерация на среща с министъра на туризма Николина Ангелкова. И допълни, че тази година се предвижда туристите от Русия да са още повече, съобщава пресслужбата на министерство на туризма.\r\nДвамата разговаряха в рамките международното туристическо изложение \"Интурмаркет\" в Москва, където България се представя с национален щанд.\n\n\n\r\nМинистър Ангелкова посочи, че Русия е един от стратегическите туристически пазари за България и през миналата година заема 5-о място в националната класация за брой посещения в нашата страна с близо 558 хил. пътувания. В първия месец на тази година руските туристи у нас са повече от 9,6 хил.\r\nНационален маркетингов център Visit Russia се очаква да бъде открит тази година в България, заяви министърът. Идеята за центъра, който ще ускори развитието на туризма между двете страни, е на българския министър.\r\nОлег Сафонов коментира още, че се търсят начини за задълбочаване на сътрудничеството в сектора. Една от възможностите е общи действия в сферата на круизния туризъм, което ще бъде обсъдено на съвместна работна група. \r\nПерспективна идея е и създаването и утвърждаването на проект за Черноморска кухня, каза Сафонов. Двамата с министър Ангелкова се обединиха около идеята, че такива инициативи биха били изключително ползотворни за привличането на повече руски туристи.\r\nВ София през ноември ще се проведе и вторият Международен конгрес на световните цивилизации и древните маршрути към Световната организация по туризъм, информира министър Ангелкова и покани за участие г-на Сафонов.\r\nБългария и Федералната агенция по туризъм на Руската федерация имат традиции в партньорството за инициативи подпомагащи развитието на туризма.", "date": "2018.03.10", "title": "Туризъм с традиции: Русия има интерес туристите й да идват у нас"}
{"url": "https://www.dnes.bg/za-da-se-razbirame/2018/03/10/chovek-moje-da-opredeli-srodnata-si-dusha-za-5-minuti.370233", "text": "Понякога са нужни няколко минути, за да установите дали някой човек е ваш тип или не. Без значение дали става дума за интимен партньор, приятел, познат или колега, всеки има своите усещания за това дали ще си пасне емоционално с даден човек или не.Вярвате или не, човек може да определи сродната си душа за точно 5 минути. Вибрациите, които се носят във въздуха, химичните сигнали и разменената енергия могат да се окажат решаващи в самото начало на общуването.Можете ли да определите сродната си душа в рамките на 5 минути? Разбира се, че можете. Ето и сигналите:Ако срещу вас стои човек, с когото имате общи интереси, забавлявате се по сходен начин и той има чувство за хумор, което ви притегля като невидимо въже, този човек определено може да се превърне в следващия ви най-добър приятел или партньор.Искри преминават не само между интимно привличащи се хора. Понякога откриваме приятелите си точно за няколко минути, благодарение на разменени думи, усмивки или шеги.", "date": "2018.03.10", "title": "Човек може да определи сродната си душа за... 5 минути"}
{"url": "https://www.dnes.bg/stranata/2018/03/10/bez-voda-ot-kranchetata-avariia-spria-vodata-v-tyrnovo.370297", "text": "Над 120 хил. жители на Велико Търново и още 14 населени места останаха без вода през уикенда заради сериозна авария. Причината е спукан за пореден път централен водопровод в землището на село Присово. Съоръжението захранва селищата от община Велико Търново с питейна вода от язовир Йовковци. Аварийни екипи работят по отстраняването на повредата, но се очаква водоподаването да бъде ограничено до полунощ в неделя. ", "date": "2018.03.10", "title": "Без вода от кранчетата: Авария спря водата в Търново"}
{"url": "https://www.dnes.bg/mish-mash/2018/03/10/kak-vsiaka-zodiia-izraziava-emociite-si-i-chast.370238", "text": "Емоциите са кръвта на нашите спомени, силата, водеща най-дълбоките ни страсти, и причината, поради която живеем. Емоциите са онова нещо, което ни свързва. От друга страна обаче, много лесно могат да замъглят преценката ни и да накарат някой да се чувства наистина неудобно, когато е в компанията на определен човек. Всеки изразява и се справя с емоциите по свой начин, който до голяма степен се определя и от зодиакалния знак. Как се случва това сред отделните зодии?Овните често преживяват емоциите си с гняв. Те се движат с по-бързи темпове, отколкото всеки друг знак в зодиака, а намирането на време, за да анализират и изживеят чувствата си, не е лесна работа за тях. В емоционален план те са интензивни и импулсивни. Не им е комфортно, ако всеки знае как се чувстват, тъй като винаги искат да бъдат силни в очите на другите.Телците са склонни да бягат от реалността, когато са емоционални, защото се нуждаят от време, за да разберат напълно какво чувстват. Те се прибират вкъщи, приготвят си нещо за хапване и пускат музика, която отразява с настроението им.Няма да разберете как изглежда тази емоционална бъркотия, преди да са се справили с нея, освен ако не ви се доверят достатъчно, за да ви разкрият. Представителите на тази зодия толкова са свикнали да се грижат за щастието на другите и да се стремят да са усмихнати и ведри, че всъщност е трудно да се каже какво наистина изпитват. Можете да ги познаете по това, че стават много по-тихи от обикновено. Те са склонни да разчитат на свои близки, за да разберат кога са емоционални, в противен случай вероятно никога няма да говорят за това.Целия материал четете на ", "date": "2018.03.10", "title": "Как всяка зодия изразява емоциите си? (I част) "}
{"url": "https://www.dnes.bg/notifikacii/2018/03/10/kakvo-predvijda-kodeksa-na-truda-za-bremennite-u-nas-chast-1.370178", "text": "Много жени понякога се чувстават притеснени, когато разберат, че са бременни. Причините за тревожността са много, като една от тях би могла да бъде как да кажат на работодателя си и как бременността би се отразила да отношенията й на работното място.Дали дългото отсъствие по време на майчинство би повлиявало на сигурността на позицията във фирмата? За да няма излишна тревожност в този толкова важен и жизнеутвърждаващ период за всяка жена, трябва да се знаят правата на бременните и майките според Кодекса на труда.  Като начало, всяка бременност трябва да се проследява от опитен акушер-гинеколог, като всяка визита при доктора изисква отсъствие от работното място. Работодателят, обаче, е длъжен да освободи от работа бременната за мединските прегледи.  На работоното място бременната е защитена според закона. Нощният и извънредният труд е забранен. Също така, е забранена работата, която излага на опасност или застрашава сигурността и здравето на жената, плода или и двете.  Бременната има право да откаже изпълнението на работа, която се определя като вредна, която след оценка на риска, е определена, като такава, представляваваща съществен риск за здравето на бременната или детето.  ", "date": "2018.03.10", "title": "Какво предвижда Кодекса на труда за бременните у нас? (Част 1)"}
{"url": "https://www.dnes.bg/stranata/2018/03/10/razreshiha-dostypa-do-mosta-na-centralniia-plaj-v-burgas.370276", "text": "Община Бургас разреши достъпа до моста на централния плаж в Бургас. Съоръжението бе със сериозни поражения по време на зимната буря в края на февруари, а достъпът до него забранен със заповед на кмета Димитър Николов.\nСилният вятър и морските вълни изпочупиха елементи на съоръжението, имаше скъсани електрически проводници, разбити стълби към пристана и част от пешеходното покритие, пише БТА.Кметът Николов каза, че съоръжението е застраховано против бедствия, така че вложените средства за ремонт и обезопасяване ще да бъдат възстановени. Ремонтите за възстановяване на щетите са приключили и от днес мостът е достъпен за разходки.", "date": "2018.03.10", "title": "Разрешиха достъпа до моста на централния плаж в Бургас"}
{"url": "https://www.dnes.bg/politika/2018/03/10/padne-li-pravitelstvoto-ruhva-politicheskiiat-balans.370262", "text": "\r\n                        \r\n                        \r\n                        \r\n                    \r\n\"Проблемът обаче очевидно остава в невъзможността на правителството, на министър-председателя и на тези управляващи да поддържат баланса в рамките на коалицията\", категоричен беше Панчугов пред .\n\n\n\r\nПо думите му разпадът е все по-значителен заради постоянните скандали и липсата на сплотяващо звено в управлението. Христо Панчугов обясни също, че вече българските граждани нямат доверие в държавата и в политиката.\r\n\"Няма начин българският политически процес да продължи да функционира стабилно, ако българите нямат доверие на политиците\", коментира той.\r\nПолитологът Цветанка Андреева пък обясни, че повече прозрачност в случващото се в страната ще успокои обществото и ще направи властта много по-легитимна в очите на хората.\r\n\"Да има повече прозрачност и това е спасението\", подчерта тя.\r\nПо думите ѝ протестите, като тези срещу сделката за ЧЕЗ, в които участват футболни фенове и таксиметрови шофьори са организирани, а не спонтанни. Според нея дори протестите срещу задържането на лекаря в Пловдив са организирани.\r\n\"Големите протести, които всъщност не допуснаха Делян Пеевски за шеф на ДАНС и още няколко, които са знакови за българската история през последните 3 десетилетия, бяха спонтанни, бяха провокирани точно от тази гражданска съвест\", обясни Цветанка Андреева пред Bulgaria ON AIR.", "date": "2018.03.10", "title": "Падне ли правителството – рухва политическият баланс?"}
{"url": "https://www.dnes.bg/obshtestvo/2018/03/10/viara-po-nasledstvo-za-cyrkvite-govori-potomyk-na-antim-i.370250", "text": "Антим I е виден висш български православен духовник, пръв екзарх на самостоятелната Българска екзархия. \"Аз съм потомък на една от сестрите на Екзарх Антим Първи. Ние много се гордеем с това, че сме негови потомци. По ирония на съдбата аз съм учил и в училище, което беше наречено на неговото име. Потомците му, които живеят в Америка, мои братовчеди, също много се гордеят, че са наследници на велик българин\", каза Светозар Филипов, родственик на Антим Първи и създател на фондация \"Български манастири и църкви\". Той коментира и реставрацията на Желязната църква в Истанбул и броя на джамиите в България, според статистиката на Евростат, която поставя България на първо място от страните в Европа по брой на джамии. Повече за семейните истории на родственика на Екзарх Антим Първи гледайте в събота от 10:30 часа в предаването \"Фамилно\" по  Bulgaria ON AIR .", "date": "2018.03.10", "title": "Вяра по наследство: За църквите говори потомък на Антим I"}
{"url": "https://www.dnes.bg/sofia/2018/03/10/kola-se-obyrna-po-tavan-na-okolovrystnoto-v-sofiia.370267", "text": "Лек автомобил се преобърна по таван на Околовръстния път в София в петък вечер.При инцидента са ранени двама души. Пожарникари рязали ламарините, за да извадят пострадалите от смачкания автомобил.\r\nИнцидентът е станал в платното в посока кв. \"Младост\", в близост до голям търговски център.Не е ясно дали е имало и друг участник в катастрофата, който е избягал. Друга версия, по която се работи, е движение с превишена скорост.\r\nОколо два часа след катастрофата, на Околовръстния път стана и друг инцидент. Кола се заби в разделителната мантинела.\r\nКатастрофата е в същото платно, преди разклона за \"Драгалевци\", съобщи Нова тв.", "date": "2018.03.10", "title": "Кола се обърна по таван на Околовръстното в София"}
{"url": "https://www.dnes.bg/snimka-na-denia/2018/03/10/proletta-idva-temperaturite-dnes-do-20-c.370265", "text": "През нощта преобладаваше ясно време с минимални температури между минус 1 и 4 градуса. На 10 март ще е предимно слънчево, с разкъсана висока облачност. Ще духа слаб югозападен вятър. Температурите ще се повишат още и максималните ще бъдат между 15 и 20 градуса.Атмосферното налягане през деня слабо ще се понижи и ще стане малко по-ниско от средното за март, пише БТА.Над Черноморието ще преобладава слънчево време. Ще духа слаб югозападен вятър. Максималните температури ще са между 15 и 18 градуса. Температурата на морската вода е 5-6 градуса. Вълнението на морето ще е 1-2 бала.\r\nНад планините ще е предимно слънчево. Ще духа до умерен, по билата - и силен, запад-югозападен вятър.Максималната температура на височина 1200 метра ще е около 10 градуса, на 2000 метра - около 4 градуса.\r\nВ неделя ще преобладава слънчево време с разкъсана средна и висока облачност. Затоплянето ще продължи и максималните температури ще достигнат 17-22 градуса; минимални - предимно между 1 и 6 градуса.В понеделник облачността над страната ще се увеличава и вплътнява. След обяд от запад ще започнат превалявания от дъжд. В западната половина от страната вятърът ще се ориентира от запад, докато в ИзточнаБългария все още ще е умерен, от югозапад. Температурите ще се задържат по-високи от обичайните за март.", "date": "2018.03.10", "title": "Пролетта идва! Температурите днес до 20°C"}
{"url": "https://www.dnes.bg/usa/2018/03/10/v-sasht-vyoryjen-vze-zalojnici-v-dom-za-veterani.370266", "text": "Въоръжен мъж взе трима души за заложници в дом за ветерани в Йонтвил, щата Калифорния, съобщи представител на местната служба за пожарна безопасност, цитиран от Асошиейтед прес.Службата на шерифа на окръг Напа издаде предупреждение никой да не се приближава до обекта, а полицията блокира достъпа до него, след като се появи информация, че вътре има въоръжен човек, пише БТА.Домът за ветерани в Йонтвил в долината Напа е най-големият такъв дом в САЩ с около 1000 обитатели.По-късно мъжът бе намерен мъртъв, заедно с тримата заложници - жени. Убитите са били служителки в дома, съобщи полицейски говорител, цитиран от Ройтерс и Асошиейтед прес.Жертвите са работели в частна програма за лечение на ветерани от Ирак и Афганистан, страдащи от посттравматичен стрес. Телата им са намерени в част от комплекса, където се е помещавала тази програма.Властите заявиха по-рано, че не са имали контакт с нападателя в продължение на около осем часа.", "date": "2018.03.10", "title": "В САЩ: Въоръжен взе заложници в Дом за ветерани"}
{"url": "https://www.dnes.bg/notifikacii/2018/03/10/na-balkon-na-iranskoto-posolstvo-v-london-chetirima-v-aresta.370269", "text": "Четирима души бяха арестувани, след като се качиха на балкон на първия етаж на посолството на Иран в Лондон и размахаха знамена в протестна акция срещу правителството в Техеран, предадоха Ройтерс и Франс прес.Няма пострадали при инцидента. Четиримата души са арестувани, след като доброволно слезли от балкона след около три часа. Те не са влезли в сградата на посолството, пише БТА.Иранският заместник-външен министър Абас Арагчи изрази острия протест на Иран пред британския посланик в Техеран и е подчертал, че британските власти са отговорни за сигурността на иранските дипломати в Лондон.Според иранската държавна агенция ИРНА протестиращите са носели ножове и палки. Според иранската англоезична телевизия Прес Ти Ви те са били членове на религиозна групировка.", "date": "2018.03.10", "title": "На балкон на иранското посолство в Лондон: Четирима в ареста"}
{"url": "https://www.dnes.bg/cars/2018/03/10/iskash-shofiorska-knijka-ne-stypvash-v-kat.370272", "text": "За издаване на шофьорска книжка вече да не се ходи в КАТ, а документите да се обработват от автошколите. Това предложение е включено в проект на дирекция \"Модернизация на администрацията\" на Министерския съвет за опростяване на административни процедури, пише .При покупко-продажба на автомобил да не е нужно нотариално заверен договор е друго от предложенията. Анализи установили, че България е една от малкото държави в ЕС, в които има такова изискване.Предложенията на дирекцията трябва да бъдат финализирани и представени пред правителството до юни тази година, каза шефът на \"Модернизация на администрацията\" Красимир Божанов. Междувременно в МВРН се работи по разпределянето на сегашния Закон за движението по пътищата на 3 отделни закона, така че някои от предложенията можело да залегнат в тях.Услугите на администрацията да бъдат организирани на принципа на епизоди от живота или бизнес събития, предлага още проектът на дирекцията. Такива \"епизоди от животаИ\" били примерно раждането на дете, приемане в детска градина, сключване на брак и пр.Този принцип означава, че всички документи, свързани с едно събитие, се подават и получават на едно гише. Примерно още в болницата ще се приемат всички документи, свързани с раждането на детето, пак оттам ще се и получават\", обясни Божанов.Около 800 услуги, за които в момента гражданите и бизнесът ходят от гише на гише, могат да станат вътрешни, т.е. администрациите да си искат документите една между друга, съобщи консултантът по проекта Елеонора Сергиева.\r\nСдружението на общините пък предлага въвеждането наценови таван и уеднаквяване на процедурите във всички общини.", "date": "2018.03.10", "title": "Искаш шофьорска книжка. Не стъпваш в КАТ?!"}
{"url": "https://www.dnes.bg/zvezdi/2018/03/10/zvezdite-koito-se-ojeniha-tiho-i-taino.370207", "text": "Щастието обича тишината, това като че ли важи с пълна сила за знаменитостите, които често попадат под светлината на прожекторите.\r\nЗатова и много от тях предпочитат да не говорят за личния си живот и да не съобщават публично за важни събития, които им се случват. Ето и някои от браковете, които се случиха почти неочаквано.\r\nПрез октомври 2017 г. звездите от \"Светлина между океаните\" Алисия Викандер и Майкъл Фасбендер тайно сключиха брак в Ибиса.Отначало влюбените пристигнаха на острова само двамата, но после към тях се присъединиха и техните приятели. Компанията отбеляза радостното събитие на яхта.Вижте кои още предпочетоха да се скрият от прожекторите в ", "date": "2018.03.10", "title": "Звездите, които се ожениха тихо и тайно "}
{"url": "https://www.dnes.bg/obshtestvo/2018/03/10/dalechnata-1944-g-dokumenti-ot-razgrad-internirani-sa-1500-evrei.370270", "text": "Антисемитизмът е с дълга история - известни са фактите за съдбата на българските евреи от приемането на Закона за защита на нацията през 1941 г. до обезсилването му през 1944 г. В опитите за осуетяване депортирането на евреи в концлагерите в Германия, около 25 000 евреи са разселени в провинцията. Така през юни 1944 г. евреи се озовават и в Разград, разказа за БТА Дарина Колева, главен експерт в Държавния архив в лудогорския град.\nТя посочи, че в протокол на Градския общински съвет от 24 юни 1944 г. се посочва, че в Разград са въдворени от Комисията по еврейските въпроси 1500 души евреи. Списъците с имената и адресите на интернираните в града евреи са запазени във фонда на община Разград.Според запазените документи става ясно, че с пристигането на евреите в града обстановката се променя. В пресата се появява заповедта на началника на гарнизона за забрана за посещение на определени улици и заведения в града от евреи, обяснява експертът. По думите й обаче прогерманските настроения през този период, особено сред младежите, са много силни.В началото на 1944 г. градът е посетен от немските учени проф. д-р Херберт Дуда, който изнася редица сказки. Лекциите му са изнесени на български език, което е високо оценено от гражданите. Д-р Гизела Улрих говори на тема \"Немският дворцов епос през средновековието\", д-р Науман представя немските композитори Бетовен, Вагнер, Шуберт. През март 1944 година е организиран курс за \"Приятели на \"Бранник\", посетен от 800 ученици от града, разказва Дарина Колева.Тя отбелязва, че създалите се настроения обхващат все повече слоеве. Дори читалище \"Развитие\" - Разград, което през цялото си съществуване е било демократична и прогресивна институция, изпълнява заповедите на началника на Разградския гарнизон \"съгласно закона и духа на времето\" за забрана на достъпа на евреи до библиотеката на читалището, до киното и въобще за изключването им от тази институция.Въпреки тези щрихи от обстановката в Разград, като цяло населението радушно приема евреите, казва експертът. За жените е намерена работа в малка фабрика за чорапи. Според запазените документи в архива става ясно, че зад евреите в Разград застава Георги Рашков, депутат, крупен индустриалец.Благодарение на влиянието си той успява да спаси няколко евреи от изпращането им в концентрационни лагери на принудителен труд. Сред тях е Моско Бакиш, брат на Хаим Бакиш, прочут през тези години фабрикант на гумени изделия в София. Моско Бакиш е интерниран в Свищов, но благодарение на застъпничеството на Рашков е освободен. Разградчанинът взема под свое покровителство също изселената в Разград сестра на Хаим Бакиш, Естер Таджер и през цялото време на пребиваването й има грижата да облекчи положението й. Помага и на Ребека Арие, също изселена в Разград, както и на Лазар Герон, който е трябвало да работи принудително на дигата до Никопол, обяснява Дарина Колева пред БТА.По думите на експерта впоследствие спасените от Георги Рашков евреи застават в негова защита, което е видно от документите на втори състав на Народния съд, заседавал в София по дело номер 2 за редица лица, сред които и бившият народен представител и индустриалец от Разград. Показанията на Лазар Давид Герон осветляват дейността на Рашков през тези години. Той се обръща към народния обвинител: \"ако Георги Рашков не се бе застъпил за нас, ние заедно с 15 еврейски семейства, трябваше да се върнем тук, при развалините, които ни очакваха след бомбардировките\".В защита на Рашков Лазар Герон отбелязва още, че добрите си чувства към евреите разградчанинът обръща в дела, които \"ще останат да живеят в моето сърце и в сърцата на много евреи\", разказва Колева. По думите й разградчанинът помага и на хора, свързани с фирми, с които е имал делови отношения в съдружието на търговците - износители, като ги спасява от концлагер. Той не се поддава на масовите настроения през тези години и отсяда в дома на Хаим Бакиш в София, въпреки надписа \"Еврейско жилище\", допълва Колева.Тя пояснява, че на процеса срещу Георги Рашков евреите, софийски жители - Майер Леви, Буко Меламед, А. Ешкенази и др. застават в подкрепа на своя благодетел. Те представят декларация, в която посочват: \"благодарение на неговото застъпничество ние, евреите в Разград, бяхме поставени във всяко направление по-добре от нашите събратя в другите градове и селища\". За тези събития в защитата си пред Народния съд Рашков скромно отбелязва: \"Помагал съм на евреите, когато са били интернирани в Разград - Хаим Бакиш, Герон и др.\". Той е осъден от Народния съд, лежи в Шуменския затвор. По-късно е помилван, умира в Разград през 1962 г., разказва Дарина Колева.Според експерта бързият развой на събитията след септември 1944 г. води до нови промени. Запазени в архива свидетелства за издаване на задгранични паспорти сочат, че след войната евреите от Разград масово се изселват за Палестина. В града остават само няколко семейства, които впоследствие също го напускат, отбелязва Колева. Тя посочва, че Разград е район с интензивни междуетнически връзки и отношения, но същевременно не е типичният пример за град с компактно еврейско население.Най-много евреи в града има в края на 19-и век, като през 1889 г. броят им е 279, през 1893 г. - 268 и през 1897 г. - 271. С годините техният брой намалява. Данните сочат, че през 1934 г. в града живеят 77 евреи, а през 1944 г. в сведения до Комисията по еврейските въпроси е посочено, че те са 69. Въпреки че от демографска гледна точка броят на евреите в града не е голям, те имат своя принос в обществения живот на Разград в области като медицината, музиката и спорта, обобщава Дарина Колева.", "date": "2018.03.10", "title": "Далечната 1944 г., документи от Разград: Интернирани са 1500 евреи!"}
{"url": "https://www.dnes.bg/notifikacii/2018/03/10/shvedyt-bendjamin-propoviadvasht-mir-chumata-na-veka-e-bezrazlichieto.370268", "text": "\nНарича себе си шведският активист, който работи сам за себе си, за родината и за запазване на мира по света.Разказва, че е изключителен оптимист - вярва в доброто и в мира. Споделя мнението си, че единственият начин да постигнеш мир с враговете си е добротата, която по думите му ще спаси света. Допълва, че не е религиозен и не изповядва определена религия. Вярва единствено в добротата. Смята, че зад религиите често се крие много фалш.\"Не е обезателно човек да е религиозен, за да е добър. Трябва да сме изпълнени с добродетели, защото притежаваме разум, а не защото сме водени от религии и идеологии\", коментира той пред БТА.Притеснен е, че хората са много материални, напълно забравили за духовните ценности. \"Колко са ангажираните с това да направят този свят по-добър? Те са в пъти по-малко от тези, които искат да го разрушат\", казва Бенджамин.Според него безразличието, с което хората се отнасят към войните и загиващите в тях невинни деца е стигнало краен предел.\"Ако не се борим с глобалното затопляне, ще стане тотална катастрофа. Ако не се борим срещу безразличието в този свят, също ще стигнем до глобална катастрофа. Светът ще се саморазруши\", отбелязва той. Мечтата му е хората да общуват помежду си, а не с екраните на компютрите. Да спре войната в Сирия и конфликтът между Палестина и Израел и там да има мир. Да не умират повече деца от куршуми. Мечтата му е да се изкорени расовата дискриминация, национализма и шовинизма и тези понятия да се ликвидират от тълковните речници. Всичко това според него е напълно възможно, стига да го искат повече хора.\"Най-страшната чума на 21 век - е безразличието. То е способно да погуби този свят\", казва Бенджамин. Той е решен да стигне до Светата Земя, развявайки посланието си за мир. Споделя, че през август миналата година е тръгнал от Швеция към Палестина с една раница, малко провизии и палатка на гърба. Целият маршрут е 5000 км. Убеден е, че може да стигне до целта пеш.Бенджамин е единствен син, отгледан от самотната си майка, от малък се сблъсква с трудности и лишения. От ранна възраст Бенджамин се увлича от каузите за мир и обръща поглед към угнетените и оскърбени деца в Близкия Изток. Убеден е, че може да помогне светът да стане по-добър и затова се отправя в пътешествие, прекосявайки Европа и Азия с крайна цел - Светата Земя.\"Искам децата в Близкия Изток, в Палестина и в Сирия да имат живи бащи, с които да играят на футбол, като истински момчета. Затова крача пеш и ще мина целия свят, ако е необходимо, за да разнасям посланието си за мир\", сподели шведът. Целта ми е хората да ме забележат, аз ги събирам и им проповядвам мир, допълва той.\r\nБенджамин пояснява, че не е финансиран от никоя организация, никой не стои зад гърба му. Сам се финансира.\"За една година спестих достатъчно. Не забравяйте, че аз съм швед, и нашите доходи са високи, независимо в коя сфера работим. Всеки има възможността да спестява, друг е въпросът за какво ще си похарчи спестяванията. Аз реших да ги похарча за каузата на мира, изразена в това пътешествие\", допълва той. Обяснява, че живее скромно, наблюдава света и си прави изводи как живеят хората. Твърди, че той сам по себе си е изграден от мир, и ако се съберат повече хора като него, мир ще има и светът ще стане по-добър.Маршрутът му от Швеция минава през Германия, после следват Чехия, Словакия, Австрия, Словения, Хърватия, Сърбия, след това - България. Бенджамин не просто преминава през тези страни, той изнася лекции на публични места, в университети, дори и в заведения. Старае се да събере колкото се може повече последователи, на които да разкаже за несправедливостите от войните в Близкия Изток, за невинните жертви.\"В Сърбия беше много по-евтино от Германия, пък и хората там бяха по-радушни и топли. Посрещнаха ме прекрасно. Дадоха ми подслон и храна. При вас в България пък е много по-евтино от Швеция. За мен е важно какви са хората, как ме посрещат и изпращат. Само по това си правя заключенията за дадена страна\", разказва пътешественикът. Споделя, че в Хърватия и Сърбия хората са го приютявали в домовете си, докато в Германия никой не му е подал ръка за нищо - нощувал е по парковете в палатката си.Бенджамин отбелязва, че в България е бил посрещнат изключително добре. Останал тук три дни и е възхитен от гостоприемството у нас. Намира страната ни за много спокойна и би се върнал отново.Напускайки България на път за Турция, Бенджамин пожела на всички българи да запазят доброто в себе си, да не се отказват от целите си и да се борят активно за по-добър живот. \"Проблемите са, за да бъдат решавани. Бъдете активни и солидарни, изграждайте заедно хубаво и здраво общество\", казва той.", "date": "2018.03.10", "title": "Шведът Бенджамин, проповядващ мир: Чумата на века е безразличието!"}
{"url": "https://www.dnes.bg/stranata/2018/03/10/retro-koli-plamnaha-v-socmuzeia-v-peshtera.370273", "text": "Пожар е горя в ретромузея в Пещера, като пламъците са засегнали 3 автомобила, старо пиано и компютърна техника. Благодарение на бързата намеса на огнеборците от родопското градче са спасени останалите експонати в музея. Сигналът за пожара е получен в Районната служба \"Пожарна безопасност и защита на населението\" в Пещера в 20,50 ч. в четвъртък, пише \"Монитор\".\r\nМузеят се намира в стария киносалон до заведението \"Хийт\", където преди 2 години братята Динко и Евелин Кушеви събраха ценни предмети от епохата на социализма. Най-многобройни са експонатите от стари автомобили, сред които има \"Чайка\", \"Трабант\", \"ЗАЗ\", \"Рено Болгар\" и други, както и грамофони, прахосмукачки, ретротелефонни апарати и радиоапарати и телевизори.Незабавно към мястото са насочени дежурните огнеборци с два противопожарни автомобила. Около 23 часа пожарът бил напълно изгасен. Спасени са намиращите се вътре стотици експонати от различен вид.На мястото е извършен оглед от дежурна група при Районното управление на МВР в Пещера, изясняват се щетите причинени от пожара, както и причините за неговото възникване.", "date": "2018.03.10", "title": "Ретро коли пламнаха в соцмузея в Пещера"}
{"url": "https://www.dnes.bg/stranata/2018/03/10/3-mln-lv-se-otpuskat-na-haiderin-za-iazovirite.370277", "text": "На извънредно заседание на МС, свикано от министър-председателя Бойко  Борисов за обсъждане на мерки за гарантиране на сигурността на  населението във връзка с рисковете, създадени от препълването на  язовири, премиерът обяви, че днес ще бъде прието постановление на  правителството за отпускане на 3 млн. лв. за язовирите в Хайредин. \n\n\n\nСред темите, които ще бъдат обсъдени на заседанието, премиерът  посочи предложението на икономическия министър Емил Караниколов да се  направи отделна аварийна компания, която само с язовирите да се занимава  или да се ползват експертни ресурси на НЕК, които ремонтират държавните  язовири. Когато се готвим за бедствия, е хубаво да се прави в хубаво време, а  не когато e настъпило бедствието, каза премиерът на заседанието и  изтъкна, че месеци наред се наблюдава процес на \"безкрайно  администриране\" между държава и общини, агенции и структури, по  отношение на състоянието на язовирите, и заяви, че безкрайно се вбесява  от това, че чува как нещо не може да стане заради административни и  други причини. Лавинообразно нарастват цени, суми и всичко останало,  коментира премиерът, предаде БТА.Той информира, че вчера е имал среща с хидроинженери от Враца и  попита какво толкова сложно има да се поддържат съоръженията. Това са  едни кранове и те се поддържат в изправност, отбеляза премиерът.\r\nТой напомни, че в страната има 7000 язовира.В заседанието участват също директорът на ГД \"Пожарна безопасност и  защита на населението\" на МВР Николай Николов, зам.-председателят на  ДАМТН Кирил Войнов, както и областните управители на Враца и на Монтана.", "date": "2018.03.10", "title": "3 млн. лв се отпускат на Хайдерин за язовирите"}
{"url": "https://www.dnes.bg/akoshtete-vqrvaite/2018/03/10/koia-zvezda-otgovaria-na-zodiiata-vi-vijte.370235", "text": "Ако много харесвате някоя знаменитост, вероятно има съвпадение между вас. Възможно е вашата зодия и тази на фаворита ви да си пасват чудесно и затова да има подобно привличане.\r\n \r\nНякои фенове дори чувстват известна личност като част от семейството или копират всичко, което тя прави и казва. Вижте типичните представители на всеки знак сред звездите:\r\n \r\n \r\nРодена: Родена: 28 март 1986 (възраст 31). Ексцентричната природа на Гага чудесно пасва на нейния зодиакален знак. Тя трябва винаги да бъде център на внимание.\r\n \r\nЗвездата не се води по модата и има собствени идеи за визията си, макар и скандални. Само подобна увереност може да предизвика признание вместо подигравки.\r\n \r\n \r\nРоден: 2 май 1978 (възраст 45). Вероятно всеки Телец е шокиран да види, че Дуейн също е Телец. Той е семеен тип и не случайно му казват Скалата - това олицетворява стабилността на земния знак.\r\n \r\nТой има трайни отошения и чака второ дете. Но актьорът не изоставя и кариерата си - за Телеца материалната сигурност е много важна. Ето защо участва в много филми и реклами.\r\n \r\n \r\nРодена: 4 юни 1975 (възраст 42). Тя е едновременно грижовна, интелигентна, секси и умее всичко това чудесно.\r\n \r\nДжоли играе в най-различни жанрове, което съответства на подвижния й знак. Тя е открита и жизнерадостна, а това е типично за Близнаците.", "date": "2018.03.10", "title": "Коя звезда отговаря на зодията ви? Вижте! "}
{"url": "https://www.dnes.bg/stranata/2018/03/10/sled-30-godini-horata-shte-umirat-ot-banalni-bolesti.370274", "text": "Расте списъкът на резистентните микроби, нечувствителни към препарати, които преди това са ги убивали лесно. Това се дължи на прекалената употреба на антибиотици, предупреждава проф. д-р Тодор Кантарджиев, директор на Националния център по заразни и паразитни болести, национален консултант по микробиология.Лекарите масово лекуват с антибиотици не само тежки пневмонии и инфекции, а и банални болести, идва времето да платим цената, казва той и посочва, че споре британски учени в средата на 21-ви век милиони хора в ЕС ще умират от банални инфекции, ако причинителите им са станали резистентни.Към този факт трябва да се прибави и рекордното използване в ЕС на антибиотици при животните.Освен това България най-много от целия Евросъюз употребява цефалоспорини от 3-а генерация и най-малко пеницилини, въпреки чете са 100 процента ефективни срещу някои патогени, посочва още експертът пред .\r\n ", "date": "2018.03.10", "title": "След 30 години хората ще умират от банални болести!"}
{"url": "https://www.dnes.bg/obshtestvo/2018/03/10/pochitame-pametta-na-sveta-mychenica-galina.370283", "text": "На 10 март Православната църква почита паметта на Св. мъченица Галина. Тя става една от жертвите, пострадали при управлението на император Деций Траян в гр. Коринт (дн. Гърция).\r\n \r\nБила е последователка на Св. мъч. Кодрат. По това време много мъже и жени, верни на Христовата вяра, стават жертви на областния управител, предприел гонения срещу християните в областта, съобщава Дарик.\r\n \r\nПо време на своето детство, Галина е много палаво момиченце и често е част от момчешките компании. В младежките си години става доста кокетна и около нея винаги има много ухажори. В зрелите си години, Галина е властна и доста твърда жена и затова често има голям успех в бизнеса си.Приятел само с тези, от които може да извлече полза. Тя е пряма и казва каквото мисли, дори, когато осъзнава, че може да нарани човека срещу себе си. Като съпруга винаги прави забележки на съпруга си и редовно му показва недостатъците. С нея може да живее само човек, който искрено и предано я обича. Тя е изключително ерудирана.\r\n \r\nГалина е българско име. Означава галена, милвана, обичана. Имен ден празнуват всички, носещи имената Галина, Гала, Галя, Галка, Галуна, Галин и производните на тях.", "date": "2018.03.10", "title": "Почитаме паметта на Света мъченица Галина"}
{"url": "https://www.dnes.bg/health/2018/03/10/koga-i-zashto-povryshtat-bebetata.370180", "text": "Повръщането при бебетата на възраст до 1 година може да е симптом на редица различни състояния и заболявания. Обикновено то е изява на подлежащ проблем, изискващ уточняване и съответно провеждане на лечение. Ето някои от причините, които довеждат до повръщане:  На първо място това е гастроезофагеалният рефлукс. Той се характеризира с връщане на мляко от стомаха през хранопровода до устната кухина, известно време след нахранването. Рефлуксът е физиологичен, когато количеството на върнатото мляко е малко и не довежда до развитие на други симптоми, като кашлица, бронхообструктивни епизоди, намален апетит, раздразнителност, загуба на тегло. Рефлуксът обикновено се „израства”, когато започне захранването на детето. В по-редки случаи повръщането може да е изява на алергия към белтъка на кравето мляко. По-често срещана е при деца, които се хранят с адаптирани млека, базирани на протеините на кравето мляко (на практика това са почти всички млека, предлагани на пазара). Други симптоми могат да са: обриви, по-редки изхождания, примесени с кръв и слуз, бронхообструктивни епизоди, раздразнителност, намален апетит и други. Алергията към белтъка на кравето мляко изисква преминаване към хранене със специализирани формули, съдържащи хидролизати на протеините, към които се е развила алергията. Ако детето е на естествено хранене, е необходимо майката да спазва определен хранителен режим с избягване консумация на млечни продукти – сирене, кисело и прясно мляко, кашкавал, извара и други.  ", "date": "2018.03.10", "title": "Кога и защо повръщат бебетата?"}
{"url": "https://www.dnes.bg/stranata/2018/03/10/riskovata-situaciia-s-iazovir-rogozen-1-preodoliana.370284", "text": "Директорът на Главната дирекция \"Пожарна безопасност и защита на населението\" към МВР главен комисар Николай Николов съобщи пред журналисти в МС, след извънредното заседание на кабинета, свикано от министър-председателя Бойко Борисов, за обсъждане на мерки за гарантиране на сигурността на населението във връзка с рисковете, създадени от препълването на язовири, че рисковата ситуация, която е била на язовир \"Рогозен 1\", е преодоляна. \n\n\n\nОт 12.00 ч. до 6.00 ч. нивото на язовира е паднало с 28 сантиметра. Усилията, които вложихме за изпомпване на водата от язовира и прехвърлянето й в долния язовир, и \"наливането\" на скална маса, даде резултат, каза Николов, цитиран от БТА.По думите му нивата на всички реки в България задържат пълноводие все още под код \"червен\". Наблюдават се всички критични точки, за да може своевременно да бъдат предупредени застрашените хора, изтъкна Николов. Изключение прави река Скът при Мизия, където от сутринта нивото е вдигнато с 6 сантиметра, като до обяд се очаква да достигне своя максимум, който ще е с 40 сантиметра по-ниско от опасната кота на преливане, каза Николов и заяви, че няма да има проблеми за населението. В село Крушовица има около 50 двора, които са наводнени, но не от прииждащи води, а по-скоро от подпочвени, обясни Николов и каза, че няма застрашени хора.Министърът на икономиката Емил Караниколов съобщи, че премиерът е възложил на министри, сред които е и икономическият, да бъде подготвен законопроект за промени в няколко закона /предимно на Закона за водите/, като ще бъде дадена възможност на общините в кратък срок да изразят мнението си дали могат да управляват язовирите, които са тяхна собственост. Ако те не могат да извършват това, язовирите ще бъдат прехвърлени за управление от държавата, обясни министърът. Той съобщи още, че се планира създаването на структура или използването на съществуваща в момента, към която да преминат тези язовири за управление и тя да се занимава с ремонтните дейности на язовирите, стените и съоръженията, за да не се допускат инциденти. Проектът на законови промени трябва да е готов до сряда, след което те трябва да минат на обществено обсъждане и после в НС, уточни министърът.Той посочи, че един от вариантите, който се обсъжда и за който в сряда се очаква да има решение, е към Държавната агенция за метрологчен и технически надзор да бъде прехвърлено и управлението на язовирите, които ще бъдат предоставени от държавата. Към момента няма в една структура да прехвърляме всички язовири, говорим само за тези, които са общински и общините нямат средства да ги управляват, защото останалите към Министерството на енергетиката се управляват правилно, за тях има средства, уточни министър Караниколов. Той съобщи, че се предвижда с проектопредложения за промени в Закона за водите да се предвиди категоризация на язовирите.", "date": "2018.03.10", "title": "Рисковата ситуация с язовир \"Рогозен 1\" - преодоляна"}
{"url": "https://www.dnes.bg/obshtestvo/2018/03/10/da-pokorish-vyrhove-bylgarka-stypi-na-nai-visokoto-miasto-v-afrika.370275", "text": "Преподавателка по английски език от Великотърновският университет Снежана Боянова покори най-високия връх в Африка - Ухуру в планината Килиманджаро, който се намира на 5895 метра над морското равнище. Тя била единствената българка в група с още седем души от различни държави. Вече осем години Снежана Боянова посвещава свободното си време на планинарството, съобщава  Bulgaria ON AIR. По време на изкачването групата, в която е била и преподавателката преминала през четири различни климатични зони, което по думите на Боянова е най-голямото предизвикателство при покоряването на планината.", "date": "2018.03.10", "title": "Да покориш върхове: Българка стъпи на най-високото място в Африка"}
{"url": "https://www.dnes.bg/politika/2018/03/10/romite-treperiat-karakachanov-vryshta-stroitelnite-voiski.370281", "text": "Възстановяване под някаква форма на строителните войски и въвеждане на форми за задължително ограмотяване на хората от гетата. По това щял да работи вицепремиерът Красимир Каракачанов, обяви той вчера в отговор на въпрос от лидера на Комунистическата партия и червен депутат Александър Паунов.\n\n\nПо-рано министърът на отбраната обяви проект за връщане на наборната казарма, а впоследствие започна разработването на идеята за доброволна служба, пише \".С връщането на строителните войски щял да се реши проблемът с хората, намерили \"На баницата мекото\". Те висели на специални фондове, които висшистите пълнели, каза Каракачанов в парламентарния контрол вчера.\"Има огромен процент в гетата, които нямат дори основно образование. Видяхме и вчера хора, които претендират за нещо, а не могат да говорят български. Не може да живееш тук и дори да не знаеш езика\", отсече той.Дори вече обсъдил идеята с регионалния министър Николай нанков и социалния Бисер Петков. В момента бившето Главно управление на строителните войски (ГУСВ) е държавно предприятие към МРРБ и е със затихващи функции. преди 1989 г. в него се приемаха основно младежи без образование и от малцинствата.", "date": "2018.03.10", "title": "Ромите треперят! Каракачанов връща Строителните войски?"}
{"url": "https://www.dnes.bg/politika/2018/03/10/bsp-s-podpiska-iz-stranata-sreshtu-sdelkata-s-chez.370288", "text": "В цялата страна БСП започна подписката за разваляне на сделката за ЧЕЗ България, съобщи пресцентърът на партията.\nДнес и през следващите дни народните представители от \"БСП за България\" ще участват в националната кампания в избирателните си региони. В инициативата се включват и членовете на Националния съвет на БСП, се посочва в съобщението.Всеки, който желае да подкрепи инициативата, може да намери информация в областните и общинските съвети на партията, допълват от БСП.\r\n ", "date": "2018.03.10", "title": "БСП с подписка из страната срещу сделката с ЧЕЗ"}
