{"url": "https://www.dnes.bg/zvezdi/2018/02/02/transseksualna-syzdava-smut-v-brazilskiia-voleibol.366959", "text": "Първата транссексуална волейболистка в бразилското първенство - Тифани Абреу, прoдължава да привлича сериозно внимание върху себе си. Състезателката на \"Бауру\" подобри рекорда за най-много точки в един мач в шампионата на страната.\r\nДо момента върховото постижение се държеше от Тандара, която през 2013-а отбеляза 37 точки, съобщи bTV. Абреу вече има 160 точки в 30 изиграни гейма или средно по 5.33 точки на гейм, но включването й в местната лига предизвика сериозна дискусия относно допускането на транссексуални състезателки в женските първенства.\r\nБившата състезателка Ана Паула написа в профила си в Twitter: \"Вече аплодирахме МОК и неговите политики за чист спорт без измами. Сега жените, които дълги години са уважавали същите тези антидопингови правила, които са излезли чисти от безбройни тестове, откакто са били на 16-17 г., помагат на един биологически мъж да чупи рекордите им\".\r\n\"Ако Тифани се определя като жена, това е неин избор, който трябва да се уважава от всички. Преди всичко Тифани е личност и заслужава уважение. Но на спортното поле няма как да си затворим очите за факта, че Тифани е била Родриго в мъжко тяло в продължение на 30 години\", допълва Паула. ", "date": "2018.02.02", "title": "Транссексуална създава смут в бразилския волейбол"}
{"url": "https://www.dnes.bg/sport/2018/02/02/koi-shte-ni-predstavia-v-piongchang-stefani-popova-biatlon.366922", "text": "Dnes.bg продължава да ви запознава с , които ще представят България на започващите след седмица зимни олимпийски игри в Пьонгчанг.Стефани Попова е една от най-младите състезателки в националния отбор по биатлон. Родена на 12 февруари 1992 година в Троян, тя дебютира в него през 2009 г. Един от най-големият успех на Стефани е 3-то място на лятното Световно първенство в смесената щафета през 2011 г.\r\nПрез миналата година спечели титлата на 5 км свободен стил на състезанието от Балканската купа по ски-бягане в Банско. Участник е на Световното първенство в Осло, Норвегия през 2016 г. Финишира на 80-то място на 15 км индивидуално, в спринта 7,5 км дава 96-то място. Женската ни щафета пък се нареди на 20-то място. Тя беше представяна от Стефани Попова, още две състезателки, които ще участват в Пьончан 2018 – Емилия Йорданова и Десислава Стоянова, както и Дафинка Коева.", "date": "2018.02.02", "title": "Кой ще ни представя в Пьонгчанг? Стефани Попова, биатлон"}
{"url": "https://www.dnes.bg/crime/2018/02/02/deca-otkriha-trup-na-vyzrasten-myj-v-aitos.366991", "text": "Деца са открили труп на възрастен мъж в изоставена постройка в Айтос. Това съобщиха от ОД на МВР - Бургас.\r\nТялото е открито около 16.00 часа днес. Постройката се намира на улица \"Алеко Константинов\" 45. Своевременно районът е отцепен и се извършва първоначален оглед. Установена е самоличността на мъжа - това е 70-годишният А.П. от Айтос.", "date": "2018.02.02", "title": "Деца откриха труп на възрастен мъж в Айтос"}
{"url": "https://www.dnes.bg/akoshtete-vqrvaite/2018/02/02/berlinskata-frida-kalo-i-neinite-obuvki-ot-mebeli.366936", "text": "Родената в Берлин художничка Магдалена Уудман понякога поразително прилича на Фрида Кало.\r\nНейните ефирни творби наподобяват обувки от ренесанса, направени от материали за мебели.\r\n \r\nТапицираните токчета и мумифицираните модели, пълни с изолационна пяна са интересна идея. Магдалена намира материалите си по екологичен начин: \"Всички материали са намерени по улиците на Берлин. Работя с остатъци от дивани и други мебели и използвам други обувки като основа\", казва тя.\r\nПроцесът на работа над един чифт \"кралски\" обувки отнема време. Художничката работи и по поръчкови модели, като мисли за човека, за когото ги прави.\r\n \r\nМагдалена взема предвид излъчването, индивидуалността и маниера на клиента. Създаването на една обувка отнема от три до четири часа, но тя споделя, че е \"обсебена\" и я преглежда в продължение на ден от различни ъгли.\r\n \r\nТя пропуснала училище, за да се научи на обущарство в Сардиния. Според нея обувките, които прави не са просто моден обект, а нещо повече. Тя носи само собствени творения.\r\n ", "date": "2018.02.02", "title": "Берлинската Фрида Кало и нейните обувки от мебели"}
{"url": "https://www.dnes.bg/temida/2018/02/02/pusnaha-na-svoboda-sobstvenika-na-pitbula-ubil-dete.366990", "text": "Районният съд в Пазарджик пусна на свобода собственика на питбула, който уби на 29 януари 3-годишно дете в пазарджишкото село Мокрище.\n\n\n", "date": "2018.02.02", "title": "Пуснаха на свобода собственика на питбула, убил дете"}
{"url": "https://www.dnes.bg/obshtestvo/2018/02/02/borisov-pozdravi-stoianka-mutafova-da-e-jiva-i-zdrava.366972", "text": "Премиерът Бойко Борисов поздрави голямата ни актриса Стоянка Мутафова за рождения й ден. На днешния 2 февруари тя навършва 96 години.\r\n\"Днес великата Стоянка Мутафова става на 96 години. Честит рожден ден! Пожелавам й да бъде жива и здрава и още дълги години да ни радва от сцената!\", написа Борисов на страницата си във Facebook.", "date": "2018.02.02", "title": "Борисов поздрави Стоянка Мутафова: Да е жива и здрава!"}
{"url": "https://www.dnes.bg/notifikacii/2018/02/02/gripnata-epidemiia-v-sofiia-se-otmenia-ot-3-fevruari.366984", "text": "Отменя се обявената грипна епидемия за град София, както и свързаните с нея ограничителни мерки в лечебните заведения, считано от 3 февруари 2018 г., съобщиха от Столичната Регионална здравна инспекция.\r\nВ седмицата, предхождаща обявяването на грипна епидемия за град София, са регистрирани 3 179 респираторни заболявания. Заболеваемостта е достигнала стойности до 240.17‰. \r\nПо време на обявената грипна епидемия, за седмицата 29 януари 2018 г. - 1 февруари 2018 г. са регистрирани 2 204 случая на остри респираторни заболявания и грип, със заболяемост 166.51‰. \r\nОт 31 януари 2018 г. се наблюдава ясно изразена тенденция на снижаване на заболеваемостта. \r\nВъв основа на развитието на епидемичния процес, се очаква в следващите дни тя да достигне нивото на обичайните стойности за сезона.", "date": "2018.02.02", "title": "Грипната епидемия в София се отменя от 3 февруари"}
{"url": "https://www.dnes.bg/notifikacii/2018/02/02/bylgariia-predi-piongchang-severyt-nastiga-iuga-damite-myjete.366921", "text": "Любопитни факти за българския олимпийски отбор преди Зимните игри в Пьончан от 9 до 25 февруари:  Най-натоварени дни за българите в Пьончан се очертава да бъдат първите два от програмата на Игрите. В събота и в неделя са насрочени стартове, в които е възможно според представянето и решението на треньорските щабове да участват по 6-7 български състезатели на ден. За сметка на това \"най-постни\" за българите ще бъдат 19 февруари, понеделник, когато няма нито едно участие, както и последният ден на Игрите, 25 февруари, неделя, когато само Антония Григорова може да стартира в 30-километровия ски-маратон. Пръв ще поведе крак Владимир Зографски, който ще започне участието си още преди официалното Откриване на Олимпиадата - в квалификациите на малката шанца за ски-скок на 8 февруари, ден преди старта на Игрите.  Българската мегазвезда в биатлона Екатерина Дафовска чупи своеобразен рекорд в зимните спортове, като присъства на седма поредна олимпиада. Дебютът й е преди 24 години в Лилехамер, когато едва 18-годишна се класира 13-а в щафетата и 29-а в спринта. Тя спечели златото в Нагано 1998, четири години по-късно се нареди пета на 15 км и четвърта на щафета в Солт Лейк Сити, а през 2006 година в Торино има две осми места - на щафета и в нововъведената тогава дисциплина масов старт. На последните три олимпиади Дафовска отново е в официалните ни делегации, но вече като олимпийско аташе.   Владимир Зографски е осмият български ски-скачач, състезавал се на олимпиада. Ангел Стоянов, Владимир Брейчев, Валентин Божиков, бащата Емил Зографски, Захари Сотиров, Георги Жарков и Петър Фъртунов имат участия от 1984 до 2006 година, като най-доброто класиране е на Брейчев - 19-и на малката шанца в Сараево 1984. Най-младият ски-скачач на Олимпиада е Петър Фъртунов скочи и от двете шанци едва 16-годишен в Торино 2006.  За втора поредна зимна Олимпиада абсолютен рекордьор по отношение население/елитен спорт в състава на българската делегация е град Чепеларе. Със своите 5400 жители, той е осигурил сега за Пьонан 2018 трима олимпийци - сноубордистът Радослав Янков и биатлонистите Димитър Герджиков и Антон Синапов. С най-много олимпийци обаче този път лидер е София - петима (при 1.3 млн жители), пред Троян - четирима, но при население 22 хиляди. С трима в делегацията е и Самоков с 27 000 жители. Банско с население 9000 има двама представители.   Всичките 21 български квоти за Игрите в Пьончан са в 6 спорта - алпийски ски, биатлон, ски-бягане, ски-скок, сноуборд и шейни - точно както и преди 4 години в Сочи. Още петима спортисти чакаха до последно като резерви в шорттрека, ски-бягането, фристайла, ски-кроса и скелетона. За втора поредна Олимпиада България няма представител в спорта, донесъл най-много медали на зимни Игри - шорттрек. За сметка на това на втора поредна Олимпиада България има състезател в ски-скока, което изглежда невероятно при факта, че в страната вече четвърт век няма нито една ски-шанца. За първи път след Албервил 1992 биатлонистите са с пълни отбори в и при мъжете, и при жените (общо 10 състезатели). Спортът с най-много български олимпийци в историята на зимни Игри и сега си остава ски-бягането. С тримата в Пьончан общата им бройка нарасна на 51. С 10-те си представители в Република Корея биатлонът излезе на второ място с 45 и измести алпийците, които вече са общо с 41. На обратния полюс е северната комбинация, където само един българин е участват на Олимпиада - Никола Делев се класира 38-и в Сент Мориц през далечната 1948 година.  Най-много спортисти България изпраща на зимни Игри Албервил през 1992 година - 30, което любопитно, тъй като е с един повече от единствената Олимпиада, на която участва национален отбор по хокей на лед - в Инсбрук през 1976 г. Най-малко българи на Олимпиади са участвали през 1948 година в Сент Мориц и през 1972 година в Сапоро - по четирима. До Игрите в Пьончан общо 180 българи са стартирали на зимни Олимпиади. След февруари те вече ще бъдат 191, защото дебютантите в Република Корея са 11. Делегацията на спортистите в Пьончан е втората най-многолюдна за последния четвърт век след Солт Лейк Сити (22 участници).   Българските спортисти в Пьончан са 21 в шест спорта. Преди 4 години в Сочи олимпийците бяха с три по-малко в абсолютно същите спортове. Във Ванкувър през 2010 година те бяха 19 също в 6 вида спорт. Общо взето сходен е броят на българските участници на зимни Олимпийски игри в последния четвърт век:2018 Пьончан - 212014 Сочи - 182010 Ванкувър - 19 2006 Торино - 21 2002 Солт Лейк Сити - 221998 Нагано - 181994 Лилехамер - 17   От спечелилите квоти за Пьончан 2018 български спортисти най-млада е биатлонистката Милена Тодорова, която навърши 20 години на 18 януари. В състава има още двама 20-годишни - Алберт Попов и Камен Златков. Интересно е, че двамата алпийци са родени в два последователни дни в София - съответно на 8 и на 9 август 1997 година. Сред най-младите е и Йордан Чучуганов - на 21 години. На другия полюс са биатлонистът Михаил Клечеров и сноубордистката Теодора Пенчева, които са на по 35 години. Най-много в състава са 24-годишните - четирима са родени през 1993-1994 година, а трима са по на 30 години.   Очевидно има връзка между рождената дата и увлечението към зимните спортове, след като близо половината български олимпийци за Пьончан 2018 са родени през зимните месеци. Почти една четвърт са рождениците през януари - четирима, през февруари, март и декември са по двама.  Най-спортен град в белите дисциплини се оказва столицата София, който изпраща 5 състезатели в Пьонан - целият алпийски ски тим и двете сноубордистки. С четирима олимпийци е Троян - всички от биатлона, три жени и един мъж. С по трима са Чепеларе и Самоков. Банско е с двама олимпийци, а Берковица, Крумовград, Дупница и Варна с по един.  Шорттрекът е най-ефективният зимен спорт за България. При едва 7 участвали българи на зимни Олимпиади до Игрите в Пьончан, този спорт е донесъл на страната чрез Евгения Раданова три медала, които са половината от всичките ни досегашни отличия. В класацията следват биатлонът с два медала при 35 участвали и ски-бягането с един от 48.   Северна България направи мощен пробив и почти изравни на Южна в съотношението по подготвени олимпийци. От състава за Пьончан на Север от Стара планина са родени шестима, на Юг от Балкана - 10 и петима са от \"централна\" София. В Сочи преди четири години съотношението бе 14:4 за южняците. Благодарение на Троян и Чепеларе много сериозно се промени картината по оста Изток - Запад. От състава 12 са родени в Западна България, 7 в Централна и само двама в Източна.   Съществено се е променило съотношението мъже - жени в олимпийските ни делегации спрямо предишната Олимпиада. В Сочи дамите бяха 5 от 18, а сега са 9 от 21, което доближава половината. За сравнение е пропорцията от последната лятна Олимпиада през 2016 година в Рио де Жанейро, където България бе представена от 22 жени и 29 мъже.   Само в два спорта България е записвала по едно-единствено участие на зимна Олимпиада. За мнозина днес може би ще прозвучи куриозно присъствието на България на олимпийски турнир по хокей на лед през 1976 година в Инсбрук, където отборът се класира 12-и. Другият спорт с единствено участие е северната комбинация - през 1948 година в швейцарския курорт Сент Мориц Никола Делев се нареди 38-и.  Единайсет състезатели - повече от половината ни спортисти - ще участват за първи път на зимна Олимпиада в Пьончан. В Сочи 2014 българските дебютанти бяха девет, но при 18 участници. С най-много стаж отново са Александра Жекова и Мария Киркова, за които това ще бъде четвърта Олимпиада. Жекова носеше българското знаме на Откриването във Ванкувър 2010, а Киркова - в Сочи 2014. Трето олимпийско участие записват биатлонистите Красимир Анев, Владимир Илиев, Михаил Клечеров и ски-бегачката Антония Григорова. За втори път на Игрите ще се появят биатлонистката Десислава Стоянова, ски-бегачът Веселин Цинзов, ски-скачачът Владимир Зографски и сноубордистът Радослав Янков. За останалите 11 това ще е дебютна Олимпиада.  Ски-федерацията е абсолютен рекордьор по брой участници на зимни олимпиади. Тя е и единствената с присъствие на всички Игри от първата поява на България през 1936 година в Гармиш Партенкирхен. С четиримата си дебютанти в Пьончан (Алберт Попов, Камен Златков, Йордан Чучуганов и Теодора Пенчева) БФСки записва общо 99 олимпийци в историята, като далеч след нея са биатлонът с 34 и хокеят с 18.   За първи път в историята биатлонът достигна и се изравни със ските по брой представители в българска делегация на зимни олимпийски игри. Досега първенството неотменно се държеше от ски-федерацията, с едно разбираемо изключение при участието на хокейния отбор в Инсбрук 1976. Сега за първи път биатлонът подели лидерството с 10 представители, толкова са осигурени и от БФски (но в 4 отделни направления - по трима в ски-бягането, алпийските ски и в сноуборда, плюс един ски-скачач). Извън тези две федерации само шейничките изпращат един олимпиец в Пьончан.   Аякс Троян и Александър Логистик София са лидери сред спортните клубове в цялата страна по отношение на брой класирани за Олимпиадата състезатели. И двата клуба има по трима представители в делегацията за Пьончан. За Аякс се състезават Стефани Попова, Милена Тодорова и Владимир Илиев, а за Александър Логистик София - тримата от ски-бягането - Антония Григорова, Веселин Цинзов и Йордан Чучуганов. СК Банско, Амер Спортс и Мотен имат по двама представители, останалите 9 са от различни клубове. Логично мнозинството от българските олимпийци са завършили или учат в НСА - общо 13. Трима следват в Благоевград, четирима - в други висши учебни заведения из страната.  С присъствието на Павел Ангелов на улея в Пьончан шейните ще се изравнят по брой участници от България с шорттрека в историята на олимпийските игри. И двата спорта вече имат по 13 олимпийци, като шейните пласират представител на четвърта поредна Олимпиада, което напоследък е по силите само на ските и биатлона.   Мария Киркова е едва втората българска алпийка, стартирала на Олимпиада. За нея това е четвърто поредно участие, а другата българка, спускала се по олимпийска писта, е Надежда Василева, участвала на слалом през 1998 и през 2002 година и на гигантски слалом през 2002 година.   Виктория Димитрова е най-младата българка, състезавала се на зимни олимпийски игри. В Албервил 1992 тя бе на 15 години и 253 дни, когато се нареди 17-а във фигурното пързаляне. На обратния полюс е Иван Марковски, който бе на 40 години и 170 дни, когато игра последния си мач за хокейния тим на България на Игрите в Инсбрук през 1976 година (Япония - България 7:5) ", "date": "2018.02.02", "title": "България преди Пьонгчанг: Северът настига Юга, дамите – мъжете "}
{"url": "https://www.dnes.bg/stranata/2018/02/02/sinyt-na-ivailo-moskovski-zaginal-pri-incident-izvyn-pistite.366998", "text": "Инцидентът с моторна шейна, при който загина четиригодишният син на транспортния министър Ивайло Московски, е станал близо до курорта Боровец, извън пистите.\n\nТеренът там е изключително труднодостъпен. Загиналото дете е малкият син на министъра. съобщи, че по неофициална информация двамата са били на моторна шейна, която най-вероятно се е ударила в дърво. \r\nЗагиналият Кристиан има по-голям брат Александър на 7 години.Ивайло Московски е трети мандат начело на Министерството на транспорта, информационните технологии и съобщенията.\r\nСпоред близки на Московски министърът си е взел ден почивка, за да бъде със семейството си.\r\n  ", "date": "2018.02.02", "title": "Синът на Ивайло Московски загинал при инцидент извън пистите"}
{"url": "https://www.dnes.bg/cars/2018/02/02/evropa-veche-ima-nova-avtomobilna-marka.366913", "text": "Испанската компания Seat, която се намира под крилото на концерна VW Group, създаде отделен автомобилен бранд за най-бързите си и най-мощни модели. Първите коли с новото лого ще дебютира на салона в Женева през март.Търговската марка Cupra беше регистрирана още през август 2017 г. Досега названието беше част от имената на спортните модификации на моделите на испанския производител, но вече то ще бъде отделна марка.\r\n\"Автомобилите Cupra винаги са отразявали спортна същност на марката Seat, но сега настъпи времето, в което те да получат собствена душа, собствена ДНК и собствена идентичност\", се казва в прес-съобщението на компанията.Първите модели на новият бранд ще бъдат хот-хеч с името Leon Cupra R, който ще разчита на 2,0-литров турбомотор с 310 к.с., както и спортната модификация на кросоувъра Ateca. Тя ще получи същия двигател, но с по-малка мощност – 300 к.с.\r\n ", "date": "2018.02.02", "title": "Европа вече има нова автомобилна марка"}
{"url": "https://www.dnes.bg/crime/2018/02/02/1126-s-prisydi-sa-obiaveni-za-izdirvane.366982", "text": "МВР е обявило за общодържавно издирване към 15 януари 2018 г. 1126 лица, които са с влязла в сила присъда. Данните обяви вътрешният министър Валентин Радев по време на днешния парламентарен контрол. \r\nТой допълни, че през 2017 г. са задържани 563-ма души от тази категория. Радев обясни, че е разпореден сравнителен анализ с други европейски страни, за да се провери къде се намира България в тази статистика и дали проблемът е общ или само за страната ни.Депутатът от БСП Иван Иванов каза от трибуната, че според данни от Министерството на правосъдието за миналата година не са се явили в местата за изтърпяване на наказание и лишаване от свобода 634 лица, а от 1 до 15 януари тази година - 18 лица.\r\nРадев коментира още, че през 2017 г. са образувани 60 досъдебни производства по чл. 325 от НК, който инкриминира неупражнен контрол и грижи върху животно, в резултат на което то е причинило средна или тежка телесна повреда на човек. ", "date": "2018.02.02", "title": "1126 с присъди са обявени за издирване"}
{"url": "https://www.dnes.bg/mish-mash/2018/02/02/marmotyt-fil-predskaza-oshte-shest-sedmici-zima.366968", "text": "Американският мармот \"метеоролог\" Фил излезе от дупката си и видя сянката си, което означава дълга зима, съобщава Асошиейтед прес.\r\nСпоред легендата, ако Фил види сянката си на днешния Ден на мармота, зимата ще продължи още шест седмици. Облачното време и липсата на сянка пък вещаят скорошно настъпване на пролетта. \r\nПрогнозата се обявява от \"Вътрешния кръг\" - група ентусиасти, които всяка година слагат смокинг и цилиндър, за да наблюдават предсказанието на мармота по изгрев слънце на малък хълм край Пънксътоуни, град на около 100 км североизточно от Питсбърг. Туристите не се изплашиха от ниските температури - минус 12 градуса Целзий, съобщава БТА.\r\nПървата подобна прогноза датира от 1887 г. Фил е предвещал 103 пъти по-дълга зима, а ранна пролет - само 18 пъти. \r\n ", "date": "2018.02.02", "title": "Мармотът Фил предсказа: Още шест седмици зима"}
{"url": "https://www.dnes.bg/notifikacii/2018/02/02/trymp-iska-da-napadne-kndr-triabva-da-se-pouchi-ot-izrael.366969", "text": "Ако правителството на Тръмп наистина мисли да нанесе превантивен удар по Северна Корея под формата на ограничено военно нападение, трябва внимателно да проучи опита на Израел - който показва възможните положителни страни на светкавичния удар, но също колко е сложно след това да се задържи конфликтът под контрол, пише Дейвид Игнейшъс, \"Вашингтон пост\".\r\nВ Тел Авив се състоя конференция, на която беше откроена важността на възпирането, но бяха представени и някои основни поуки от миналото: ако смяташ да нанесеш бърз удар, не говори публично за това; не предприемай удар, ако нямаш много добри разузнавателни сведения за мишените; и не разчитай, че противникът няма да те въвлече в продължителна и кървава война.\r\nВсички тези три негативни фактори усложняват всякакви планове за удар по Северна Корея. Тръмп продължава да рекламира своята решимост да нападне \"Малкия човек ракета\", както нарича Ким Чен Ун. Ако трябва да се изразим меко, американските разузнавателни сведения за Северна Корея са непълни. И е напълно възможно (а според някои вероятно) КНДР да даде твърд отговор, а не просто да поеме американския удар.\r\nИма и още един съществен момент: за разлика от всички противници, които Израел е атакувал, Северна Корея има ядрени оръжия.\r\nВ сряда в коментарна статия за \"Вашингтон пост\" Виктор Ча - чиято номинация за посланик на САЩ в Южна Корея беше оттеглена заради изказани от него в частни разговори съмнения в успеха на \"стратегията на разкървавения нос\" - нанасяне на силен и прецизен ограничен удар, без разпалване на война на Корейския полуостров. Ча описа разсъжденията на правителството за подобна ограничена операция. Статията му беше доста дискутирана в Тел Авив на годишния форум на Института за изследвания на националната сигурност.\r\nАмос Ядлин, бивш шеф на израелското военно разузнаване, който сега ръководи института, заяви, че ако ЦРУ разполага с качествени разузнавателни данни за избраната мишена, американските военновъздушни сили могат да унищожат всичко, което поискат. Но в същия панел на дискусиите г-жа Мишел Флорной, бивш заместник-министър на отбраната, предупреди, че Северна Корея е разпръснала на различни места ядрения си арсенал и е скрила част от него дълбоко под земята. Това означава, че при евентуален \"хирургически\" удар на САЩ, КНДР ще запази достатъчна част от арсенала, за да предприеме контраатака.\r\nИзраел може би е по-наясно с възпирането от всяка друга страна. В продължение на 70 години оцеляването на Израел е зависело от надеждността му да използва сила и ако е необходимо, да нанася изпреварващи удари по противниците. Често този решителен подход е успявал да предотвратява войни или да ги ограничава. Но понякога е водил и до продължителни, скъпоструващи конфликти, в които Израел се е изтощавал, а противниците му са планирали следващи удари.\r\nЯдлин е въплъщение на доктрината за изпреварващия удар. Като пилот изтребител той командва операцията от 1981 г. по разрушаването на иракския ядрен реактор в Озирак. Ударът е нанесен точно преди реакторът да заработи и блокира пътя на Ирак към ядрените оръжия. Но след като е понесъл \"удара в носа\", Багдад започва да разработва нелегална програма за ядрено оръжие.\r\nИзраелските акции в Сирия показват колко е важно да си мълчиш, ако искаш да избегнеш ответен удар. Когато през 2007 г. бомбардира сирийски ядрен реактор, Израел не си приписа заслугата за това - с надеждата така да се избегне публично унижение за президента Башар Асад, което би увеличило вероятността той да предприеме ответни действия. За жалост гръмките хули на Тръмп срещу Ким направиха този дискретен подход почти невъзможен.\r\nВойните на Израел в Газа и Ливан показват, че възпирането не действа постоянно, както и че надеждите за кратковременни наказателни военни действия могат да се окажат илюзорни. Откакто на власт дойде терористичната организация Хамас, Израел води три скъпоструващи войни в Газа, в периода 2008-2009 г., през 2012 и 2014 г. Заплахата от Хамас беше овладяна, но не и ликвидирана.\r\nЗа да удари Организацията за освобождение на Палестина, Израел нахлу в Ливан през 1978 и още веднъж през 1982 г. В резултат на операцията от 1982 г. ООП в крайна сметка беше изтласкана от Ливан. Но с помощта на Иран в пепелищата от войната се роди групировката Хизбула, по-дисциплиниран и потенциално по-опасен противник. Израел нападна Хизбула през 1993, 1996 и 2006 г. Последната военна кампания нанесе такива разрушения в Ливан, че сякаш целта й да осигури възпиране беше постигната. Но и досега хиляди ракети на Хизбула остават насочени срещу Израел.\r\nПрез 1982 г. наблюдавах как израелската армия настъпва мълниеносно към Бейрут, но след това затъна в обсада, продължила цяло лято. Година по-късно, когато войната се разрази, посетих Ерусалим за интервю с израелския премиер Менахем Бегин. Но Йехиел Кадишай, най-близкият му сътрудник, ми каза, че разговорът няма да се състои. Поради изключително големия брой жертви в Ливан, каза той, \"(премиерът) е дълбоко опечален в сърцето си\".\r\nЗа този образ на войната трябва да мисли всеки главнокомандващ: не за надеждата, че тя ще е славен успех, а за риска цената й да се окаже ужасяваща.\r\nТръмп основателно иска да възпре Северна Корея, но трябва да внимава, ако реши да заложи на бърза, мълниеносна атака. Както каза на конференцията висш израелски военен: \"Бойното поле е царство на несигурността\". \r\n /БТА/\r\n ", "date": "2018.02.02", "title": "Тръмп иска да нападне КНДР? Трябва да се поучи от Израел"}
{"url": "https://www.dnes.bg/za-da-se-razbirame/2018/02/02/svaleni-okovi-koi-sa-nai-golemite-polzi-ot-razvoda.366862", "text": "Да се разведеш не е лесен избор. На много двойки им е трудно да пристъпят първо към признаване на проблемите, после към същинските стъпки по бракоразводното дело.Да отделиш живота си от този на човека, с когото си го бил събрал завинаги, за мнозина е немислимо.Хората, които се страхуват да направят тази крачка, често живеят нещастен и самотен живот, въпреки че физически не са сами.Кои са най-големите ползи от развода, за които не сте подозирали?Докато сте нещастно омъжени вероятно в главата ви бушуват мисли, че сте нещастни без причина. Че не можете да разберете къде сте сгрешили. Че явно сте направили грешния избор.След развода обаче и най-вече след равносметката, която ще си направите, ще се убедите, че всъщност бракът е бил успешен, още повече ако от него са произлезли прекрасни деца. Това е важното в крайна сметка. Останалото решава времето.Когато човек е в нещастен брак или брак, който някога е бил щастлив, но с времето нещо се е пречупило, се чувства ужасно самотен въпреки физическата компания на съпруга или съпругата си.След като се освободите от този емоционален товар, внезапно ще се почувствате по-свободни и най-вече ще имате време за всички онези занемарени социални контакти, от които сте имали нужда.", "date": "2018.02.02", "title": "Свалени окови! Кои са най-големите ползи от развода?"}
{"url": "https://www.dnes.bg/stranata/2018/02/02/proletni-i-rekordni-gradusi-v-tyrgovishte-varna-i-ruse.366963", "text": "Рекордно топло време в Североизточна България днес. Почти навсякъде живака отчете над 18 градуса. \r\nВ Търговище температурата, измерена в ранния следобед беше 18,8 градуса по Целзий.Според ръководителя на местната Метеорологична станция Красимира Стойчева, заради тихото и спокойно време очакванията са до края на деня температурата да се повиши с още няколко десети, обясни тя пред \"Дарик\".\r\nТака ще бъде подобрен температурния рекорд от 2016 година, когато също са били измерени 18.8 градуса.\r\nНай-студено на 2 февруари в Търговище е било през 2012 година, когато температурата на въздуха е била минус 19.6 градуса. Като цяло за февруари най-студено е било на 5 февруари 1956 година, когато са били измерени минус 22,9 градуса по Целзий.\r\nВъв Варна също е измерена рекордна за днешния ден в града температура от 18 градуса, съобщиха за БТА от филиала на НИМХ в крайморския град.\r\nДосегашната най-висока температура - 15.4 градуса, е била измерена през 2001 година.\r\nМаксимална температура от 19,1 градуса е измерена около 14.00 часа днес в Русе, което е рекорд за тази дата. Това съобщиха от хидрометеорологичната станция в крайдунавския град.\r\nОт там обясниха, че статистика се води от 1961 г. насам. Досега най-топло на 2 февруари е било през 2016 г., когато термометрите са отчели 16 градуса. Най-студено на този ден е било през 2012 г. - минус 15,6 градуса.\r\nСиноптиците уточниха, че по-високи от досега измерваните температури са отчетени във всички станции в Североизточна България, на места повишението във вътрешността на района е с 4-5 градуса.\r\nСпециалистите уточниха, че по-високите температури в началото на февруари не са нещо, което не се е случвало. През следващите един-два дни също се очакват по-високи температури.", "date": "2018.02.02", "title": "Пролетни и рекордни градуси в Търговище, Варна и Русе"}
{"url": "https://www.dnes.bg/stranata/2018/02/02/dete-zagina-pri-incident-na-pista-v-borovec.366994", "text": "Четиригодишно момченце загина при инцидент на писта в курорта Боровец, съобщиха от МВР.\r\nСигналът е получен към 15.15 часа в полицията.\r\nНа мястото на инцидента се извършва оглед.\r\nПредприети са процесуално-следствени действия за изясняване на обстоятелствата и причините, довели до нещастния случай.", "date": "2018.02.02", "title": "Дете загина при инцидент на писта в Боровец "}
{"url": "https://www.dnes.bg/politika/2018/02/02/sybirat-se-1-mln-podpisa-za-da-imame-dohodi-kato-na-zapad.366915", "text": "Кога младите хора от Източна Европа ще спрат да бягат на Запад заради по-високите доходи?Отговор на този въпрос предлагат група политици от страни от бившия източен блок. Те подеха общоевропейската подписка за еднакво заплащане при еднакъв труд в страните от Европейския съюз.Един от тях е заместник-председателят на втората по големина партия в Унгария Йоббик Мартон Гьонгьоши, който днес дойде в парламента, за да се срещне с депутатите от \"Обединени патриоти\", които също искат заплатите на Изток и на Запад да станат еднакви.Гьонгьоши припомни, че подписката \"Доходен съюз\" стартира през май миналата година.\n\n\nВ рамките на година трябва да бъдат събрани поне 1 милион подписа от 7 страни, за да бъде внесена за обсъждане в Европейския парламент.До момента са събрани 200 000 подписа от представители на партии, синдикати, неправителствени организации от 25 страни от ЕС.Според Гьонгьоши е много важно да се сложи край на политиката на евтината работна ръка, която спира развитието на източните страни.Той смята, че трябва да се тръгне в посока укрепване на  конкурентоспособността на националните икономики и реформа на кохезионната политика на Европейския съюз.Докато в западноевропейските държави средният доход е около 2000-2500 евро, в Унгария е между 500 и 600 евро, а в България и в Румъния са още по-ниски – между 300 и 400 евро месечно.Според Юлиан Ангелов от ОП сега може и да звучи утопично, че е възможно да се изравнят доходите във всички страни от Общността, но всъщност, ако бъдат събрани 1 милион подписа, това ще стане приоритет на ЕС.\r\n ", "date": "2018.02.02", "title": "Събират се 1 млн. подписа! За да имаме доходи като на Запад!"}
{"url": "https://www.dnes.bg/stranata/2018/02/02/jena-sloji-krai-na-jivota-si-tormozeli-ia-che-niama-deca.366956", "text": "Млада жена от Момчилградско се самоуби след тормоз от семейството на съпруга й, че няма деца.36-годишната  Севгюл избягала от дома си, а ден по-късно била открита мъртва на плаж край Бургас.Жената изчезнала на 22 януари, съобщи 24rodopi.com, позовавайки се на познати на жената.Ден по-късно двама бургазлии намерили тялото, изхвърлено от морето на плажната ивица в района на парк \"Отманли” край морския град. Не са установени данни за насилствена смърт, затова се смята, че най-вероятно става дума за самоубийството, информират от полицията в Бургас.Дни наред то е престояло в моргата без да бъде потърсено. От полицията дори смятали, че тялото е на бежанка. Жената била облечена с хубави дрехи, имала и пръстен на ръката.След изчезването й съпругът на Севгюл сигнализирал в полицията в Кърджали и жената била обявена за издирване първо в района, а после и за общодържавно.След въвеждането на данните в информационния масив, от дирекцията в Бургас се свързвали със семейството. Съпругът разпознал тялото.\"Бе омъжена от 10 години, но нямаше деца. Вероятно семейството на съпруга й, при което живееше, я обвиняваше за това. Преди да отиде на работа сутрин, тя доеше кравите. След като се върне от работа я товареха с още задачи. По-малката й сестра роди преди два месеца. Живяла е в тормоз заради това, че няма дете”, разказаха познати на 36-годишната жена.Това не бил първия случай, в който Севгюл напускала дома си, след което отново се връщала.\"Не е имала подкрепа от никого, работила е като роб. Избрала е Бургас, за да сложи край на живота си, вероятно защото не е искала да я открият”, коментираха за 24rodopi.com познати на жената.", "date": "2018.02.02", "title": "Жена сложи край на живота си - тормозели я, че няма деца"}
{"url": "https://www.dnes.bg/sport/2018/02/02/koi-shte-ni-predstavia-v-piongchang-milena-todorova-biatlon.366917", "text": "Dnes.bg продължава да ви представя , които ще се състезават за страната ни на предстоящите зимни олимпийски игри в ПьонгЧанг.\n\nСлед като вчера ви запознахме с лидерките на женския ни биатлон, сега е време да ви представим и най-голямата ни надежда в този емблематичен за България зимен спорт.Милена Тодорова е родена на 18 януари 1998 г. в Троян. Преди около 10 години по лекарска препоръка взима решение да се захване с биатлон и това определя живота й. Нейната мечта е да извърви пътя на легендата Екатерина Дафовска.Миналия сезон бе най-успешният за Милена. Тя записа две престижни класирания на световното младежко първенство в Брезно-Осърбле (Словакия) – 10-и места (в индивидуалната дисциплина и в преследването). В спринта се размина на косъм от сребърния медал, след като вървеше 2-а до последната стрелба, но една грешка я лиши от отличието.Сега за нея предстои участие на най-големия спортен форум на планетата – Зимните олимпийски игри в Пьончан. ", "date": "2018.02.02", "title": "Кой ще ни представя в Пьонгчанг? Милена Тодорова, биатлон"}
{"url": "https://www.dnes.bg/obshtestvo/2018/02/02/laskin-po-povod-pitbula-ako-az-iziam-dete-shte-me-osinovite-li.366950", "text": "Актьорът Иван Ласкин направи поредното си провокативно изказване, този път по адрес на хората, поискали да осиновят питбула, който изяде дете.Трагедията се разигра преди дни в пазарджишкото село Мокрище. Животното било вързано в двора на ромско семейство, а 3-годишното момченце решило да го погали. Това се случило докато роднините му, които го гледали, били на гости при съседи.\n\nТв кадри показаха кучето в окаяно състояние – слабо и треперещо, а специалисти обясниха, че то е системно недохранвано. След тези информации се появиха хора, готови да осиновят животното.Това пък провокира гневната реакция на Ласкин.\"Еколози\" искали да осиновят кучето-убиец!!! Абе, дебили прости, ако аз изям дете, ще ме осиновите ли? То бива платена дебилщина, ама минахте всички норми\", написа днес актьорът в профила си във Facebook.\"Колко от вас, дрисльовци, е носил килограми каменна сол на гърба си с километри в планината, защото чифтокопитният дивеч има нужда от сол, за да изкара зимата?Носите хартийки на жълтите павета, посраняци такива. Видя ли \"зелен\", то той веднага ще позеленее, защото ще му счупя мандибулата! Ка...ти платени!\", пише още Ласкин.Той пита зелените и защо не протестират в гората, която се опустошава от роми с бракониерство?\"Защото ви е страх, мърльовци! Да не ви опънат на някой дънер! Ловците сме 135 000, пачаври \"зелени\". Не ни ядосвайте!\", завършва той.", "date": "2018.02.02", "title": "Ласкин по повод питбула: Ако аз изям дете, ще ме осиновите ли?"}
{"url": "https://www.dnes.bg/notifikacii/2018/02/02/s-obshta-kasa-za-podkupi-spipaha-8-na-gkpp-malko-tyrnovo.366943", "text": "Осем гранични полицаи са обвинени за взимане на подкуп от Специализираната прокуратурата.Те са прибирали дребни суми от преминаващите през ГКПП \"Малко Търново\" и са слагали парите в \"обща каса\" - най-често при някой началник смяна. В края на деня сумата била разделяна между всички.Полицаите взимали подкупи от 20 лв. до 60 лв. за всякакви нередности в документите на хората, преминаващи границата. Например, когато един от родителите извежда дете от страната и няма пълномощно от другия.Стюарди на автобуси и шофьори на чужди камиони са плащали, за да минат по бързо бариерата, в т.ч. за да не бъдат проверявани обстойно багажите и товарите, съобщиха от Специализираната прокуратура, цитирани от \"Фокус\".Спецпрокуратурата е поискала отстраняване от работа на обвинените гранични полицаи. С прокурорски постановления на всеки от тях е наложена мярка за неотклонение \"Парична гаранция\".", "date": "2018.02.02", "title": "С \"Обща каса\" за подкупи: Спипаха 8 на ГКПП \"Малко Търново\""}
{"url": "https://www.dnes.bg/politika/2018/02/02/dylgyt-na-bolnicite-98-mln-leva-trupani-s-godini.366952", "text": "Общинските болници са на ръба на оцеляването не от една или две години и защо никой не е направил нищо по въпроса. Това попита здравният министър Кирил Ананиев депутатите и от ляво, и от дясно.Той отчете, че в момента 98 милиона лева са неразплатените пари на болниците, като над 40 милиона от тях са към кредитори.\n\n\nТози борч обаче е натрупан през последните 10 години, като за последната се е увеличил само с един милион, стана ясно от думите на Ананиев, който отсече, че ако са били взети мерки, сега нямаше да се стигне до ситуацията 10 или 20 болници да са пред фалит.Здравният министър припомни, че вече се срещна с представители на общинските болници и се ангажира да предприеме стъпки за подобряване на състоянието им. Една от тях е увеличаване на финансирането на общинските болници.\"Поех ангажимент и за промяна на някои от цените най - вече за профилактика, детско и майчинско здравеопазване, ще окажем методическа помощ на всички ръководства за да се оптимизира и преструктурира работата на общинските болници, където е нужно\", обясни още Ананиев.Иначе депутатите го задължиха до три месеца месец да внесе в НС концепция за стабилизиране и оздравяване на на общинските болници.\r\n ", "date": "2018.02.02", "title": "Дългът на болниците – 98 млн. лева, трупани с години"}
{"url": "https://www.dnes.bg/sofia/2018/02/02/remont-bez-efekt-asansiorite-na-stolichni-podlezi-ne-rabotiat.366892", "text": "Почти четири месеца след като приключи ремонта на подлезите при Окръжна болница и хотел \"Плиска\", съоръженията продължават да не работят.Преди две седмици от Столичната община обещаха, че до края на януари асансьорите ще заработят. Вече е 2 февруари и проблемът все още не е разрешен.Барбара е майка на две деца и почти всеки ден й се налага да преминава през подлезите с детската количка. Вече е разработила и различни тактики за слизане и качване по стълбите, разказа тя пред Нова тв.А освен че асансьорите не работят, не могат и да бъдат използвани всички поставени рампи. Проблеми с преминаването през подлезите имат и по-възрастните и трудноподвижни хора.Вместо асансьорите вече да са пуснати, все още текат ремонти. Те са възложени от Столичната община на консорциум от няколко фирми. Над 182 000 лева струват трите асансьора в подлеза на Окръжна болница. Двата асансьора, заедно с ремонта на подлеза при хотел \"Плиска\" пък струват над 452 000 лева.От общината отговориха писмено защо асансьорите все още не работят. Причината - Агенцията по метрология и технически надзор е установила нарушения в представената от производителя на асансьорите документация, а от отговора от агенцията става ясно, че нередности се откриват за втори път.На фирмите ще бъдат наложени най-високите санкции. Какви ще бъдат те зависи от това какво ще е закъснението, след което ще заработят асансьорите.", "date": "2018.02.02", "title": "Ремонт без ефект: Асансьорите на столични подлези не работят"}
{"url": "https://www.dnes.bg/temida/2018/02/02/za-nezakonniia-priem-v-mu-parichni-garancii-po-200-hil-lv.366966", "text": "Четирима от обвинените за незаконни действия при приема на студенти в Медицинския университет в София остават с мярка \"парична гаранция\" от по 200 хил. лв.Това реши Специализираният наказателен съд, като потвърди в закрито заседание наложените  от Специализираната прокуратура мерки.\n\nОпределенията на съда по мерките за неотклонение са окончателни и не подлежат на обжалване или протест.Част от обвинените все още работят в МУ, а друга са бивши служители.\r\nОсновното престъпление, за което се води разследването, е прием на чуждестранни студенти и преминаване на изпитите им по нерегламентиран начин.Приетите по тази схема студенти са над 20. Сумата за прием била 40-50 хил. евро, а за \"оправяне\" на изпитите - 2-5 хил. евро на човек.\r\nМеждувременно при извършени допълнителни процесуално-следствени действия у един от обвиняемите са намерени и иззети над 134 000 лева в различни валути, както и голям брой документи за собственост на имоти.", "date": "2018.02.02", "title": "За незаконния прием в МУ - парични гаранции по 200 хил. лв."}
{"url": "https://www.dnes.bg/world/2018/02/02/rusiia-chestva-75-ata-godishnina-ot-razgroma-na-nacistite-krai-stalingrad.366916", "text": "\nБлизо 30 000 зрители посетиха военния парад във Волгоград по случай 75-ата годишнина от разгрома на нацистите в Сталинградската битка. Това съобщи пред журналисти Вадим Астафиев, началник на пресслужбата на руския Южен военен окръг, цитиран от РИА Новости.Победите на съветските войски край Сталинград, в Севастопол, Новорсийск и Керч промениха хода на Великата отечествена война, отбеляза пред събралите се генерал-полковник Александр Дворников, който прие парада.\nСражението край Сталинград - днес Волгоград, бе сред най-големите през Втората световна война и предвестник на победата от 9 май 1945 г., посочва ТАСС.Франс прес вижда в Сталинградската битка и \"символ на възвърнатата гордост и патриотизъм, чието въплъщение се стреми да стане (президентът на Русия) Владимир Путин, повел кампания за четвърти мандат\".Пред зрителите дефилираха над 60 единици бойна и специална техника начело с легендарния танк Т-34 от времето на войната. Над участниците в парада - повече от 1400 войници, курсанти и офицери, прелетяха повече от 40 летателни апарата./БТА/\r\n ", "date": "2018.02.02", "title": "Русия чества 75-ата годишнина от разгрома на нацистите край Сталинград"}
{"url": "https://www.dnes.bg/stranata/2018/02/02/oshte-10-zapisa-razkrivat-nasilieto-v-dg-brezichka.366960", "text": "\r\n                        \r\n                        \r\n                        \r\n                    \n\n\n\r\nСлед приключване на учебните занятия през деня, физкултурният салон в сградата на заведението се отдава под наем за тренировки по йога. Този салон се намира непосредствено до стаята на група \"Мики Маус\", което навежда на мисълта, че и външен човек би могъл да е отговорен за заснетите и подадени кадри. \r\nГоворителят на Районната прокуратура Керка Дюлгерова обясни, че системата по намирането и осъждането на този човек е много сложна.\r\nМеждувременно психолог започна работа с децата от \"Брезичка\". \r\nСутринта пред сградата на градината се образува напрежение от разделени родители, които се събраха на протест. Едните бяха в подкрепа на директор Събка Недева, други негодуваха от това, че се стигна до тази ситуация Милена Иванова да се отнася по този агресивен начин с 4-годишни деца.\r\nЧаст от родителите също обвиниха персонала на детската градина, че не са чули крясъците, идващи от стаята на група \"Мики Маус\". Служителите пък се оправдаха, че такива не е имало.\r\nМилена Иванова в петък е изпратила своята майка да подаде молбата ѝ за напускане. Както вчера стана ясно, по предложение на ДГ \"Брезичка\" Иванова е била наградена лично от кмета на Бургас Димитър Николов за изключителен професионализъм.\r\nВ понеделник ще стане ясно кой ще е новият директор на детската градина.", "date": "2018.02.02", "title": "Още 10 записа разкриват насилието в ДГ \"Брезичка\""}
{"url": "https://www.dnes.bg/notifikacii/2018/02/02/bez-grisho-na-turnira-v-sofiia-toi-tejko-reshenie.366996", "text": "Най-добрият български тенисист Григор Димитров няма да защитава титлата си на турнира от сериите АТП 250 DIEMA XTRA Sofia Open 2018, който ще се проведе в столичната зала \"Арена Армеец\" от 4 до 11 февруари.Димитров, който има болки в рамото, обяви решението си в специално прессъобщение до БТА, в което се казва:\"Аз и екипът ми трябваше да вземем едно от най-тежките решения досега, а именно да пропусна тазгодишното издание на турнира в София.Днес сутринта беше последната ми медицинска консултация. За съжаление, няма да бъда 100 процента готов за следващата седмица. Ако  играя, това би било да доведе до допълнителни рискове и усложнения.Ще ми липсва българската публика и тази невероятна седмица, която имах през миналата година. Бих искал да благодаря и на Sofia Open за тяхното търпение и усилия за това да има АТП турнир в България. Благодаря ви за подкрепата!\", пише Григор Димитров. \r\n ", "date": "2018.02.02", "title": "Без Гришо на турнира в София! Той: Тежко решение!"}
{"url": "https://www.dnes.bg/stranata/2018/02/02/zaginaloto-dete-v-borovec-e-sin-na-ministyr-ivailo-moskovski.366997", "text": "4-годишният син на транспортния министър Ивайло Московски е загинал при инцидент с моторна шейна в курорта Боровец.\nВ този изключително труден момент семейството на министър Ивайло Московски моли представителите на медиите да се съобразят със скръбта им и да уважат правото им на уединение”, се казва в съобщение от транспортното министерство.\r\nПо-рано от МВР съобщиха за инцидента, като уточниха, че сигналът е получен към 15:15 ч. в полицията.\r\nНа мястото се извършва оглед.\r\nПредприети са процесуално-следствени действия за изясняване на обстоятелствата и причините, довели до нещастния случай.", "date": "2018.02.02", "title": "Загиналото дете в Боровец е син на министър Ивайло Московски"}
{"url": "https://www.dnes.bg/politika/2018/02/02/sergei-stanishev-ne-vodim-kampaniia-vodim-razgovori.366971", "text": "Не водим кампания срещу никого от нашето политическо семейство, водим разговори. Това каза евродепутатът и председател на Партията на европейските социалисти (ПЕС) Сергей Станишев във връзка с изказване на лидера на БСП Корнелия Нинова, че ПЕС води кампания лично срещу нея, предаде \"Фокус\".\n\n\n\n\n\n\r\nСтанишев уточни, че Истанбулската конвенция е документ, подписан от 47 страни членки на Европа и ратифициран от по-голямата част от тях. \r\n\"Идеята е да има общ законодателен стандарт, да се създадат политики и инструменти той да бъде прилаган от всички страни, членове на Съвета на Европа, независимо дали това е приоритет на едно правителство или не\", уточни той.\r\nЕвродепутатът уточни още и че не споделя  Румен Радев относно ратифицирането на Истанбулската конвенция. \r\n\"Дори изразявам съжаление, че тя е такава\", каза още Станишев.\"Страни, в които има изрична конституционна забрана за еднополови бракове, са ратифицирали конвенцията – Грузия, Босна и Херцеговина, Полша и др. България изглежда като някакво странно явление на европейския фон\", подчерта председателят на ПЕС.\r\n\"Искам да подчертая, че страни, много по-консервативни в културен и социологически аспект, са ратифицирали конвенцията. Затова искам да призова политическите сили да успокояват дебата, а не да го истериализират, защото това е тяхна отговорност. Просто цялата дискусия отиде в посока, в която наистина я няма. Представата, че ЕС иска да наложи нещо, което ще разруши българските семейства, е невярна. Никой не мисли да прави това нещо\", коментира той.\r\nПо време на посещението си в Рехабилитационния център за пострадали от домашно насилие жени и деца на Фондация \"П.У.Л.С\" в Перник Сергей Станишев се срещна с жени, жертви на насилие, и чу техните лични истории. \r\n\"Някои жени, с които се срещнах, са от кратко време тук, а други – в продължение на месеци, но видях, че в центъра те имат всичко, от което се нуждаят. Но, за съжаление, в България има много малко такива центрове – общо 20 в цялата страна, от които 12 са само за деца, а 8 за жени и деца, жертви на насилие. Има и един-единствен център за жени, преживяли изнасилване, който е в Бургас. А според конвенцията на 10 хил. души население трябва да има едно легло в кризисен център, на 100 хил. – едно легло в център за жени, жертви на насилие\", каза още евродепутатът и обясни, че в момента много такива жени съдят България.\r\n\"През последните седмици се води нещо като културна война, но не се чува гласът на хората, които са пряко засегнати, и на хората, работещи с тях - не от облага, а от човещина. Моето притеснение е, че гласът на разума и на човещината беше заглушен. Отговорността на политическите институции излезе от контрол от самото начало, когато партии от патриотичния блок говориха безумни за мен неща и дадоха старт на една тотално изкривена и фалшива дискусия. Проблемът е, че и другите политически сили в България загубиха рационалното и се впуснаха в политически популизъм\", каза още той.", "date": "2018.02.02", "title": "Сергей Станишев: Не водим кампания, водим разговори!"}
{"url": "https://www.dnes.bg/stranata/2018/02/02/kmetyt-na-septemvri-pusnat-sreshtu-250-hil-lv.366957", "text": "Кметът на Септември Марин Рачев е пуснат под гаранция в размер на 250 хил. лв. Това каза административният ръководител на Специализирана прокуратура Иван Гешев относно вчерашната акция в Община Септември във връзка с данни за извършени корупционни престъпления от страна на кмета на общината Марин Рачев, предаде \"Фокус\".\n\n\n\n\nОбвиняемият Марин Рачев съобщи, че ще обжалва пред съда наложената гаранция и се надява тя да бъде намалена. \r\nНа брифинг в Община Септември в четвъртък говорителят на главния прокурор Румяна Арнаудова съобщи, че срещу Марин Рачев ще бъдат повдигнати 2 обвинения - за умишлена безстопанственост и за сключване на неизгодна сделка.\r\n", "date": "2018.02.02", "title": "Кметът на Септември – пуснат срещу 250 хил. лв."}
{"url": "https://www.dnes.bg/politika/2018/02/02/ninova-otseche-nikoga-ne-sym-bila-za-istanbulskata-konvenciia.366938", "text": "Соцлидерката Корнелия Нинова отсече, че никога не е гласувала \"за\" Истанбулската конвенция на международен форум, нито на Социалистически интернационал, нито на ПЕС.\n\n\n\nОбяснението идва след позицията на Партията на европейските социалисти (ПЕС), в която се посочва, че БСП не е възразила срещу ратификацията на Истанбулската конвенция на съвет на партията в Лисабон м. г. и от страна на БСП не е изразявано желание за редакции.\r\nНинова настоя, че на заседанието на Съвета на ПЕС в Лисабон цялата българска делегация не е присъствала на гласуването, тъй като е била на двустранни срещи с лидерите на други делегации.\r\n\"Ние дори физически не сме били в зала. Това, което се показва, е списъкът на регистрираните делегати за участие в съвета\", обясни тя.\r\nПо думите й между БСП и лидера на ПЕС Сергей Станишев няма напрежение, а различни позиции за Истанбулската конвенция.\r\n\"По темата за домашното насилие нямаме различия. Имаме различия по текстовете, които въвеждат социален пол и нестандартни роли на пола\", обясни Нинова.\r\nТя коментира и че не е странно, че не е била поканена да присъства на посещението на Сергей Станишев в кризисния център за жертви на домашно насилие в Перник.\r\n\"Като лидер на ПЕС той е правил и други кампании. А и тази кауза за кризисните центрове е справедлива. И ние днес внесохме законопроект по тази тема\", добави Нинова.", "date": "2018.02.02", "title": "Нинова отсече: Никога не съм била \"за\" Истанбулската конвенция!"}
{"url": "https://www.dnes.bg/notifikacii/2018/02/02/ot-112-za-schupen-krak-niama-lineika-vzemete-si-taksi.366894", "text": "От Спешна помощ посъветвали мъж със счупен крак да си вземе такси до болницата, защото няма свободни линейки.Историята е от вторник вечерта. Тогава Йордан Стоянов пада и чупи крака си тежко докато играе футбол с приятели. Помагат му веднага, обездвижват крака му и звънят на спешния тел. 112 , за да повикат линейка.\"Имаше известни спорове дали да го закараме до \"Пирогов\" сами или да изчакаме линейката\", спомня си Димитър Лазаров, един от приятелите, оказал му спешно помощ.След като състоянието на Йордан се влошава, звънят отново на Спешна помощ. Оказва се, обаче, че няма свободна линейка. Йордан пък си спомня, че кракът му почти висял и се движел самостоятелно в долната си част.\"Минаха около 30-ина минути, в които той започна да пребледнява. Да му пада кръвното от болката и от самия стрес. Казаха в крайна сметка, че няма свободни линейки и е най-добре да си хванем такси. Ние така се спогледахме. Казахме \"Как така?\", спомня си Димитър.В крайна сметка повикали такси. Преди това го шинирали с летви и бинтове, които намерили, пренесли го до колата и го откарали в \"Пирогов\".От Спешна помощ не отричат, че са посъветвали пострадалият да си хване такси. Причината е че същата вечер са приети 150 повиквания, а към момента на подаване на сигнала всички 13 екипа били заети.От Спешна помощ обясниха, че счупването на крак е спешен, но не и животозастрашаващ случай.\"Ако няма пари, чака да дойде линейка. Какво, да оставим инфаркта и да тичаме за счупения крак ли?\", коментират пред bTV от Спешна помощ.В същото време таксиметровите шофьори признават, че колите им често се превръщат в линейки. Ако има спешен случай, поръчките се приемат с предимство. Някои от водачите са и обучени парамедици.  ", "date": "2018.02.02", "title": "От 112 за счупен крак: Няма линейка, вземете си такси!"}
{"url": "https://www.dnes.bg/obshtestvo/2018/02/02/vlakovete-na-izchezvane-chakat-li-ni-po-loshi-usloviia.366898", "text": "\r\n                        \r\n                        \r\n                        \r\n                    Не съществува план за оздравяване на БДЖ и никой не работи по него. Няма предвидени пари за нови влакове, а БДЖ няма как да си ги купи, подчерта пред  бившият директор на БДЖ Християн Кръстев.Преди дни главният прокурор Сотир Цацаров разпореди проверка в БДЖ, заради сигналите за некачествени ремонти. БСП от своя страна поиска освобождаването на цялото ръководство на Българските държавни железници. ГЕРБ пък отговориха, че не виждат основание за това.Християн Кръстев обясни, че отпусканият капиталов трансфер е в рамките на 35 млн. лева, докато поръчката би била за около 350 млн. лева. Това означава с тези пари да бъдат платени влаковете за 10 години.\"Няма фирма, която би се съгласила на такова плащане. Без банкова структура зад такава сделка също няма как да стане, а БДЖ дължи пари на банковите структури\", поясни бившият директор на БДЖ.Той потвърди съмненията за корупционни схеми с обществените поръчки за железницата.\"Прегледи или ремонти на влакове, не можах да разбера?! Знаят ли какви договори са подписали или знаят доколкото им изнася? Правим състезание с един кон, на другите фирми са им отнети лицензите за да не участват\", каза още гостът в \"България сутрин\".Християн Кръстев настоя, че държавата трябва да вземе мерки - да се подобрят условията на труд и да се види как БДЖ се управлява със заплахи, уволнения и назначения на хора, които нямат общо с Железницата. Много е важно дали проверките ще излязат с реално представяне на нещата, отбеляза той.Попитан как ще се отрази случващото се в БДЖ на пътниците, Християн Кръстев отговори: \"Хората ще се возят в тези и дори в по-лоши условия. Пътническите вагони намаляват като брой, влаковете по-често ще ги виждате с един локомотив и един вагон. Под 200 броя до 6 месеца ще бъдат вагоните в експлоатация, а трябва да бъдат 570\".Bulgaria ON AIR отправи официална покана към ръководството на БДЖ за участие в \"България сутрин\", за да стане ясна позицията им по отношение на твърденията за източване на БДЖ.", "date": "2018.02.02", "title": "Влаковете на изчезване, чакат ли ни по-лоши условия?"}
{"url": "https://www.dnes.bg/akoshtete-vqrvaite/2018/02/02/precedent-kosatka-progovori-che-i-prebroi.366897", "text": "Освен че произнася думи, Уики, както е името на 16-годишната косатка, може и да брои. Макар и до две. Вярно, че морският бозайник не знае какво е свобода, защото живее в обкръжението на хора - във френски аквапарк.\r\nОт доста години се изучава подводната комуникация между косатките, но освен изводът, че регистрираните звукови съобщеия са много сложни, езикът на тези същества си остава недостъпен за хората. В крайна сметка Уики, явно решила да се посвети на изучаването на човешките думи, има успех.Учени решили да пробват да я научат да произнася думи на английски език и с изненда установили, че косатката умело имитира звуци.Постепенно в \"речника\" на Уики влизат поздрави, казва и Ейми - името на дресьорката си...Уики продължава да учи човешкия език. Докъде ще стигне комуникацията на косатката с хората - засега не е известно. Дресьорите, обаче, вярват, че един ден ще си говорят с морския бозайник. Или по-скоро той ще си говори с тях.И да обобщим, че в природата не е новост животни да учат човешкия език, но за първи път косатка успява да проговори, съобщи БНТ.\r\n ", "date": "2018.02.02", "title": "Прецедент! Косатка проговори, че и преброи"}
{"url": "https://www.dnes.bg/stranata/2018/02/02/myj-zagina-pri-tejka-katastrofa-v-kavarna.366902", "text": "41-годишен мъж загина при тежка катастрофа в Каварна през изминалата нощ, съобщават от Областната дирекция на МВР в Добрич.\r\nНа 2 февруари, около 03:30 часа, е получено съобщение за възникнало ПТП по ул. \"Нефтеняк\", посока морска зона в град Каварна. \r\nНа място е установено, че водач на лек автомобил „Ауди” с добричка регистрация, поради движение с несъобразена скорост, губи контрол над колата си, удря се в бетонен ел. стълб, след което автомобила се възпламенява. Вследствие на ПТП-то на място загива 41-годишния водач на автомобила. По случая е образувано досъдебно производство.", "date": "2018.02.02", "title": "Мъж загина при тежка катастрофа в Каварна"}
{"url": "https://www.dnes.bg/electronna/2018/02/02/dara-se-probva-i-kato-dj-zvezda-i-dava-uroci.366918", "text": "Едно от емблематичните лица на електронната музика в Гърция – DJ Livin R, пристигна у нас за своето първо клубно участие. Столичният Bedroom Premium club буквално бе взривен от хаус легендата. Визитата на музикалния продуцент и DJ е част от поредицата участия на хитови артисти, които ще гостуват на клуба през цялата 2018 г.\r\nLivin R  превзе музикалните класации в Гърция с ремиксите си на световни хитове, a през 2017 - а колаборацията му с Marina Satti – „Mantissa“ оглави всички челни позиции. Именно това е песента, която 10 седмици бе  №1 в официалния чарт на музикалната платформа „Shazam“ за България. Според официалните статистики, над 130 000 българи са потърсили песента чрез своите мобилни устройства. \r\nСпециален гост на Livin R бе тийн сензацията Dara. Tя не се сдържа и в кулминацията на нощта застана рамо до рамо с него зад пулта. Певицата получи своите първи ди джей уроци лично от звездата, а самата тя се пошегува, че скоро може да смени амплоато. Не на шега обаче двамата обсъждаха свой евентуален музикален проект. И това е повече от логично, защото Livin R има няколко подобни дуетни проекта в биографията си. \r\nМузикалните критици в Гърция го определят като \"открояващ се артист, заради своя уникален стил\", а телевизия МAD го отличава с цели 3 статуетки на годишните си музикални награди. Едновременно с това DJ Livin R e автор и водещ на една от най-старите и същевременно успешни радио програми – \"Последен шанс да танцуваш\".", "date": "2018.02.02", "title": "Дара се пробва и като DJ, звезда й дава уроци"}
{"url": "https://www.dnes.bg/politika/2018/02/02/prezidentyt-v-briuksel-evropa-i-s-turciia-i-s-rusiia.366905", "text": "Европа трябва да води диалог с големите си съседи – и с Русия, и с Турция. Това обяви президентът Румен Радев пред българи в Брюксел, които го питаха за геополитическите измерения на Европейската сигурност.Държавният глава се срещна със сънародниците ни в столицата на Европа, където е на официално посещение. В разговорите участва и вицепрезидентът Илияна Йотова.Според президента Европа трябва да води диалог с Москва и Анкара паралелно на изграждането на отбранителните способности. Радев обясни и че много европейски лидери приветстват като него подобен диалог.\"Не трябва да търсим конфронтацията, трябва да търсим къде са конфликтните отношения и проблемите, да ги решаваме чрез диалог, да намаляваме риска, за да гарантираме мирна и стабилна Европа\", каза Румен Радев, цитиран от БТА.\nСънародниците ни в Брюксел го питали и за предстоящите събития в страната ни, свързани с отбелязването на 140-годишнината от Освобождението на България. Пред тях президентът съобщи, че по повод националните чествания на Трети март предстои посещение в България на руския патриарх Кирил.Държавният глава благодари на сънародниците ни в Брюксел, че пренасят в сърцето на Европа българската идентичност, култура и духовност.\"Българската общност в Белгия присъства не само символично в обществения живот на страната. Вие пренасяте в сърцето на Европа нашата идентичност, вековна култура, традиции и духовност\", каза Радев.Той припомни, че се среща със сънародниците ни, където и да отиде по света и го прави не само, защото смята това за задължение, но и с удоволствие.Пред сънародниците ни той припомни, че тази година за България е белязана от Българското председателство на Съвета на ЕС. Радев обясни, че това означава неминуемо и фокусиране на вниманието върху България - освен върху политическите процеси, дебати и административните формалности, но и върху нашите традиции и история.\"Заедно с вас носим призванието да покажем най-доброто като българи и европейци\", каза  президентът.Държавният глава благодари на сънародниците ни и на културните организации в Белгия, на Българската православна църква, на най-старото българско училище \"Пейо Яворов\", на училищата в Гент и Антверпен, както и на фолклорните танцови състави, за последователните им усилия за съхраняване на българщината.", "date": "2018.02.02", "title": "Президентът в Брюксел: Европа – и с Турция, и с Русия!"}
{"url": "https://www.dnes.bg/mish-mash/2018/02/02/pochti-300-hiliadi-dolara-platiha-za-uiski.366914", "text": "299 хиляди долара платиха за уиски. Рекордната сума за рядка бутилка 50-годишно едномалцово японско уиски от марката \"Ямадзаки\" е платена на търг на Сотбис в Хонконг, съобщи японският вестник \"Яомури\".\r\nТова е най-високата цена, заплатена за алкохолна напитка японско производство. Уискито с марка Yamazaki 50 Years беше пуснато в продажба през декември 2011 година в ограничено количество от 150 бутилки. \r\nУникалната напитка е изготвена от специален елитен малц и е отлежавала в бъчви от японски дъб в продължение на половин век. През 2011 година споменатото уиски се продаваше за 9,5 хиляди долара бутилката и цялата партида беше бързо изкупена от колекционери и любители. \r\nПрез последните години в цял свят расте интересът към японското уиски, което често излиза победител в конкурси, дори и във Великобритания, предава БТА.\r\n ", "date": "2018.02.02", "title": "Почти 300 хиляди долара платиха за уиски"}
{"url": "https://www.dnes.bg/politika/2018/02/02/moje-li-delian-dobrev-da-e-v-narodnoto-sybranie-epizod-poreden.366901", "text": "Червената опозиция в парламента отново оспори правото на депутата от ГЕРБ Делян Добрев да присъства на пленарното заседание и настоя той да напусне залата. Това очаквано предизвика отпор от страна на управляващите и Данаил Кирилов възрази, че няма правно основание за това.От БСП пак се аргументираха с решението на Конституционния съд, че отказът на Народното събрание да прекрати мандата на Делян Добрев, след като той е подал оставката си като депутат, е противоконституционен. Същевременно КС изрично посочи, че неговото решение е по принцип и не решава въпроса за статуса на Делян Добрев като народен представител.\n\n\n\n\nСамият Добрев днес се зачуди защо е такова отношението на БСП към него.\"Чудех се защо толкова ме мразят колегите от БСП и единствената причина, за която се сетих, е че съм със синя вратовръзка. Затова днеска съм с червена. Предлагам и освен да ме отстранят от залата, и да ме арестуват и разстрелят. В тяхната партия има 30 000 осъдени на смърт без съд и присъда\", предложи той.Съпартиецът му Данаил Кирилов пък настоя, че щом са в тази зала, всички трябва да имат необходимите компетенции и да знаят кога се прекратява мандат на народен представител.\"Мандат се прекратява след три юридически факта - оставка, решение на Народното събрание, решение на ЦИК\", отсече той и призова да се спре с уронването на достойнството на народни представители.Червеният Александър Симов пък предложи, след като не се спазва Конституцията, да се гласува процедура за допуск в зала за Делян Добрев.", "date": "2018.02.02", "title": "Може ли Делян Добрев да е в Народното събрание? Епизод пореден!"}
{"url": "https://www.dnes.bg/obshtestvo/2018/02/02/iz-rodna-detska-enciklopediia-smiana-na-pola-ednopolov-seks.366899", "text": "Детска енциклопедия, в която се говори за операции по смяна на пола и секс между хора от един и същи пол. Това стана една от най-обсъжданите теми в социалните мрежи. Самата книжка е издадена у нас преди няколко години, но сега става актуална покрай дебатите за Истанбулската конвенция.Александър Тренев от издателство \"Световна библиотека\" припомни, че на днешната дата германската 6-а армия капитулира при Сталинград. \"Ако не беше тази победа, ние нямаше да водим този разговор, защото обектът на тази книга щеше да е в крематориумите\", подчерта той.\n\n\nПо думите му, енциклопедията  е част от един голям енциклопедичен и образователен проект. Тренев заяви, че книгата не е издадена съвместно с неправителствени организации и фондации. Също така добави, че книгата третира много важни въпроси, като този за сексуалното насилие.Според психиатъра д-р Цветеслава Гълъбова има определени внушения в енциклопедията. Имам притеснения, че в един момент това може да стане леко и тихомълком част от някаква образователна програма\", каза тя и допълни: \"Човечеството е оцеляло милиони години без да бъде учено така агресивно на толерантност\".Издателят обясни пред Нова тв, че енциклопедията няма нищо общо с третия пол, няма думата джендър и е абсолютно ирелевантна към Истанбулската конвенция. На въпрос дали действително броят на хората \"от един и същи пол, които се обичат, се увеличава неимоверно\", както пише в енциклопедията, той каза, че книгата почива на проверени факти.\"Основното послание на тази глава, която е не повече от два процента от цялата книга, е толерантност\", подчерта Тренев. Той каза, че проектът се радва на изключително голям интерес в цял свят.Д-р Гълъбова коментира, че в днешно време подобни въпроси и като цяло сексуалното образование, зависят от родителите, като \"по-консервативните\" от тях очакват децата им сами да ги повдигнат, а \"тези в другата крайност\" сами започват разговор по темата. Като професионален психиатър тя изрази мнение, че най-разумно е тези разговори да започнат да се водят, когато детето е на 10-12 годишна възраст.Тя подчерта, че е важно каква информация ще достигне до децата, както и че родителите трябва да са внимателни как се образоват подрастващите.\"Децата са внушаеми и манипулируеми\", поради което е важно \"как ще се поднася информацията\", която те получават.Според издателят Тренев, книгата е \"безценен помощник на родителя, да може да образова детето си по деликатни теми\".", "date": "2018.02.02", "title": "Из родна детска енциклопедия: Смяна на пола, еднополов секс..."}
{"url": "https://www.dnes.bg/zvezdi/2018/02/02/podariha-chalmi-na-berbatov-i-braun.366924", "text": "\"С Уес Браун днес получихме специални подаръци от фенклуба на \"Манчестър Юнайтед\" в Пюне, Индия\", се похвали футболистът Димитър Бербатов на личната си страница във Facеbook.\r\nБългаринът и английският бивш \"дявол\" в Керала, освен чалми, са получили грамоти и писма, в които се казва, че завинаги ще останат част от гранда \"Манчестър Юнайтед\". Няма спор, че Бербатов непрекъснато извлича позитиви от престоя си в Индия, макар да е контузен. \r\nВ ролята си на голямата звезда на \"Керала Бластърс\", той постоянно присъства на различни мероприятия, но не и на терена. Но както стана ясно, липсата му в игра, няма да се отрази на сумата, за която се е договорил с индийския тим - 358,942 долара за сезон.\r\nБългаринът се нареди в Топ 3 на най-скъпоплатените футболисти в първнството на Индия - след приятеля си Роби Кийн, който играе за \"АТК\" срещу 400 хиляди на сезон, както и венецуелеца Мику от \"Бенгалуру\" - с възнаграждение от 500 хиляди долара.", "date": "2018.02.02", "title": "Подариха чалми на Бербатов и Браун"}
{"url": "https://www.dnes.bg/politika/2018/02/02/prezidentyt-s-veto-6-zaradi-zemedelskata-zemia.366926", "text": "Президентът Румен Радев наложи ново вето на парламента, този път заради земеделската земя. Държавният глава връща за ново обсъждане на депутатите Закона за изменение и допълнение на Закона за посевния и посадъчния материал.Причината са направените с него изменения в Закона за опазване на земеделските земи.Радев не е съгласен с правилата около промяната на предназначението на земеделските земи, се уточнява в прессъобщение от президентския пресцентър.\n\n\nСпоред държавния глава тези правила не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда.Президентът е категоричен, че промени в законодателството, които засягат основни начала на Конституцията, трябва да преминават през всички етапи на законодателния процес.Според Радев само така може да се гарантира прозрачност и да се даде възможност на всички заинтересовани да изразят своето мнение.В мотивите си президентът припомня, че по Конституция земеделската земя е национално богатство. \"Земята е основно национално богатство, защото е  източник и основа за всички други блага и има ограничена площ\", пише Радев.Той допълва, че с промените отпада изискването за представяне на проект на подробен устройствен план (ПУП) при започване на процедурата за промяна на предназначението на земеделските земи и се обявява против това.Днешното вето е шестото, което Румен Радев налага на парламента, откакто встъпи в длъжност преди година. ", "date": "2018.02.02", "title": "Президентът с вето №6: Заради земеделската земя"}
{"url": "https://www.dnes.bg/za-da-se-razbirame/2018/02/02/priiatelite-praviat-sveta-po-krasiv-nali-5-te-verni-zodii.366859", "text": "Да имаш приятел, за когото си сигурен, че ще направи и невъзможното, за да те защити, е истинско богатство. Приятелите правят света по-красив, нали?Чудесно е да знаеш, че си обичан и ценен, а още повече ревностно защитаван и обгрижван.Някои зодии имат специално вродено отношение към приятелите си. Ако някой има за приятел някоя от изредените по-долу зодии вероятно може да потвърди тяхната самоотверженост спрямо приятелите.Кои са зодиакалните знаци, които най-ревностно пазят и закрилят приятелството си?Лъвът е царят на животинския свят. За него обкръжението му е всичко на света. Той е любезен, приятелски настроен. Един Лъв винаги ще намери начин да насърчи приятел в труден момент или когато трябва да достигне пълния си потенциал.Лъвовете са ожесточени, когато трябва да предпазят или защитят семейството и приятелите си. Те са готови да се впуснат в неравна битка и дори няма да попитат кой е прав и кой не – тутакси ще заемат страната на приятеля си.Ако имате Лъв за приятел ще се убедите, че от него можете да получите не само закрила, но и добър съвет, когато ви е нужен.Това, че Лъвовете се хвърлят в защита така самоотвержено не означава, че не се страхуват от конфронтации, напротив. Просто са готови да превъзмогнат себе си и собствените си страхове в името на приятелството и семейството.", "date": "2018.02.02", "title": "Приятелите правят света по-красив, нали? 5-те верни зодии!"}
{"url": "https://www.dnes.bg/world/2018/02/02/dva-voenni-helikoptera-se-sblyskaha-vyv-franciia.366939", "text": "Най-малко петима души загинаха тази сутрин при катастрофа с два хеликоптера на френската армия, които се сблъскаха и се разбиха край югоизточното френско езеро Карсес. Това съобщи за Франс прес източник, близък до следствието.\r\nЗагинаха и двата екипажа - трима души в единия хеликоптер и двама в другия, сочат данни на местната жандармерия. \r\nКъм 9 ч. по Гринуич не бяха открити всички тела, а едно не бе извадено от отломките, посочва АФП.\r\nКатастрофирали са военни хеликоптери от Школата за лека авиация на френските сухопътни войски в Кане де Мор, на 40 км от известния курорт Сен Тропе, уточниха в комюнике властите на департамент Вар.\r\nНа място бяха изпратени спасителни хеликоптери и хеликоптер на жандармерията.\r\n /БТА/\r\n ", "date": "2018.02.02", "title": "Два военни хеликоптера се сблъскаха във Франция"}
{"url": "https://www.dnes.bg/stranata/2018/02/02/piian-obijdal-i-plashil-s-bradva-policai-v-nova-zagora.366912", "text": "Пиян мъж е заплашвал с брадва полицейски служители в Нова Загора, съобщиха от МВР. Служители на участък \"Кв. Шести\" в града са задържали 40-годишен мъж за хулиганство. Той е отправял обиди и закани към униформени при опита им да го задържат, след като грубо е нарушил обществения ред. На 31 януари в 18:20 часа от телефон 112 е получен сигнал, че в квартал \"Шести\" мъж в нетрезво състояние нарушава обществения ред, като отправя обиди и закани и размахва брадва. На място е изпратен полицейски екип, който прави опит да задържи мъжа. Действията на полицаите са били възпрепятствани от други жители на квартала, които му помогнали да избяга. При опита си да избегне задържането, той е отправял обидни жестове към полицаите и е хвърлял по тях и служебния автомобил строителни материали. Малко по-късно мъжът е открит при свои роднини и задържан. Иззета е брадвата, която пък се оказала обект на кражба. По случая е образувано бързо производство.", "date": "2018.02.02", "title": "Пиян обиждал и плашил с брадва полицаи в Нова Загора"}
{"url": "https://www.dnes.bg/obshtestvo/2018/02/02/varnensko-selo-presyzdade-obichaia-za-petliovden.366911", "text": "\nПо стара традиция във варненското село Голица пресъздадоха обичая за днешния празник - Петльовден. \r\nДенят е празник на мъжките рожби, който води началото си от турското робство. Традицията повелява за здравето на момченцата в една къща да се заколи петел. \r\nПразникът има над 300-годишна история и е свързан със събирането на най-тежкия данък по време на робството – кръвния.Легендата гласи, как майка скрива момченцето си и отказва да го даде на турците за еничар, а те от своя страна се заканват, че ако не го предаде, то ще бъде заклано.През нощта майката заклала в полунощ петел, а с кръвта му намазала прага и портата на къщата. Когато на сутринта събиращите момчета дошли отново да поискат момчето, майката им показала кръвта на портата и заявила, че сама е заклала детето си, само и само да не попадне в чужди ръце. Турците останали стъписани от думите й и оттогава повече не събирали еничари от това село. ", "date": "2018.02.02", "title": "Варненско село пресъздаде обичая за Петльовден"}
{"url": "https://www.dnes.bg/kino/2018/02/02/da-se-doverish-na-krasiva-nepoznata-po-deistvitelen-sluchai.366605", "text": "Основан по заплетения трилър на Делфин дьо Виган, \"По действителен случай\" на Роман Полански ни среща с известна писателка, преживяваща труден момент в кариерата си. На върха на славата героинята се среща с мистериозна нейна почитателка и съдбите им бързо се преплитат.Полански се заиграва жанрово с историята, за да поднесе  \"параноичен трилър\", засягащ обикновените хора. Трилърът е адаптиран от него и Оливие Асаяс, опитващ се да вмъкне съспенс и сюрреализъм, характерен за ранните творби на режисьора (\"Бебето на Розмари\", \"Танцът на вампирите\").Сюжетът започва с увереност, лъхаща от киното на Полански, изпълнени с драматизъм и мистерия. Присъствието на Ева Грийн и Емануел Сене е водещо за действието. Между тях има привличане, странно бързо опознаване.Режисьорът спестява какъв е бил шедьовърът на писателката. От емоционалните хвалебствия на фенове до заплашителните анонимни писма, които получава се разкриват детайли от книгата, включващи автобиографична изповед на авторката.Заплахата като че ли постоянно е надвиснала над главната героиня, която твърде наивно приема новата си познайница в дома си. Някак твърде услужливо за сюжета тя остава сама без съпруга си (Венсан Перес), на който му предстои пътуване. Порасналите им деца също са далеч, тръгнали да следват собствените си мечти.Героинята на Грийн лесно навлиза в живота й. Макар и да не става ясно отговорна ли е за заплашителните писма, образът й носи своя хипнотизиращ чар и съмнително минало. Между двете има повече симпатия, трудно се улавят моментите на подозрения и омраза, за да се усети причината за финалните последици. Полански не дава достатъчно основание да се страхуваме от  образа на Грийн, затова и тя няма да може да ни стресне. Поне не така, както го прави Робърт Де Ниро в \"Нож във водата\".Филмът откри Синелибри през 2017 г., а официално по кината може да го гледаме от 2 февруари.", "date": "2018.02.02", "title": "Да се довериш на красива непозната: \"По действителен случай\" "}
{"url": "https://www.dnes.bg/notifikacii/2018/02/02/kasapnica-v-shanhai-kola-pomete-peshehodci-18-raneni.366876", "text": "Автомобил се вряза в пешеходци в центъра на Шанхай, най-малко 18 души са ранени, съобщиха ДПА и Франс прес, като се позовават на местните власти.\r\nПроизшествието станало към 09.00 часа местно време /01.00 по Гринуич/, в момент когато много хора отивали на работа, се посочва в официално комюнике. Властите са започнали разследване, допълва БТА. \r\nВидеокадри, разпространени от държавните медии, показват микробус в пламъци, препречващ тротоар точно пред кафене на \"Старбъкс\".\r\nШанхайската полиция съобщи, че инцидентът е злополука, а не нападение.\r\nШофьорът на колата, избухнала пламъци, е пушел, а е превозвал газови бутилки. \r\n ", "date": "2018.02.02", "title": "Касапница в Шанхай: Кола помете пешеходци, 18 ранени"}
{"url": "https://www.dnes.bg/stranata/2018/02/02/obshtinskite-bolnici-pred-falit-stavat-dkc-ta.366873", "text": "Общинските болници, които са в най-тежко финансово състояние, да станат диагностично-консултативни центрове, както сега се наричат бившите поликлиники. Това са част от мерките, които работна група в Министерство на здравеопазването подготвя за преструктуриране на лечебните заведения, за да не бъдат закрити, съобщиха експерти от ведомството, цитирани от \"Монитор\".\n\nПоследна дума дали това ще се случи ще имат общинските съвети, тъй като те са техни принципали.\r\nСъдбата да бъдат превърнати в поликлиники може да сполети двадесетина от общо 44 лечебни заведения, които са в най-критично състояние към момента.\r\n\"Превръщането на болница в ДКЦ е нерентабилно, защото то не може да задоволи всички здравни нужди на населението. Освен това ще наследи и пасивите на болницата“, коментира председателят на Националното сдружение на общинските болници д-р Неделчо Тотев. \r\nДруга от мерките, която се очаква да бъде приложена към закъсали, но все още не във фатален етап болници, е да се занижат критериите за брой и вид специалисти, с които трябва да разполагат.", "date": "2018.02.02", "title": "Общинските болници пред фалит, стават ДКЦ-та"}
{"url": "https://www.dnes.bg/obrazovanie/2018/02/02/usednalost-za-priem-v-klas-ne-vaji-za-romchetata.366875", "text": "Критерият за уседналост при приема на ученици в първи клас да не се прилага за учениците от ромски произход. Това предлага просветното министерство с поправки в наредбата за организацията на дейностите в училищното образование, пише в. \"Сега“. \r\nЦелта на промените на практика е да не се създават сегрегирани училища с ученици изцяло от ромски произход, става ясно от мотивите към проекта. \n\r\nМОН въведе критерия \"близост на училището до постоянния/настоящия адрес\" на ученика като водещо условие при приема на първолаци през септември м.г. \r\nОт сдружението на общините обаче са поискали критерият \"близост\" да няма задължителен характер за общини, които провеждат политики и/или изпълняват проекти за интегриране на учениците от ромски произход.\r\nОт МОН са приели това, а в мотивите към проекта четем, че \"за улесняване работата на общините по отношение интегрирането на ромското население е дадена възможност общините да насочват ученици към определени от тях училища при желание на родителите\". \r\nСамата промяна в текста на наредбата пък гласи, че ако при определяне на прилежащите райони на училищата се установи, че съществува \"обосновано предположение прилагането на водещия критерий близост\" обективно да доведе до формиране на една или повече паралелки с ученици само от една етническа малцинствена група, то тогава може, след решение на общината, децата от тази малцинствена група да се насочват за записване в първи клас в училища с други прилежащи райони. \r\nДава се възможност децата да се насочват и да се приемат в първи клас в училищата с други прилежащи райони при условия и по ред, определени от общината, \"и при заявено желание на родителите/настойниците\". \r\nРазрешава се също така малчуганите да се записват в училищата, към които са насочени, и на места над утвърдения училищен план-прием, но не повече от двама ученици в паралелка.", "date": "2018.02.02", "title": "Уседналост за прием в І клас – не важи за ромчетата!"}
{"url": "https://www.dnes.bg/notifikacii/2018/02/02/sled-dylga-depresiia-sinyt-na-fidel-kastro-se-samoubi.366877", "text": "Първородният син на покойния бивш кубински лидер Фидел Кастро, Фидел Кастро Диас-Баларт, се самоуби вчера в Хавана, съобщиха държавни медии, цитирани от агенция ЕФЕ и Ройтерс.\r\n\"Докторът на науките Фидел Анхел Кастро Диас-Баларт, който от няколко месеца се намираше под наблюдението на лекарски екип поради тежка депресия, сложи край на живота си на 1 февруари сутринта\", съобщи в. \"Гранма\".\r\nКастро Диар-Баларт, на 68 години, беше единственият син от първия брак на Фидел Кастро с Мирта Диас-Баларт. В Куба го наричаха \"Фиделито\" поради поразителната прилика с баща му. \r\nТой беше ядрен физик, съветник по научните въпроси в Държавния съвет на Куба и вицепрезидент на кубинската Академия на науките./БТА/\r\n ", "date": "2018.02.02", "title": "След дълга депресия синът на Фидел Кастро се самоуби "}
{"url": "https://www.dnes.bg/sofia/2018/02/02/otnovo-opasno-mrysen-vyzduh-a-kyde-e-zeleniiat-bilet.366874", "text": "В последните дни софиянци отново дишат опасно мръсен въздух, особено след края на работното време, но общината се придържа строго към правилата и отказва да въведе зелен билет в работен ден.\n\n\nСистемата на БАН регистрира превишение на среднодневните норми в една до две станции в последните дни, но според общинската програма това не е достатъчно за по-евтин градски транспорт, пише в.\"Сега\". \r\nВ последните дни замърсяването е особено тежко рано сутрин и вечер, но следобед ситуацията е сравнително добра. \r\nЗелен билет беше въведен само веднъж - в неделя, като само в метрото това увеличи пътниците с 12 000 до 118 хил. Зеленият билет струва 1 лев и важи за цял ден в цялата градска мрежа.\r\n\"За мярката въвеждане на зелен билет, изобщо за всичко, което е свързано с цени и стойности в градския транспорт, трябва да има решение на общинския съвет, защото тук говорим за отчетност. Не може просто кметът да си помисли днес колко ще струва билетът, трябва да има много ясна отчетност. Аз разговарях с моите колеги и тъй като беше за първи път въведена тази мярка, само два-три дни след като общинският съвет гласува, проследихме, видяхме и начина на организация, необходимите промени, които да се направят, така че ще коментираме още начина на въвеждане. Всичко е възможно, ще проследим, ще видим по какъв начин да се случи\", коментира вчера кметът Йорданка Фандъкова на въпрос защо в тези дни не се въвежда зелен билет. \r\nВместо това общината продължава с другите мерки като миене и машинно метене на улици, но то е твърде ограничено.\r\nМеждувременно жители на \"Западен парк\" и \"Красна поляна\" отново ще протестират срещу отровите, които дишат - на 5 февруари под прозорците на Столичната община. Хората там не престават да се оплакват от изгарянето на всякакви материали с цел отопление. \r\n ", "date": "2018.02.02", "title": "Отново опасно мръсен въздух, а къде е зеленият билет?"}
{"url": "https://www.dnes.bg/notifikacii/2018/02/02/strelba-boi-sopi-18-raneni-v-migrantski-lager-v-kale.366878", "text": "Ожесточени сблъсъци избухнаха между афганистански и африкански мигранти вчера на няколко места във френския град Кале, съобщи БТА като се позова на Франс прес. Най-малко 18 души са ранени. \r\nЧетирима от тях са с опасност за живота, след като са били простреляни.\n\r\nВ Кале е пристигнал френският вътрешен министър Жерар Колон и се очаква да остане там цялата нощ за срещи с местните власти и силите за сигурност.\r\nПървото сбиване станало следобед между стотина еритрейски мигранти и трийсетина афганистанци, близо до централната градска болница, където по това време раздавали храна. \r\nСблъсъците избухнали след като афганистанец започнал да стреля и ранил четирима еритрейски мигранти на възраст от 16 до 18 години. \r\nМалко по-късно станало ново сбиване в друга част на града, където стотина африкански мигранти, въоръжени с тояги, нападнали двайсетина афганистанци.\r\nПолицията се намесила, за да защити афганистанците.Въпреки че преди повече от година незаконният бежански лагер в Кале беше премахнат, там все още продължават да се стичат десетки мигранти.\r\nВ така наречената Джунгла се събират хора, които искат да достигнат Великобритания.", "date": "2018.02.02", "title": "Стрелба, бой, сопи – 18 ранени в мигрантски лагер в Кале "}
{"url": "https://www.dnes.bg/stranata/2018/02/02/vremeto-v-petyk-znachitelna-oblachnost-i-slab-dyjd.366879", "text": "В петък облачността над страната ще бъде значителна и на отделни места в Западна и Централна България ще превали слаб дъжд.\r\nЩе духа до умерен, в Източна България временно силен вятър от юг-югозапад.\r\nМаксимални температури между 12° и 17°, в София около 14°, прогнозират синоптиците от НИМХ към БАН.\r\nНад Черноморието облачността ще е значителна. Ще духа умерен юг-югозападен вятър. Максималните температури ще са между 14° и 18°. Температурата на морската вода е 6-7°. Вълнението на морето ще бъде 2-3 бала.\r\nВ планините ще бъде предимно облачно. \r\nНа места в масивите от Западна и Централна България ще превали слаб дъжд, над 1800-2000 метра – сняг.\r\nЩе духа умерен и силен запад-югозападен вятър. Максималната температура на височина 1200 метра ще бъде около 8°, на 2000 метра – около 1°.\r\n ", "date": "2018.02.02", "title": "Времето в петък: Значителна облачност и слаб дъжд"}
{"url": "https://www.dnes.bg/obrazovanie/2018/02/02/pri-matura-do-15-uchenici-v-klasna-staia.366880", "text": "Минимум 13 и не повече от 15 зрелостници трябва да има в класна стая при провеждането на матурите за зрелостниците и националното външно оценяване (НВО) след 7-и клас през май. Това става ясно от указания, спуснати от Регионалното управление по образованието (РУО) до столичните директори.До 16 февруари директорите трябва да изпратят предложения за оценители, квестори и консултанти, както и за залите и броя места в тях. Съгласно правилата във всяка зала трябва да има по двама квестори. \n\n\nСъщото важи и за коридорите и входа на училищата. В случай че в школото има зрелостници със специални образователни потребности (СОП), е необходимо да се предвидят зали и за тях, а също така и консултанти и за двата държавно-зрелостни изпита (ДЗИ).\r\nИ тази година абитуриенти и седмокласници ще бъдат изпитвани в едни и същи дни, пише \"Монитор\".\r\nНа 21 май ще се проведе матурата и НВО по български език и литература. Два дни по-късно – на 23 май, пък абитуриентите ще държат втория изпит, който е по предмет по избор, а седмокласниците ще положат НВО по математика.\r\nПрофилираните и професионални гимназии трябва да подадат задължително целия си наличен състав за матурите. Лицата, които имат конфликт на интереси, в 12-и клас се подават като квестори или оценители на националното външно(НВО) оценяване след 7-и клас и обратното, гласят още указанията.\r\nПри подаване на оценители да се има предвид, че учителите по български език и математика могат да участват като оценители само по единия вид изпит – зрелостния или НВО. Тези, които не са одобрени от образователното министерство за оценители на матурите, могат да участват като такива на НВО, ако са предложени и за този изпит. Когато един учител не е включен в едната от двете комисии за проверка и оценка, ще бъде пренасочен като квестор за държавните зрелостни изпити.\r\n ", "date": "2018.02.02", "title": "При матура: До 15 ученици в класна стая"}
{"url": "https://www.dnes.bg/index/2018/02/02/receptata-dnes-sladki-kartofi-s-tikveni-semki.366777", "text": "2 големи сладки картофа50 г тиквени семки50 мл зехтин30 мл светъл соев сос20 мл сладък соев сос1 люта чушка1 супена лъжица сусам1 чаена лъжица медсол и черен пипер на вкус  Обелете и нарежете сладките картофи на кубчета. В купа смесете соевите сосове, меда, солта, пипера, зехтина и сусама. Разбъркайте сладките картофи в получената смес. Печете ги около 40 минути на слаба фурна (около 180 градуса). След като извадите от фурната добавете ситно нарязаната люта чушка и тиквените семки. Салатата може да се сервира както топла, така и охладена. По желание може да се добави и кромид лук.", "date": "2018.02.02", "title": "Рецептата Dnes: Сладки картофи с тиквени семки "}
{"url": "https://www.dnes.bg/notifikacii/2018/02/02/izdirvat-dete-v-polsha-namirat-go-v-romsko-geto-vyv-varna.366882", "text": "\r\n                        \r\n                        \r\n                        \r\n                    Откриха 3-годишно дете, което е издирвано от властите в Полша, в ромския квартал \"Максуда\" във Варна.То е било оставено в България през ноември. Оттогава досега майка му, която е полска гражданка, е получавала детски помощи в родината си, съобщава .\r\nСлед съвместни действия на полската и българската полиция е било установено местонахождението на детето. Първоначално то е заведено в Дома за медико-социални грижи във Виница.\r\nЖената, при която е намерено детето, разказва, че то е оставено при нея след като нейният син и майката на намереното, които са приятели, са заминали заедно за Полша. Малчуганът е настанен в приемно семейство, след като случаят достигна до отдела за закрила на детето във Варна.\r\n ", "date": "2018.02.02", "title": "Издирват дете в Полша. Намират го в ромско гето във Варна!"}
{"url": "https://www.dnes.bg/eu/2018/02/02/bylgariia-kym-mei-da-ne-se-promeniat-pravata-na-grajdanite-na-es.366886", "text": "България, която е ротационен председател на Съвета на ЕС, предупреди британския премиер Тереза Мей срещу всякакви планове за промяна на правата на гражданите на съюза след Brexit, предаде Франс прес.\r\nМинистърът за Българското председателство на Съвета на ЕС Лиляна Павлова изрази безпокойство от изявленията на Мей в интервю за АФП. Всички действащи правни норми на ЕС \"трябва да бъдат прилагани по време на преходния период\", настоя Павлова.В понеделник ЕС определи като една от основните си позиции на преговорите за бъдещия преходен период, който ще започне след излизането на Великобритания от ЕС в края на март 2019 г. и ще продължи до края на 2020 г., че Лондон ще продължи да спазва правните норми на ЕС, включително правата на гражданите да работят и живеят където пожелаят, в замяна на достъп на Великобритания до единния пазар.Но по-рано вчера Тереза Мей разпали нов дебат с изявлението си, че европейските граждани, дошли във Великобритания по време преходния период, не би трябвало да получат същите права като тези, които са пристигнали преди Brexit-а.ЕС иска да приключи преговорите за преходния период до края на март, за да може да продължи с преговорите за бъдещите отношения с ЕС.Министър Павлова отбеляза, че дискусиите за Brexit навлизат в най-трудния си период и ЕС трябва да запази единството си.За нас успехът е да запазим единството на 27-те, да защитаваме правата, защото Тереза Мей получи много силна подкрепа, например от президента на САЩ, в полза на твърд Brexit, изтъкна Лиляна Павлова. /БТА/\r\n ", "date": "2018.02.02", "title": "България към Мей: Да не се променят правата на гражданите на ЕС!"}
{"url": "https://www.dnes.bg/temida/2018/02/02/zloupotrebite-v-septemvri-14-firmi-iztochili-13-mln-kak.366887", "text": "\"Разследват се злоупотреби за 13 милиона лева в община Септември, освен кмета, като обвиняем ще бъде привлечено и длъжностно лице за документна измама\", посочи говорителят на главния прокурор Румяна Арнаудова по повод задържането на кмета на Септември Марин Рачев. Тя посочи, че на 14 фирми ще бъде направена ревизия, в чийто офис са намерени документи по подозрение за данъчни престъпления.\n\n\"Беше открит и офис, в който са намерени фирмените и счетоводни документи за 14 фирми, които се управляват от контролирани от кмета лица. Считаме, че чрез тях е източвана общината\", обясни тя пред БНТ. Днес прокурорите ще възложат данъчни ревизии на тези фирми. Доказателства сочат, че има и данъчни престъпления, обясни Арнаудова. \r\nВ Специализираната прокуратура има сигнали за това, че и други кметове в други общини извършват сходна дейност, посочи още тя.\"Започнати са няколко досъдебни производства, но всичко е въпрос на доказателства. Когато съберем такива, които ни дават основание да предприемем явните действия по разследване, както вчера в Септември, това ще бъде извършено и в други общини\", коментира тя. \"Нямаме данни, доказателства и твърдения, че кметът на Септември е бил изнудван. Според нас е работил доста спокойно и самоуверено\", посочи Арнаудова. \"Този извод правим от интензитета на действията му. Всички 14 фирми, контролирани от него, са изпълнявали всички обществени поръчки в Септември\", обясни тя. \"Изключително драстични са случаите на безстопанственост, и то умишлена. Има случаи, когато се сключва договор за ремонт на улица от 400 метра, а тя е 200\", коментира Арнаудова. \"На Марин Рачев ще бъдат повдигнати две обвинения. Няма съмнения у прокурорите, че се касаe за умишлени действия от страна на кмета за това, че е възлагал почистване на улици на фирми, които са собственост или се управляват от негови роднини\", каза още говорителят на главния прокурор.", "date": "2018.02.02", "title": "Злоупотребите в Септември: 14 фирми източили 13 млн. Как?"}
{"url": "https://www.dnes.bg/za-da-se-razbirame/2018/02/02/zapochvame-7-neshta-koito-shte-napraviat-denia-vi-po-hubav.366861", "text": "За всеки от нас денят започва по различен начин. Имаме своите малки ритуали, които следваме, но е добре да добавим към тях още няколко, за да бъде денят ни наистина вълнуващ. Освен здравословната закуска, вижте още 7 неща, които е добре да правите преди 10:00 часа.Медитацията или дори дълбоко вдишване и издишване, може да ви помогне да започнете деня си със спокойствие. Оставете имейлите, телефоните за няколко минути и се отдайте на спокойствие. През деня ви чака дълъг списък със задължения, затова е важно да започнете деня с практика, която да ви помогне да увеличите концентрацията си, енергията и позитивната нагласа.\"Ако единствената молитва, която казвате през целия си живот, е \"благодаря\", то това би било достатъчно\" – Екхарт.Започнете деня си, като помислите, кажете на глас или запишете това, за което сте благодарни. Ако всяка сутрин практикувате тази техника, това ще повиши вашето съзнание за благодарност през целия ви ден. Ще бъдете по-устойчиви, когато възникнат предизвикателства и разбира се, отново това ще се отрази на положителната ви нагласа.", "date": "2018.02.02", "title": "Започваме... 7 неща, които ще направят деня ви по-хубав"}
{"url": "https://www.dnes.bg/stranata/2018/02/02/tiineidjyri-terorizirat-bolni-deca-v-specializiran-dom.366885", "text": "\r\n                        \r\n                        \r\n                        \r\n                    Местната управа в Смолян ще преструктурира Центъра за деца с увреждания в родопското градче.\r\nПричината за този ход са двама от тинейджърите в него, които системно нападали и пребивали персонала и по-малките деца.\r\nЗаради агресията и тормоза служителите напускат работа, а желаещи да заемат местата им няма, съобщава .\r\nВ сградата на дома от години се случват ужасяващи истории. Главен герой в тях основно е този 16-годишен младеж ", "date": "2018.02.02", "title": "Тийнейджъри тероризират болни деца в специализиран Дом"}
{"url": "https://www.dnes.bg/world/2018/02/02/voenen-samolet-se-razbi-v-kitai-12-dushi-sa-zaginali.366881", "text": "Най-малко 12 души са загинали при катастрофа на военен самолет в китайската провинция Гуйчжоу, съобщи днес в. \"Саут Чайна морнинг пост\", позовавайки се на източници от китайските военновъздушни сили, предаде ТАСС.\r\nКатастрофата е станала в понеделник по време на тренировъчен полет, но подробности бяха съобщени едва сега, отбелязва вестникът. \r\nНа борда имало 12 души - мъже и жени, и никой от тях не е успял да се спаси, когато самолетът започнал да пада, посочил източник, пожелал анонимност. \r\nТой уточнил, че самолетът не бил снабден със система за катапултиране, а екипажът нямал време да скочи с парашути. /БТА/", "date": "2018.02.02", "title": "Военен самолет се разби в Китай, 12 души са загинали"}
{"url": "https://www.dnes.bg/health/2018/02/02/3-bilki-lekuvat-podut-korem.366784", "text": "Решението на проблемите с храносмилането често се намира по-близо, отколкото предполагаме. Например в кухнята. От незапомнени времена няколко билки се ползват като ефективно средство от народната медицина за подобряване дейността на стомашно-чревния тракт и превенция на проблеми като нередовен стомах, подут корем, запек, влошена перисталтика и други храносмилателни нарушения. Благоприятното действие на тези билки се дължи на разнообразните ползи, които те носят за различни звена на храносмилателната система. Тези ползи може да се изразяват в:   ", "date": "2018.02.02", "title": "3 билки лекуват подут корем"}
{"url": "https://www.dnes.bg/notifikacii/2018/02/02/bylgarskiiat-las-vegas-delo-na-kitaeca-lo-se-bavi-musachevo-chaka.366868", "text": "Проектът на китайския милиардер Стивън Ло за над 1,5 млрд. долара в софийското село Мусачево е в застой от близо 1 година. \r\nГлавният архитект на община Елин Пелин, където трябва да се реализира мегакомплексът “Света София”, Стефан Аспарухов заяви пред \"\", че последната среща с представители на компанията “България дивелопмънт холдингс” на Стивън Ло.\r\nВ Мусачево бяха планирани 4 хотела по 30 етажа, мол, игрална зала, театър, арена, зала с игри за деца, закрит воден парк. Идеята за ваканционно-развлекателен комплекс “Света София” бе лансирана през 2014 г., като тогава се очакваше строежите да са приключили през август 2017 г.\r\nОсновен проблем се оказал изкупуването на земите, уточниха от общината в Елин Пелин. \r\nЧаст от тях са държавни, друга са на частни лица, а трети - общински.\r\nНа частниците било платено само капаро от 10%. \r\nОколо 300 декара са платени на общината. \r\nОт фирмата, която е изготвила проектите - “Урбанико”, уточниха, че в последния вариант няма включени частни имоти заради проблем със закупуването им. \r\nТова е и причината инвеститорът да загуби платеното капаро.\r\nОсновната част от земите, върху които трябва да се строи суперградчето при Мусачево, са на Министерството на отбраната. От ведомството заявиха, че до този момент няма никакви сделки със земи на министерството в района на Мусачево и Елин Пелин.\r\nПо неофициална информация от два източника милиардерът Стивън Ло е искал да придобие земите на\r\nвоенните, без да плаща.\r\nПрез 2016 г. китайският бизнесмен купи от Красимир Гергов и голф игрището до Равно поле с идеята и то да стане част от мегакомплекса.\r\nСега голфът се продава от частен съдебен изпълнител. От 27 януари тази година до края на февруари се приемат оферти за имота. Началната обявена цена е 12 млн. лв. В обявлението е разписано, че продажбата е по искане на компания “Урбанико”, на която “България дивелопмънт холдингс лимитед” дължи 860 хил. евро.\r\nОт общината на Елин Пелин коментираха, че основната неяснота с проекта е свързана с неуредената собственост. \r\nДруг проблем е, че няма влязъл в сила подробен устройствен план за цялата площ на предвидения мегакомплекс и много от земите се водят ниви. А процедурите за прихващане на нива към регулационен и застроителен план са дълги. Имало проблем и с подпочвените и питейните води.\r\nОсвен това няма постъпило инвестиционно намерение в Общината.\r\nЦелият мегакомплекс, който се предвижда, е средно колкото двете населени места, между които трябва да е разположен - Мусачево и Равно поле.\r\nНа 18 август 2017 г. министърът на икономиката Емил Караниколов удължи с 2 г. срока за изпълнение на инвестиционен проект “Ваканционно-развлекателен комплекс “Св. София”.\r\nТогава той връчи на представителите на “България Дивелопмънт Холдингс Лимитед” ЕАД подновения сертификат за инвестиции клас “А”.\r\nЦелта на проекта е да се създаде един от най-големите туристически и развлекателни комплекси в Европа, включващ хотели, конферентни зали, изложбени зали, закрит воден басейн, зелени площи, търговски мол и др.\r\nРазмерът на инвестицията е на стойност 1,625 млрд. лв. и предвижда създаването на 1850 работни места, се казва в обосновката за удължаване на срока.", "date": "2018.02.02", "title": "Българският Лас Вегас, дело на китаеца Ло, се бави! Мусачево чака"}
{"url": "https://www.dnes.bg/zvezdi/2018/02/02/stoianka-mutafova-na-96-velikata-legenda-na-rodniia-teatyr.366801", "text": "\nНа днешния 2 февруари своя 96-ти рожден ден празнува голямата и обичана българска актриса Стоянка Мутафова. Родена през 1922 година в София, тя започва великата си кариера още през 1946 година.\r\nДо ден днешен тя играе, като е участвала в десетки театрални постановки на сцените на Народния театър, Сатиричния театър, Театър Възраждане и други. Играла е и в емблематични за киното филми като \"Специалист по всичко\", \"Кит\", \"Езоп\", \"Топло\", \"Бялата стая\" и други.\r\n\r\nЛюбовта й към театъра никак не е случайна. Баща й Константин Мутафов е драматург в Народния театър \"Иван Вазов\".\r\nПълното име на голямата ни актриса всъщност е Стояна-Мария Константинова Мутафова. Говори се, че объркано име в един театрален афиш \"рисува\" бъдещата й самоличност и сега тя е известна на всички като Стоянка.\r\nБъдещата актриса завършва Първа софийска девическа гимназия, а след това и класическа филология в Софийския университет \"Климент Охридски\". Заедно с това тя завършва и Държавна театрална школа в София.\r\nВ началото на своята кариера тя работи в театър в Прага, а от 1949 до 1956 г. в Народния театър. Истинската й звезда обаче изгрява в Държавния сатиричен театър \"Алеко Константинов\", където тя е от самото му начало.\r\nСтоянка Мутафова има 3 брака зад гърба си и една дъщеря - Мария Грубешлиева.\r\nПрез 2000 година Стоянка Мутафова е обявена за почетен гражданин на София. 2 години по-късно е обявена и за почетен гражданин на Бургас.\r\nПрез 2002 година, по случай своя 80-годишен юбилей, е наградена с Орден \"Стара планина\".\r\nНа 94-годишна възраст през 2016 г. тя осъществява мащабно турне в театрални зали в САЩ, Канада, Германия, Нидерландия, Швейцария и Великобритания.\r\nКандидат за Световен рекорд на Гинес в категорията \"Най-възрастна активно играеща на сцената актриса\".", "date": "2018.02.02", "title": "Стоянка Мутафова на 96: Великата легенда на родния театър"}
{"url": "https://www.dnes.bg/stranata/2018/02/02/vremeto-prez-uikenda-pyrvo-zatopliane-a-posle-dyjd.366883", "text": "\r\n                        \r\n                        \r\n                        \r\n                    Предстои влошаване на времето, което обаче ще стартира първо със затопляне. Това прогнозира в \"България сутрин\" синоптикът Симеон Матев.\r\n\"Предстои преминаване на атмосферен процес в събота срещу неделя и докато това се случва, днес и в по-голямата част от утрешния ден, времето ще остане топло за сезона\", обясни Матев.\r\nПригответе си чадър обаче, защото в следващите 3 дни се очакват валежи от 5 до 15 литра на кв.м., като препръсквания ще има още от днес.\r\n\"Това важи особено за местата в Южна България, в северозападните части. Валежите няма да бъдат интензивни и ще спрат бързо, но са възможни гръмотевици\", подчерта синоптикът пред .\r\nНе така стои въпросът обаче със Западните Балкани, продължи Симеон Матев. Циклонът \"Лоти\" вече се сформира над Средиземно море и ще премине през Унгария, на Североизток към Русия.\r\nТова означава, че влошаването над България ще е краткотрайно, но в западната част на Балканския полуостров циклонът ще създаде благоприятни условия за интензивни превалявания и натрупвания, дори прелели реки.\r\n\"Днес и утре силен вятър се очаква в Южна България, на места и на север от планините. Възможно е той да достигне 80-90 км/ч. Повишаването на температурите е анормално за сезона, затова на места в страната ще имаме отбелязани градуси до 19-20\", заключи Матев.\r\n ", "date": "2018.02.02", "title": "Времето през уикенда: Първо затопляне, а после – дъжд!"}
{"url": "https://www.dnes.bg/world/2018/02/02/spasiha-955-miniori-ot-iujnoafrikanska-mina.366895", "text": "Всичките 955 миньори, останали над едно денонощие блокирани в южноафриканска мина поради повреда в електрозахранването, излязоха тази сутрин живи и здрави на повърхността.Спасителите възстановиха електроснабдяването на обекта, съобщи говорителят на компанията работодател \"Сибание голд\" Джеймс Уелстед, предаде Франс прес.\r\nОчаква се работата на мина \"Беатрикс\" да бъде подновена на 5 февруари, отбелязва ТАСС.\r\nПричина за аварията, станала в сряда, бе мощен ураган, прекъснал кабели, захранващи инсталациите в мината, включително асансьорите. \r\nМиньорите останаха под земята, където им изпращаха храна и вода в специални капсули.\r\nИнцидентът не доведе до човешки жертви, има \"само няколко случая на обезводняване и повишено кръвно, но нищо сериозно\", увери говорителят на минната компания, цитиран от АФП.\r\nАвариите са често явление в рудодобива в Южна Африка, където се намират най-дълбоките мини в света. През 2015 г. там загинаха 77 души, сочат данни на Южноафриканската минна камара. /БТА/\r\n ", "date": "2018.02.02", "title": "Спасиха 955 миньори от южноафриканска мина"}
{"url": "https://www.dnes.bg/world/2018/02/02/slovakiia-i-germaniia-razbiha-mreja-za-kontrabanda-na-radioaktivni-materiali.366884", "text": "Голямо количество радиоактивни материали бяха задържани при съвместна операция на словашката и германската полиция, съобщи словашкото радио, цитирано от ТАСС.\r\nЗаловените 10 кг \"много чисто и качествено радиоактивно вещество\" можело да бъде използвано за създаване на ядрено оръжие. \r\nВ Словакия операция е била проведена вчера в градовете Попрад и Кержмарок. Полицията обискирала жилището на италиански гражданин, живеещ в Словакия, който е подозиран за създаване и ръководство на международна група контрабандисти.\r\nПротив задържаните при операцията са били повдигнати обвинения в противозаконно производство и съхранение на радиоактивни материали, отровни химически вещества и биологични препарати.\r\nПолицията засега се въздържа да коментира подробности от операцията, отбелязва агенцията. /БТА/", "date": "2018.02.02", "title": "Словакия и Германия разбиха мрежа за контрабанда на радиоактивни материали "}
{"url": "https://www.dnes.bg/obrazovanie/2018/02/02/ot-burgas-blyskani-deca-ozlobeni-roditeli-i.366888", "text": "\r\n                        \r\n                        \r\n                        \r\n                    След случилото се тя подаде своята молба за напускане. Междувременно Община Бургас взе решение да уволни директорката на детската градина Събка Недева.\n\n\"С огорчение приех решението да бъда отстранена. Ще изляза с достойнство и ще се пенсионирам от понеделник. Не смятам, че аз съм проблемът, моята работа се вижда, тя е пред вас. Всички казват, че съм облагородила комплекс \"Славейков\", сподели Недева пред репортера на  Димитър Димитров.Тя бе категорична, че не е подаван никакъв сигнал за насилие и ежедневно е обхождала всички групи. Не е чувала никакви крясъци, стана ясно още от думите ѝ.Някои от родителите подчертаха, че са потресени от случилото се в детската градина. Една от майките призна, че не е искала записът да изтича в интернет.\"Докато се съберем да обсъдим какво да правим, клипът излезе в интернет. Не смятам, че трябваше да се случи по този грозен начин\", каза тя.Един от присъстващите мъже сподели, че следи от насилие по неговата дъщеря категорично не е имало, но тя му е споделяла, че е скубана, удряна и обиждана. Той обаче не е могъл да повярва на твърденията ѝ.\"Тук сме не за да търсм възмездие, а за да покажем на хората какво се случва с тази група и тези госпожи. Искаме да оставим държавните органи да си свършат работата\", коментира той.Част от родителите се обявиха в подкрепа на педагозите и уволнения директор Събка Недева, които по думите им се грижат с голяма любов за децата в градината. Други обаче обявиха, че половината деца плачат сутрин, когато ги оставят в градината.\"В понеделник ще стане ясно кой ще поеме директорския пост в детската градина\", съобщи зам.-кметът по образованието в Бургас Йорданка Ананиева.Тя подчерта заслугите на Събка Недева, но също така настоя, че Община Бургас е с нулев толеранс към насилието.\"Не бива да си затваряме очите когато има проблем, а проблем в тази група е имало и това е неоспорим факт. Г-жа Недева носи отговорност за всичко, което се случва на територията на тази детска градина\", коментира Ананиева.", "date": "2018.02.02", "title": "От Бургас: Блъскани деца – озлобени родители! И?"}
{"url": "https://www.dnes.bg/kino/2018/02/02/i-zvezdata-na-djina-lolobridjida-greina-na-aleiata-na-slavata.366900", "text": "Световноизвестната италианска актриса Джина Лолобриджида, която миналата година отбеляза своя 90-годишен юбилей, получи звезда на холивудската Алея на славата, предадоха световните агенции.За това, че Лолобриджида ще бъде удостоена със звезда, стана известно през месец юни миналата година. На церемонията тя се яви с изящен син тоалет и черни ботуши. На младини Джина често беше обявявана за най-красивата жена на света. Звездата на италианската екранна легенда е с пореден номер 2 628.Джина Лолобриджида се сдоби със световна слава с филма на Кристиан-Жак \"Фанфан Лалето\", в който й партнираше Жерар Филип /1952/, удостоен с награда на кинофестивала в Кан.Друга нейна забележителна роля бе тази на Есмералда в екранизацията на произведението на Виктор Юго \"Парижката Света Богородица\" /1956/. Преди повече от 30 години актрисата приключи с киното и се обърна към фотографията и скулптурата, като успешно се изяви и в тези области.", "date": "2018.02.02", "title": "И звездата на  Джина Лолобриджида грейна на Алеята на славата"}
{"url": "https://www.dnes.bg/balkani/2018/02/02/belgrad-ne-triabva-da-priznavame-kosovo-za-da-vlezem-v-es.366889", "text": "Сърбия няма да бъде длъжна да признае независимостта на Косово, за да влезе в ЕС – това заяви сръбския премиер Ана Бърнабич, като се позова на думите на председателя на Европейския парламент Антонио Таяни. \r\nБърнабич посочи че \"председателят на ЕП Таяни каза недвусмислено, че Сърбия няма да е длъжна да признае независимостта на Косово, за да влезе в ЕС\". Според сръбския премиер това е \"ясно и недвусмислено послание\". \r\nБърнабич обаче подчерта, че нормализацията на отношенията на Белград с Прищина и намирането на дългосрочно устойчиви отношения с Прищина са задължение за сръбските управляващи.  \r\nБърнабич, цитирана от сръбския \"Блиц\", изтъкна, че се радва да е начело на правителството и че живее в страна, чийто президент /Александър Вучич/ е достатъчно смел и отговорен политик, който поставя въпроса за отношенията с Косово и се опитва да го разреши, а да не го оставя за бъдещите поколения.", "date": "2018.02.02", "title": "Белград: Не трябва да признаваме Косово, за да влезем в ЕС!"}
{"url": "https://www.dnes.bg/business/2018/02/02/sofiia-viena-nai-natovarenata-vyzdushna-liniia-ot-bylgariia.366904", "text": "Маршрутът София – Виена е най-натоварената въздушна линия от България, показват данни на европейската статистическа служба Евростат за 2017 г.През миналата година от Летище София до летище Schwechat във Виена са превозени малко над 155 хил. души с общо 1 646 полета, като броят и на пасажерите, и на полетите намалява, отчита статистиката.Вторият най-натоварен маршрут е София – Лондон Luton със 140 836 превозени пасажери и 873 полета. С тази дестинация и по двата показателя - брой на пасажери и на полети - се регистрират ръстове. На трето място е маршрутът София – Франкфурт на Майн със 121 494 пътници и 991 полети, като се отчита намаление и по двата основни показателя.\r\r\n                    \r\n                    \r\n\r\n\r\n\r\n\r\n\r\n\r\n", "date": "2018.02.02", "title": "София-Виена – най-натоварената въздушна линия от България"}
{"url": "https://www.dnes.bg/politika/2018/02/02/ot-ustata-na-viceto-korupciiata-e-v-podsyznanieto-na-vseki.366893", "text": "\r\n                        \r\n                        \r\n                        \r\n                    Последните гръмки теми, които привлякоха общественото внимание, са свързани с ратификацията на Истанбулската конвенция, съдбата на лъвчетата Масуд и Терез и построяването на втори кабинков лифт в Банско. Но всичко това остава под булото на вечния казус – корупцията. Според вицепремиера и лидер на НФСБ Валери Симеонов няма проблем, който една държава не може да реши, стига, разбира се, да иска да го направи. Властта има всички механизми да промени нещата, ако има смелост и воля, добави той.\n\n\n\n\n\n\"Възможно е да се сведе корупцията до границите, в които съществува в западните държави. И в Германия има корупция, но е в много по-малки мащаби. Това може да стане, но да се ликвидира корупцията е нелепо. Облагодетелстването е втъкано в подсъзнанието на всеки индивид\", поясни гостът в студиото на \"България сутрин\".Протестите на екоактивистите в защита на парк \"Пирин\" не стихват. Според тях построяването на втори лифт отваря вратата за застрояване на почти половината парк.\"От построяването на втори лифт концесионерът няма финансова изгода. Той само ще подобри достъпа до пистите. Това е сходно с пускането на промоция в магазините. Това прави и фирмата концесионер. Хората, които ходят в Банско, ще останат същите, но ще престанат да чакат като говеда на опашка за лифта. С протестите сме свидетели на митингите на лъжата\", подчерта вицепремиерът пред Тъй като фирмата, която държи концесията за пистите в Банско, е офшорна, Симеонов поясни, че това се прави, защото в тези зони е значително по-нисък процентът на разпределение на дивиденти, а всички останали данъци се плащат в България.Темата на разговора се измести към Националната служба за охрана. \"Още 2015 г. съм изявил позицията си за НСО. Трябва да има служба към полицията, а не да има държава в държавата – със собствен бюджет и никой да не знае какво вършат. С правомощията, които получава от закона, и по начина, по който функционира, НСО е заплаха за висшите хора в държавата\", посочи лидерът на НФСБ.Попитан за Истанбулската конвенция Валери Симеонов поясни, че ГЕРБ не подкрепят гей браковете, но тъй като са голямата управляваща партия попадат между ударите на обществото и на Европа.\"Истината е, че Европа ни натиска, тъй като това ѝ е ориентацията… малко по-модерна. А ние 5 века не сме променели традициите си, нравите си и фолклора си. Но за гей браковете, лъвчетата и подобни теми ли трябва да харчим държавни пари?\", попита политикът.", "date": "2018.02.02", "title": "От устата на вицето: Корупцията е в подсъзнанието на всеки!"}
{"url": "https://www.dnes.bg/technology/2018/02/02/apple-prodal-po-malko-no-pyk-po-skypi-telefoni.366903", "text": " Американският технологичен концерн Apple е известен със своята изобретателност. С продуктите си той многократно преобръщаше цели индустрии. Компанията революционизира бизнеса с компютри, музикалната индустрия, мобилния телефон. IT индустрията традиционно признава Купертино за дизайнерския дух. Но междувременно Apple се възползва от друг талант.Подобно на никоя друга компания, Apple е в състояние да стимулира апетита на потребителите за консумация. При това изглежда, че почти няма значение какви цени иска за своите продукти. Новият iPhone X струва малко под 1000 долара, но тази цена не навреди на корпоративните финансови резултати на Apple – поне досега, както доказват новите тримесечни данни на Apple. Компанията се опитва да разсее загрижеността, че новото устройство, iPhone с фактор X, ще унищожи печалбата. Производителят е продал по-малко iPhone-и от очакваното, но успява да генерира повече приходи от всяко устройство. Само 77,3 милиона смартфона са напуснали магазините на Apple. Wall Street спекулираше преди това със сумата от 80 милиона. Приходите от iPhone все пак се увеличиха с 13% на годишна база до 61,6 млрд. долара. Apple успява да продаде смартфоните си на рекордната средна цена от средно 796 долара, което представлява увеличение от 15%. Това означава, че флагманът iPhone 10 се е продавал значително добре, а по-евтините версии не са били толкова популярни.  Данните успокоиха инвеститорите, които първоначално бяха разтревожени, когато Apple прогнозира по-ниски от очакваните приходи за текущото тримесечие и не отговори на прогнозите на анализаторите за броя продадени iPhone по време на празниците.Тъй като съдбата на Apple зависи от продажбите на iPhone, общите приходи на групата също са се увеличили. Те се покачиха с 13% от октомври до декември до 88,3 млрд. долара, като надминаха очакванията на запитани от Thomson Reuters анализатори, които прогнозираха само 87,28 млрд. долара. Печалбата на Apple скача с дванадесет процента до 20,07 млрд. долара.Но опасенията за край на бума на смартфоните не подминават и Apple. През последните две седмици цената на акциите е подложена на натиск заради спекулации, че компанията продава по-малко от скъпите си продукти, отколкото се очакваше, заради което Apple е намалила производството с до 50%. След това акциите загубиха до седем процента от стойността си.В разговора с инвеститорите изпълнителният директор на Apple Тим Кук опита всичко, за да разсее съмненията относно X-фактора. “IPhone X надхвърли очакванията ни и е най-продаваният iPhone всяка седмица от старта на продажбите през ноември\", настоява Кук. Въпреки това той не назова конкретни данни за продажбите на телефона.Apple също усеща първите ефекти от отслабването на iPhone еуфорията. Концернът е продал с 1 млн. бройки по-малко телефони от миналата година. Слабата прогноза за текущото второ фискално тримесечие, според която Apple ще генерира приходи в диапазона между 60 и 62 милиарда долара, също разочарова. В резултат на това компанията прогнозира бъдещ ръст от едва 15%, докато Wall Street залагаше на 24%. Това може да означава, че Apple се приспособява към отслабването на смартфон бизнеса си.За да смекчи общите пазарни тенденции, Кук постепенно отваря нови доходоносни източници на приходи - като важното подразделение със софтуерни приложения, което включва Apple Pay, Apple Music и App Store. Така наречените \"Услуги\" представляват 16% от общите продажби на групата, а през миналата година сумарно са генерирали 8,5 млрд. долара.Главният финансов директор на Apple Лука Местри даде рядко допълнително указание, като поясни пред анализаторите, че продажбите на iPhone ще се увеличат с поне 10% на годишна база през текущото тримесечие. Средната продажна цена ще падне, но ръстът на приходите от услуги и носими устройства ще бъде силен през периода, добави той.Резултатите сложиха край на няколкото стресиращи за инвеститорите седмици, които четяха все повече доклади, в които се твърдеше, че Apple е намалила поръчките към доставчици, а потребителите се сдържат да купуват iPhone. Компанията се нуждае от възможно най-много продажби на телефони, защото те помагат да се продават и свързани услуги, аксесоари и други устройства. Apple отбеляза, че в момента има 1,3 млрд. устройства в употреба, с 30% повече от преди две години.Wall Street реагира със задоволство, макар и не еуфорично, на данните на Apple. Акциите на производителя на iPhone отбелязаха стабилен ръст в следоборсовата сесия с около 3%, след като през миналата седмица се обезцениха с малко под 4%. Все по-често обаче при този компонент има волатилност. Според изчисления на MarketWatch, базирани на последните 20 тримесечни отчета, цената на акциите на Apple се движи средно с 4,8% на ден. ", "date": "2018.02.02", "title": "Apple продал по-малко, но пък по-скъпи телефони "}
{"url": "https://www.dnes.bg/stranata/2018/02/02/za-i-protiv-da-spasim-septemvri-ili-da-spasim-kmeta.366890", "text": "\r\n                        \r\n                        \r\n                        \r\n                    Два протеста се заформиха пред Община Септември след ареста на кмета Марин Рачев.От едната страна на тротоара в защита на кмета са застанали служители на общината, граждани и кметове на села. Повечето носят плакати с призиви: \"Долу ръцете от нашия кмет!\" и \"Ние сме за Рачев!\".От другата страна пък са представителите на инициативния комитет \"Да спасим Община Септември\", по чийто сигнал беше образувано делото срещу градоначалника.През вчерашния ден десетки полицаи блокираха сградата на общината. Барети претърсваха кабинети, частни домове и офиси на търговски дружества.Арестуван бе кметът на Септември Марин Рачев и от прокуратурата обявиха, че ще му бъдат повдигнати обвинения за сделки с имоти, от които общината е ощетена с близо 200 хиляди лева. Проверяват се още обществени поръчки на стойност 13 млн. лева.Прокуратурата ще повдигне обвинение на кмета на Септември за безстопанственост поради сключване на неизгодни сделки. Очаква се той да бъде отстранен от длъжност, за да не влияе на разследването.\"Събрани сме в малък състав, за да изразим искането си да се защитим от \"Модела Рачев\", подчерта адвокат Николай Баташки от комитета.Пред камерата на  той започна да пита къде са тези 13 млн. лева, защо се сключват обществени поръчки само с фирми, близки до кмета или негови роднини? Защо за едни населени места улиците може да се асфалтират, а за други не...\"Атаките срещу кмета идват от завистта, че е много добър\", е мнението на събралите се в подкрепа на Марин Рачев.Жителка на града бе категорична, че е видимо и ясно какво градоначалникът е направил за общината и селата.\r\n\"Подкрепяме го, защото заслужава\", увери тя.В крайна сметка се стигна само до словесни престрелки между двата лагера.", "date": "2018.02.02", "title": "За и против: Да спасим Септември... Или да спасим кмета!"}
{"url": "https://www.dnes.bg/pop/2018/02/02/posleden-laiv-na-grafa-predi-golemiia-mu-koncert.366907", "text": "Графа и бенда му ще излязат на сцената на Sofia Live Club на 10 февруари, за един страхотен концерт пред феновете в столицата. Това ще бъде последния лайв в София с цялата му група преди големия концерт в НДК на 27 ноември, с който ще приключи националното турне на Графа за 2018 г.На сцената заедно с изпълнителя ще се качат музикантите Борислав Бояджиев – DJ Borche, Венцислав Трифонов, Мирослав Иванов, Красимир Тодоров, Александър Обретенов, Васил Крумов.На настоящата музикална изява се дава възможност на посетителите да станат първите, закупили билет за концерта в НДК през ноември. На входа на клуба ще има специална каса, на която най-верните почитатели ще могат да се подсигурят с място за дългоочакваното шоу.Всеки, който купи два билета за зала 1 на НДК, ще получи на място личен подарък от Графа - фен-тениска, специална светеща гривна, както и снимка с изпълнителя.Музикалната компания на певеца - \"Монте Мюзик\" обяви датите за националното турне на Графа и неговата група: Пловдив – 31 май (Античен театър) и Летните театри в Бургас – 4 юни и Варна – 5 юни, София - 27 ноември в зала 1 на НДК. Билетите вече са в продажба в мрежата на Eventim.", "date": "2018.02.02", "title": "Последен лайв на Графа преди големия му концерт"}
{"url": "https://www.dnes.bg/football/2018/02/02/svetcite-donor-na-livyrpul-myrsisaidci-na-barsa.366891", "text": "Изминалият трансферен прозорец влезе в историята с големите сделки, които се осъществиха през януари. Това заяви редакторът на  Веселин Коларов в ефира на  по  с водещ Живка Попатанасова. Топ 5 на покупко-продажбите се превърнаха в клубни рекорди, а Барселона плати най-много за нови футболисти. \"Освен Филипе Коутиньо, каталунците взеха още защитника Йери Мина. Общата сума, дадена от испанците, надхвърля 130 милиона евро\", обясни гостът. Ливърпул, Атлетико Мадрид, Арсенал и Манчестър Сити също се подсилиха срещу рекордни трансфери, а \"мърсисайдци\" и Саутхямптън се превърнаха в \"донори\". \"Барселона вече е купил трима играчи от \"Анфийлд\", за които е платил 221,7 млн. евро. Каталунците не са давали повече пари на нито един друг клуб. Ливърпул пък е взел шестима състезатели от \"светците\" за почти 200 млн. евро\", добави Коларов. ", "date": "2018.02.02", "title": "\"Светците донор на Ливърпул, \"мърсисайдци\" – на Барса"}
{"url": "https://www.dnes.bg/sofia/2018/02/02/prebiha-uchenik-v-sofiia-ultrasi-ili-syuchenici.366906", "text": "Ученик е бил пребит до бензиностанция в София снощи. 15-годишното момче е било нападното до бензиностанция в столичния квартал Дружба -1 късно снощи, съобщи БНР.Пристигналата линейка го е откарала в \"Пирогов\" с наранявания по главата, лицето и тялото.Пред полицията младежът е обяснил, че атаката е организирана от негови съученици.Разследващите обаче не изключват версията нападението да е дело на футболни фенове.", "date": "2018.02.02", "title": "Пребиха ученик в София! Ултраси или съученици?"}
{"url": "https://www.dnes.bg/temida/2018/02/02/dokazatelstvata-sreshtu-torinoto-oskydni-kosveni-no-na-nara.366919", "text": "\nИвайло Борисов - Ториното остава за постоянно в ареста, реши днес Софийският градски съд.Той бе задържан по обвинение, че предоставил две коли, с които бил отвлечен Адриан Златков.\"Борисов е съпричастен към отвличането на Адриан Златков, макар и доказателствата срещу него да са оскъдни и косвени\", призна в съдебната зала съдия Даниела Талева, но постанови той да остане да търка нара.Същото се отнасяло и по отношение на другите трима задържани като помагачи в отвличането – Мартин Марков, Георги Джамбазов и Здравка Стефанова.Решението на съдия Талева бе обявено в 10 часа сутринта, макар че мярката се гледа по същество снощи от 20 часа.Адвокатите на 4-мата обвиняеми определиха това като абсолютен прецедент.Според обвинението на прокуратурата Здравка Стефанова и Георги Джамбазов са набавяли и зареждали сръбски SIM карти, както и мобилни телефони, с които са се водели преговорите с бащата на Адриан - бизнесмена Тони Златков, а Ториното и Марков са осигурили \"Шкода\"-та, с която е похитен Адриан и \"Опел\"-а, с който е придвижен до мястото, където е бил държан.Сръбските власти предоставили на своите български колеги данни за датите и часа, на които са били активирани картите. Според тяхната информация на 8 август Георги Джамбазов е бил в Сърбия от 12:41 до 17:12 часа. Той е бил в Димитровград в магазин за мобилни телефони, като част от SIM картите са активирани на този ден в Димитровград.Останалите били активирани на 6 септември от 16:09 до 17:01 часа. По това време в Пирот е била Здравка Стефанова, която е напуснала Сърбия в 18:54.Според прокуратурата в деня на предаване на откупа час и нещо по-рано, автомобилът на Стефанова и Джамбазов е бил засечен в района на АМ \"Тракия\" близо до мястото, където е извършено предаването на парите.От решението на съда стана ясно, че \"Шкода\"-та, която е била закарана на 22 август в гараж за тониране на автомобилни стъкла, има същия контролен номер с номера на колата, запалена след похищението на Адриан Златков. Адвокатите на обвиняемите отричат това да е вярно.\"Макар и само косвени, доказателствата са достатъчни да обосноват съпричастност, защото са много съвпаденията, за да бъдат само плод на случайност\", обяви съдия Даниела Талева, цитирана от \"\".Тя обаче обясни, че само въз основа на тези доказателства 4-мата не могат да бъдат осъдени и ако не се съберат нови, е напълно възможно те да бъдат оправдани. Въпреки това съдийката остави в ареста задържаните.Решението на съда не е окончателно. Предстои да се произнесе и Софийският апелативен съд на 8 февруари.Извън залата Ториното обясни, че главният секретар на МВР Младен Маринов е предлагал на Мартин Марков и другите двама задържани да станат защитени свидетели срещу него, а в замяна да бъдат изпратени да живеят в Швейцария или Австрия.", "date": "2018.02.02", "title": "Доказателствата срещу Ториното – оскъдни, косвени, но: На нара!"}
{"url": "https://www.dnes.bg/business/2018/02/02/predstaviha-trakiiski-vina-ot-unikalni-sortove-v-briuksel.366946", "text": "Българското председателство на Съвета на Европейския съюз беше официално открито в Брюксел в четвъртък вечерта с концерт в центъра за изкуства BOZAR. В духа на Трифон Зарезан особено внимание бе обърнато на традициите, които има страната ни в правенето на вино.\"Това, което може би не знаете, е че на нашите български земи траките са правели едни от най-хубавите вина в Европа\", заяви министър Лиляна Павлова. Оперната прима Соня Йончева се присъедини към събитието от Ню Йорк, след което пожела на гостите \"Наздраве\" с чаша българско вино от тракийските земи.Европейските гости опитаха бутикови вина F2F на изба New Bloom Winery, които се произвеждат изцяло от собствени масиви в Тракийска низина. Името на марката буквално означава \"лице в лице\" (face-to-face), a на етикета са изобразени две обърнати едно към друго лица. Купажът F2F съчетава Каберне Совиньон, Сира и Регент се ражда след 14 месеца отлежаване в нови френски дъбови бъчви като и трите сорта са винифицирани и отлежават поотделно.\"Щастливи сме, че можем да представим модерното лице на българското вино пред Европа и най-вече да демонстрираме какъв страхотен потенциал открива Тракийската низина дори и за редки и непознати сортове. Българското винарство преживява истински Ренесанс и вече сме една достойна конкуренция и на Стария, и на Новия свят вина\", споделиха още експертите.Избата е единствената в България, която отглежда Регент и Дорнфелдер. Именно тези два сорта са сърцето на техните бутикови вина. Всеки сезон се бутилират лимитиран брой бутилки F2F. Още при създаване на лозовите масиви екип от агрономи, енолози и технолози от избата са изследвали особеностите на климата, направен е анализ на почвените слоеве, прецизен избор на подложка и подходящ клон от сорта. Всеки сезон се бутилират лимитиран брой бутилки F2F.Експертите правят още редовни замервания за ароматна и фенолна зрялост на гроздето, за да изберат най-подходящото време на беритба, която се прави ръчно. Корковата тапа е ръчно запечатана с восък, за да съхрани качеството от избата до чашата. Поради лимитирания брой бутилки, F2F може да се открие основно в ресторанти висок клас и в специализираните магазини.\nNew Bloom Winery работи само със собствени лозя – близо 6000 дка в западнотракийска низина. През миналата година беше избрана за най-добрата изба на България. Тяхното F2F е сред най-добрите родни вина в последната класация на DiVino. По време на откриването на председателството в София избата отново се включи със свои вина от едноименната марка New Bloom, която също включва екзотичните сортове Регент и Дорнфелдер.На събитието в Брюксел присъстваха премиера, президента, министри и представители на европейските институции. В програмата на концерта в зала BOZAR участваха също Софийската филхармония, хор \"Ваня Монева\" и пианистът Людмил Ангелов. Те представиха произведения от българската и от европейската музикална класика, както и фолклорни творби.\r\n ", "date": "2018.02.02", "title": "Представиха тракийски вина от уникални сортове в Брюксел"}
{"url": "https://www.dnes.bg/obshtestvo/2018/02/02/sreshtu-nasilieto-bsp-iska-oblastni-krizisni-centrove.366923", "text": "От левицата внесоха поредните предложения за мерки срещу домашното насилие. Социалистите предлагат във всяка област да има поне един кризисен център за пострадалите от домашно насилие.\n\n\n\"БСП внася Закон за допълнение на Закона за защита от домашното насилие. Това са необходимите промени, които обещахме и ще доведат до реални действия срещу домашното насилие. Не като ГЕРБ, които правят една крачка напред и две назад\", настоя соцдепутатът Драгомир Стойнев.Той обясни, че с промените се предвижда изграждането и управлението на най-малко един кризисен център във всяка област и допълни, че това ще коства на бюджета около 2,5 млн лева.Стойнев призова и предложенията бързо да бъдат гледани от Народното събрание и допълни, че по този начин ще се види дали управляващите наистина искат да се борят с домашното насилие.От БСП коментираха и позицията на Партията на европейските социалисти (ПЕС), в която се посочва, че БСП не е възразила срещу ратификацията на Истанбулската конвенция на съвет на партията в Лисабон м. г. и от страна на БСП не е изразявано желание за редакции. В същото време социалистите се обявиха твърдо против ратифицирането на Конвенцията и предлагат да бъде проведен референдум по темата.Червеният Кристиан Вигенин обясни, че е въпрос на преценка на всяка партия как да изрази отношението си към определени текстове в резолюцията.\"Списъкът за участие не е списъкът на гласувалите за въпросните текстове. Българската делегация не е подкрепила тези текстове, не е гласувала. Имало е технически и други възможности, можело е да се гласува против, да се направят резерви, но БСП е преценила, че няма нужда от това. Негласуването сме счели за достатъчно като израз на отношение към резолюцията\", обясни Вигенин.", "date": "2018.02.02", "title": "Срещу насилието: БСП иска областни кризисни центрове"}
{"url": "https://www.dnes.bg/akoshtete-vqrvaite/2018/02/02/trenirai-kato-shakira-s-shakira.366929", "text": "Колумбийската поп певица има сериозни цели в момента – и работи здраво, за да ги постигне! В интервю, личният треньор на Шакира споделя каква е програмата, която ще я върне във форма за предстоящото турне.\r\n \r\n'Подготвям я за световно турне, което означава, че работим за нейната издържливост, защото я чакат по два часа на сцената – пеейки и танцувайки', казва Кайзер\r\n \r\nКайзер създал упражнения, които да отговарят на нейните движения в танците. Ако смятате, че уменията й са просто даденост, жестоко се лъжете – всичко е плод на усилена работа.\r\n \r\n'По-голямата част от времето, Шакира прекарва в тренировки. Серии от по 5 или 10 минути и след това почивки', казва треньорът.", "date": "2018.02.02", "title": "Тренирай като Шакира... с Шакира"}
{"url": "https://www.dnes.bg/obshtestvo/2018/02/02/signal-oplakvane-nerednosti-na-pomosht-idva-helpbook.366948", "text": "\nПаркирали коли на пешеходни пътеки и тесни тротоари, които пречат на движението на пешеходците. С това се сблъскват всеки ден пешеходците, става ясно от сигнали в платформата HelpBook. От сигналите става ясно, че автомобили  на кръговото на пл. \"Знаме на мира\" и закриват пешеходните пътеки на бул. \"Александър Пушкин\". \"Проблемът засяга както пешеходците, така и шофьорите на преминаващите автомобили. Първите нямат видимост за приближаващ се автомобил, а вторите - за излизащ пешеходец на пешеходна пътека\", пише в сигнала, изпратен до Столичната община. По прилежащия тротоар на бул. \"Александър Пушкин\" също има проблем и той е отново за пешеходците. В един участък , че е невъзможно пешеходец да върви по него, а за майка с количка е изключено. Дори и на приложените снимки от Google street view се вижда човек, на който се е наложило да слезе на пътното платно, за да заобиколи. Понеже това е предпоставка за инциденти, моля Столична община да предприеме разширяване на тротоара на посоченото място така, че да могат да се разминават двама човека/две детски колички\", пише в сигнала. На ход са институциите, които следва да реагират. Ако и вие имате сигнал, който искате да подадете - можете да го направите в Helpbook.info. Не само ще подадете сигнал към институциите, а допълнителното медийно отразяване ще даде гласност на проблема. Тъй като всеки ден се сблъскваме с проблеми по улиците, по пътищата, в институции и т.н. е нужно подаването на сигнали, за да бъдат решени проблемите ни да стане по-лесно и достъпно.  Твърде често обаче подаването на сигнали към отговорните е тромаво и трудно. Тук на помощ идва . Сайтът на Investor Media Group е платформа, на която граждани подават сигнали за нередности от всяко едно място в България. Така се осъществява възможност за публична комуникация с институциите и прозрачност при тяхното решение.\"Медиите търсят и приемат съдържание, генерирано от потребителите , за да разнообразяват продукцията си. Така също си изграждат имидж на обществени медии, даващи гласност на обществените проблеми, което създава доверие у хората\", смята проджект мениджъра на платформата Иван Николов. Всички изпратени сигнали и отговорите от институциите се публикуват в HelpBook.info, където могат да бъдат разгледани, споделени и подкрепени от останалите потребители на платформата. ", "date": "2018.02.02", "title": "Сигнал, оплакване, нередности – на помощ идва HelpBook"}
{"url": "https://www.dnes.bg/health/2018/02/02/7-razoblicheni-mita-kyde-greshim-v-predstavata-si-za-akneto.366785", "text": "Акнето е един от най-разпространените кожни проблеми, който засяга хора на различна възраст.  Протича с възпаление, повишен бактериален растеж, увеличение на секрецията на себума и запушване на порите. Може ли храната, която консумиране да ни докара досадните пъпки, вреди ли тютюнопушенето на състоянието на кожата? Всеки от нас си задава подобни въпроси. Ето няколко мита за акнето, част от които не са вярни: Има изследвания, резултатите от които доказват, че няма връзка между храненето и появата на акне, но съвременната наука сочи точно обратното. Сладките неща винаги водят до появата на досадните пъпки. Причината се корени в това, че захарта стимулира производството на инсулин. Ако искаме да имаме чисто лице, трябва да избягваме храни с висок гликемичен индекс като шоколад, газирани напитки, торти и други сладкиши.  Акнето също може да се появи и поради хормоните, съдържащи се в млякото, което увеличава производството на мазнини. Излишъкът му запушва порите и причинява появата на комедони. За да имаме чиста кожа, трябва да ядем продукти с нисък гликемичен индекс като пълнозърнест хляб, кашу, карфиол, краставици. Консумацията на яйца, месо, гъби и морски дарове, богати на цинк, могат да помогнат за възстановяването на кожата след акне. Също така витамин А улеснява заздравяването на акнето. Това е причина да включим моркови, зеле и спанак в нашето меню. ", "date": "2018.02.02", "title": "7 разобличени мита: Къде грешим в представата си за акнето"}
{"url": "https://www.dnes.bg/stranata/2018/02/02/sreshtu-goliama-parichna-garanciia-osvobodiha-kmeta-na-septemvri.366954", "text": "Кметът на община Септември Марин Рачев бе освободен срещу парична гаранция. Градоначалникът сам обяви решението, след като напусна сградата на полицейското управление, съобщи \"\".\n\n\n\nХората буквално се нахвърлиха върху него с целувки и прегръдки, скандирайки \"Рачев, Рачев!\". \r\nТой благодари на привържениците си за подкрепата, качи се в автомобил заедно с жена си и замина в неизвестна посока.", "date": "2018.02.02", "title": "Срещу голяма парична гаранция: Освободиха кмета на Септември"}
{"url": "https://www.dnes.bg/akoshtete-vqrvaite/2018/02/02/ucheni-do-17-godini-shte-sme-bezsmyrtni-kakvo-e-reshenieto.366933", "text": "Компании като Google инвестират милиони долари в изследването на вечния живот, но въпреки всички предизвикателства, учените са стигнали до някои открития.\r\n \r\nБезсмъртието силно вълнува хората от хилядолетия насам. Желанието да живеем вечно, провокирано от страха от смъртта, кара човечеството да търси елексир или средство за удължаване на живота неспирно.\r\n \r\nБрайт Сайд иска да сподели с вас какво се случва напоследък в научните експерименти и да представи възможностите за вечен живот.\r\n \r\nИдеята за безсмъртие е толкова завладяваща, че съвременната наука и медицина започват да се доближават до решение.\r\n \r\nНапример в Северозападния университет в САЩ учените са започнали да изключват 'генетичния превключвател', който причинява стареене, но все още не при хората, а при червеите.", "date": "2018.02.02", "title": "Учени: До 17 години ще сме безсмъртни! Какво е решението?"}
{"url": "https://www.dnes.bg/notifikacii/2018/02/02/noviiat-shef-na-fbr-rei-gotov-za-konflikt-s-trymp.366949", "text": "Кристофър Рей признава, че е сдържан човек. Полезна черта за шеф на ФБР, зорко следен от Доналд Тръмп. Но същевременно е решен да не се огъва пред политически натиск. И както знае, това може да му струва поста, пише Франс прес.\r\nНовият директор на американската федерална полиция бе избран едва преди шест месеца от самия президент републиканец, току-що уволнил безцеремонно неговия предшественик Джеймс Коми, обвинен в пристрастност при разследването на руската афера.\r\nЗалог за стабилност? Съвсем не: реши ли президентът Тръмп, както според някои възнамерява, да бъде разкрито съдържанието на твърде оспорвана поверителна бележка, директорът на ФБР може да подаде оставка, заяви в четвъртък Си Ен Ен.\r\nЯбълката на раздора между Рей и Тръмп се крие именно в този текст от четири страници, написан от председателя на комисията по разузнаването в Камарата на представителите, републиканеца Девин Нунес. В него се отправят нападки срещу ФБР и правосъдното министерство във връзка с подслушване на предизборния екип на милиардера в предизборната кампания от 2016 г.\r\nКристофър Рей се противопоставя на обнародването му, за да не бъдат разгласени секретни данни, докато Доналд Тръмп вижда в него доказателство на своето твърдение, че институциите имат задни политически мисли.\r\nДори сдружението на агентите от ФБР заяви: \"Оценяваме факта, че директорът Крис Рей застава до мъжете и жените от Бюрото\".\r\nПреди този неприятен случай 50-годишният шеф на ФБР по навик се държеше резервирано, за да не губи ориентири в бурните води на агенция, редовно навличаща си президентския гняв.\r\nПрез август м. г. той бе утвърден на поста от Сената с огромно мнозинство едва три месеца след шумното уволнение на Коми, оглавявал разследването за евентуален сговор на екипа на Тръмп с Москва на изборите през 2016 г.\r\nТогава днешният първи полицай в САЩ успя да се хареса и на двата лагера, твърдейки, че по-скоро ще хвърли оставка, отколкото да изпълнява политически нареждания.\r\n\r\n\"Има само един начин добре да вършиш тази работа - абсолютно независимо\", увери той пред комисията по правосъдието в Сената.\r\n\"Човек не може да се занимава с такава работа, без да е готов да подаде оставка или да го напъдят, веднага щом поискат да направи нещо или щом подкрепи нещо незаконно, противоконституционно или дори нещо морално отблъскващо\", каза Рей.\r\nЗавършил твърде престижния Йейлски университет, в който се дипломира като юрист през 1992 г., нюйоркчанинът работи от 1998 г. в министерството на правосъдието, под чийто контрол е ФБР.\r\nПрез 2003 г. той става помощник-министър и отговаря за криминалния отдел, където негов началник е човек на име Джеймс Коми.\r\nСлед година там се развива и първата му истинска битка срещу политическия натиск - Джеймс Коми току-що е назначен за изпълняващ длъжността министър на правосъдието поради заболяване на министъра Джон Ашкрофт.\r\nЩом съветници на тогавашния президент Джордж Уокър Буш правят опит да се възползват от започналите протакания, за да разширят една твърде оспорвана програма за подслушвания, Джеймс Коми, Кристофър Рей и Робърт Мълър, навремето директор на ФБР, а днес оглавяващ \"руското\" разследване като независим прокурор, заплашват с оставки в знак на протест.\r\nВ крайна сметка Рей напуска министерството през 2005 г. и постъпва в частната кантора \"Кинг енд Сполдинг\". Там дава правни съвети, включително на един от приближените на Доналд Тръмп, губернатора на Ню Джърси Крис Кристи, по време на политическия скандал, известен като Бриджгейт.\r\nОтново на държавна работа, скоро директорът на ФБР ще бъде изправен пред тежко изпитание. Предстои да бъде проверена решимостта му да устоява на политически натиск. Той вече заяви, че е готов.\r\n\"Чух мнозина да ме описват като сдържан човек. Никой не бива да вижда в сдържаното ми поведение липса на решимост\", предупреди Кристофър Рей на изслушването в Сената.\r\n\"Който си мисли, че няма да удрям с пълна сила като директор на ФБР, със сигурност не ме познава много добре\", заяви той. /БТА/", "date": "2018.02.02", "title": "Новият шеф на ФБР Рей готов за конфликт с Тръмп"}
{"url": "https://www.dnes.bg/politika/2018/02/02/karakachanov-ne-nalagam-seksualni-predpochitaniia.366951", "text": "Вицепремиерът Красимир Каракачанов заяви, че с предложения от него референдум обществото ще се успокои и ще се затвори веднъж завинаги въпроса за еднополовите бракове и третия пол. Той настоя, че не налага сексуални предпочитания на никого, но и не иска който и да било да налага в обществото идеи за трети и повече полове.Вчера Каракачанов предложи да се направи допитване до народа не само за Истанбулската конвенция, както иска БСП, а и за моралната, правната и религиозната и националната идентичност на България. Според него правилните въпроси са за това дали българското общество е съгласно с въвеждането на трети пол, джендър обучение в българската образователна система и еднополовите бракове в България.\n\n\n\n\n\"Аз предлагам да хванем бика за рогата. Да направим референдум по тези въпроси и да приключим въпроса, защото днес е Истанбулската конвенция, утре ще е друга. Това е политика, която се налага от определени европейски кръгове в страните членки. В Хърватска и Унгария са заковали въпроса с един референдум и когато народите са им казали \"Не\", те не коментират подобни теми и конвенции\", настоя вицепремиерът.Той обясни и че допитването не е срещу хомосексуализма, а срещу еднополовите бракове и третия пол.\"Аз не налагам на никого сексуални предпочитания и какво ще прави под юргана. Но да спрат на мен да ми налагат, че има трети пол, 14-ти пол и че полът е социална, а не биологична категория. Че трябва на децата от детската градина да им обясняваме, че било тенденция да си сменяш пола. На това ли ще ги учим, когато нацията е в демографска криза, вместо на нормални морални български ценности?\", запита риторично министърът на отбраната.\"Трябва да приключим с цялата тази безсмислица и така бихме затворили въпроса един път завинаги. Ако гражданите кажат \"Да\" - чудесно, ако кажат \"Не\" - още по-добре\", заключи Каракачанов.Той допълни и че проблемите с домашното насилие могат да се решат с промени във вътрешното законодателство, а не с Истанбулската конвенция.", "date": "2018.02.02", "title": "Каракачанов: Не налагам сексуални предпочитания!"}
