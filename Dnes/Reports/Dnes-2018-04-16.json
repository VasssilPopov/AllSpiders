{"url": "https://www.dnes.bg/index/2018/04/16/spodelianeto-e-sila-velopohod-za-bolnite-ot-hemofiliia.373740", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУтре е световният ден на хемофилията. За трета поредна година в 4 града в България ще се проведе велопоход в подкрепа на хората, страдащи от генетичното заболяване. Хемофилията представлява затруднено кръвосъсирване, което води до предвидима или спонтанна загуба на кръв. Колко хора страдат от него и как живеят с болестта? В предаването \"Околосветско\" коментират проф. Тошко Лисичков и организаторът на велопохода Виктор Паскалев.\n\r\nСподелянето е сила – да караме колела в подкрепа на хората с хемофилия.\n\r\n\"Велопоходът е един от препоръчителните спортове, заедно с плуването. С него искаме да обърнем вниманието на обществото и държавните институции и да информираме, че страдащите от хемофилия не са заразни и са напълно трудоспособни и нормални\", сподели пред  Виктор Паскалев.\r\n \r\nВелопоходът \"Заедно\" тръгва от 4 точки на Блгария – София, Пловдив, Варна и Бургас, утре точно в 11 часа.\r\r\nПрез какво преминават страдащите от генетичната болест – чуйте личната история на Виктор Паскалев, председател на Българската федерация по хемофилия.", "date": "2018.04.16", "title": "Споделянето е сила: Велопоход за болните от хемофилия"}
{"url": "https://www.dnes.bg/zvezdi/2018/04/16/guinet-poltrou-s-godejno-parti-ili-svatba.373762", "text": "Гуинет Полтроу и годеникът ѝ Брад Фалчък вдигнаха парти за чудо и приказ, на което поканиха повече от 400 гости.\r\nОфициалният повод за тържеството е отбелязването на годежа им, но Daily Mail пише, че се предполага това да е всъщност сватбеното парти на актрисата и режисьора.\r\nПартито бе в събота вечер, а сред знаменитите гости се открояваха Стивън Спилбърг, Кейт Хъдсън, Камерън Диас, Дженифър Анистън, Джулия Робъртс и много други.\r\nСред гостите обаче не бе бившият съпруг на Полтроу – музикантът Крис Мартин, който е и баща на двете ѝ деца.\r\nСпоред Radar Online, 45-годишната Гуинет Полтроу дори се готви да увеличи семейството си. Звездата от „Влюбеният Шекспир“ вече била решена да има трето дете, споделила нейна приятелка пред изданието.\r\r\n                    \r\n                    Сред идващите на събитието, които предизвикаха любопитните погледи на журналистите бе майката на Полтроу – Блайт Данър, която носеше тоалет на дизайнерката Моник Люлиер, известна, че прави най-вече сватбени рокли.\r\nОще новини за звезди четете на ", "date": "2018.04.16", "title": "Гуинет Полтроу с годежно парти или сватба?"}
{"url": "https://www.dnes.bg/politika/2018/04/16/da-razbiem-getoto-zove-simeonov-na-forum-za-etnosite.373761", "text": "Решението на проблемите за етническото съжителство е разбиването на модела на гетото. Това обяви вицепремиерът Валери Симеонов на Национален форум, посветен на пространствени и културни тенденции в етнически смесените райони в Пловдив.\r\nИнициатор на дискусията е кметът на район \"Северен\" Ральо Ралев, а акцент в нея са проблемите в етнически смесените квартали и търсене на решението им.\r\n\"Очаквам на този форум да се поставят проблемите за етническото съжителство, което всички знаем, но рядко се намират хора, които го правят и търсят решението им\", каза Симеонов и похвали Ралев за инициативата.\n\n\r\nСпоред Симеонов решението на проблемите е разбиването на модела на гетото. Той обясни, че това може да стане и чрез сега съществуващите закони, достатъчно е те да се спазват.\r\r\n                    \r\n                    \"В България имаме проблеми и предизвикателства в районите със смесено население, но винаги в историята си сме доказали, че можем да ги преодоляваме\", каза още вицепремиерът пред форума.\r\nТой даде пример от миналото лято, когато с кметът Ралев открили полицейски участък в една от махалите. Освен това описали и незаконните постройки без да накърняват честта на гражданите и от двата етноса.\r\nСпоред зам.-вътрешния министър Стефан Балабанов Пловдив е пример за добър модел за етническо съжителство.\r\n\"През последните 25 години, с либералните опити на много политици не само от България, но и от чужбина, етническият модел за интеграция на ромите в страната се провали тотално\", каза Балабанов.\r\nСпоред него истинската интеграция на малцинствените групи в България ще се постигне тогава, когато всички заинтересовани от това физически лица и институции наложат върховенството на закона.\r\nКметът Ральо Ралев обясни, че трябва да се обърне внимание на малцинствата, като всички институции на местно ниво се обединят и работят заедно. Той даде за положителен пример връщането на децата в училище.\r\n\"Ако тези деца днес не получат образование, утре няма как да им говорим за закони и спазването им\", каза още районният кмет.", "date": "2018.04.16", "title": "Да разбием гетото, зове Симеонов на форум за етносите"}
{"url": "https://www.dnes.bg/obshtestvo/2018/04/16/goliamata-tema-e-sigurnostta-poziciiata-ni-mir-otseche-iotova.373757", "text": "Безспорно най-голямата тема в момента е сигурността не само на Европа, не само на България, а на целия свят. Това каза вицепрезидентът Илияна Йотова пред журналисти в Силистра.\r\n\"Естествено, че с голяма тревога следим онова, което става около конфликта в Сирия - много се надявам през следващите дни разумът да надделее\", заяви Йотова.\r\nТя изрази увереност, че след Консултативния съвет за национална сигурност в четвъртък \"ние ще бъдем свидетели на една разгърната и убедителна позиция на българската държава\". Вицепрезидентът смята, че българската позиция може да се изрази с три думи: мир, мир и мир.\r\n\"На масата на преговорите с участието на ООН, на Съвета за сигурност, на Европейския съюз, на всички заинтересовани страни\", каза Йотова. Тя не скри тревогата си, че \"към днешна дата няма светлинка в тунела\", но добави, че въпреки всичко е оптимист, че този разговор ще се състои с конкретния резултат.\r\r\n                    \r\n                    Вицепрезидентът е на двудневно посещение в Силистренско и днес гостува на учениците от Професионалната гимназия по стопанско управление, администрация и услуги \"Атанас Буров\".\r\nСпоред Йотова твърде голям лукс е да продължим така наречената образователна политика на дуалното обучение само като пилотни проекти. Това трябва да стане част от образователната система на България и затова трябва да се промени законът, смята Илияна Йотова.\r\n\"Зная опита на други страни в Европа, в които средното образование е много сериозно обвързано с икономиката на дадените региони - не става въпрос само за националната икономика, а преди всичко регионалната, защото това е един от сигурните начини, по които може да се спре обезлюдяването, демографският срив в много части на страната\", заяви вицепрезидентът.\r\nВ програмата й е и посещение на Регионалния исторически музей. Утре тя ще участва в село Професор Иширково в тържествена церемония по случай 150-годишнината от рождението на проф. Анастас Иширков - основоположник на географската наука в България и 75-годишнината, откакто селото носи неговото име.\r\n ", "date": "2018.04.16", "title": "Голямата тема е сигурността, позицията ни - мир, отсече Йотова"}
{"url": "https://www.dnes.bg/notifikacii/2018/04/16/dokato-germaniia-raste-i-e-vse-po-silna-bylgariia-gordo-izchezva.373725", "text": "Ужас, Германия се напълни с чужденци! - възкликват мнозина в България. Но докато същата тази България гордо изчезва, Германия расте и става все по-силна. Интересен контраст, нали? Нека видим на какво се дължи, пише в анализ проф. Ивайло Дичев, публикуван от .\n\r\nПоне веднъж годишно окайваме някое демографско изследване. Там са всичките ни драми: неувереността в бъдещето на нацията, тъгата по заминалите млади хора, комплексът, че вече сме стари и няма за кога да правим деца.\n\r\nСпоред последните данни на БАН през миналата година сме намалели с 51 хиляди души (един Видин). Застаряване, най-висока смъртност в ЕС, ниска раждаемост, емиграция. С тези темпове през 2019 ще сме паднали под 7 милиона, а окончателното изчезване ще се състои след 140 години.\r\nВ същия момент Дойче веле представи едно германско демографско изследване. Германия е страна с раждаемост, която е по-ниска дори и от българската. Но научихме едно удивително число: в тази страна днес живеят над 10 милиона чужди граждани. Един на всеки осем! Отделно са по-старите имигранти, които вече имат германски паспорт. \n\r\nПоловината от чужденците са от Европейския съюз, като българите са около 310 хиляди (една Варна). Останалите са от трети страни. Именно този трудов ресурс задвижва супер успешната германска икономика, която търси да наеме още милион и нещо работници. Германия расте, става все по-силна, а България гордо изчезва. Интересен контраст, нали?\n\r\n\n\r\nГерманският пример ни дава представа какво се прави в развития свят - привличат се и се интегрират мигранти. В страни като Канада и САЩ това става планомерно, дори с квоти. Спецификата на Федералната република се състои в това, че тя рязко се отваря за масирана имиграция, като това дори поражда политически трусове. Но друг механизъм капитализмът не е измислил - чакаме роботите да заменят хората, само дето не е сигурно дали няма да заменят и нас самите.\n\r\nМигрантите са нужни не само за да запълнят вакантните места и да вършат работа, която местните не желаят. Повечето от тях са млади и раждат деца; тръгват от нулата и съответно купуват къщи, коли, обзавеждане, с което задвижват потреблението. \n\r\nИ още: мигрантите идват със своите култури, обогатяват приемащата страна и са жива връзка с местата, от които пристигат. А заедно с работниците идват и инвеститори: ако една култура се е научила да взаимодейства със сирийския бежанец, тя по-лесно ще се разбере със саудитския принц. \n\r\nДа, и в западните общества има съпротива срещу новодошлите. И там има хора, които предпочитат да са само сред свои. Само дето така си оставаш слаб, малък, неразвит.\n\r\nВ днешна България тази посока за търсене на решение изглежда невъзможна. Расизмът се превърна в медийна норма, а демографите, които обсъждат проблема, дори не смеят да споменат варианта миграция, за да не ядосат някого. А когато работодателите отворят дума за внос на работна ръка, левите веднага скачат, защото виждат в тази мярка дъмпинг на трудовия пазар. И защото мислят икономиката като игра с нулева сума. В същото време в Германия дойдоха милиони - и спечелиха всички.\n\r\nТънкият момент тук е съпротивата срещу чуждите инвеститори, която се обосновава не с цвета на кожата, а с патриотичната защита на местния капитал. Но защо да ме е грижа за печалбите на местния капиталист? Може пък чуждият да има по-добро ноу-хау, да осигурява по-добри условия на съгражданите ми. \n\r\nНо ето, че им се създават всякакви пречки - като се започне от непрекъснатата смяна на закони и се стигне до феодализма по места, който си иска процент. Та сега стоим и чакаме нашите олигарси да преперат достатъчно пари, които да вкарат тук през офшорките си под формата на „чужди инвестиции“.\n\r\n\n\r\nВтората възможност е по-популярна: да върнем нашите собствени емигранти. Кой не би се радвал? Не разбирам само защо хората, които го повтарят, си мислят, че тези дълго отсъствали сънародници лесно ще се интегрират в нашата действителност. Да, знаят езика, познават страната, но дотолкова са се откъснали от средата, че ще им струва доста усилия да се включат отново в шуробаджанашките мрежи. Тук ще са чужденци като виетнамците или мароканците - и това е едно от нещата, които ги спира, не само по-ниските заплати. Вземете университета: пристига младеж с диплома от Кеймбридж, но не си мислете, че се изтрепваме да го вземем. Нали си имаме тукашни, които са се въртели около нас няколко години.\n\r\nПолитиката за привличане на емигрирали сънародници предполага радикална подкрепа и улесняване на всички възможни нива - например някаква агенция да се заеме с всичко, което човекът трябва да направи, за да си дойде: от работата през жилището до легализирането на дипломите. Тази подкрепа спокойно може да се разпростре върху чуждите специалисти, които следва да привлечем, ако някак преодолеем етническия си солипсизъм.\n\r\nНо ще има двусмислена реакция от страна на местните: значи на тях давате, а на нас - не? Видяхме това двусмислие и в национал-популистките партии, които най-силно разпалват демографските страсти - искат да върнат емигрантите, но опитаха да ограничат правото им на гласуване.\n\r\nПривличането на качествени хора е в днешно време един вид състезание, в което различните места мобилизират много ресурси. Наред с практическите неща трябва да споменем и качеството на живота, което става все по-важен фактор при екзистенциалния избор. Напускаш Мюнхен и се озоваваш в Пазарджик. Какво правиш там? Особено когато говорим за топ специалисти, от каквито ще имаме все по-остра нужда, този фактор е особено важен. Но не виждам политика за привличане на „креативната класа“ с цялостен дизайн на средата. (Освен може би в Пловдив - дали градът не дръпна и заради това, че стана едно много приятно място?)\n\r\nТретият подход е най-силно желан: подкрепа за раждаемостта. Показателно е, че нашите суверенисти се кълнат в примера на Орбан, който яростно противопоставя натализма на имиграцията. Проблемът е, че въпреки заявката до 2030 раждаемостта в Унгария да се вдигне над санитарния минимум (2,1 деца на жена), засега не се забелязва раздвижване. Чудя се дали проблемът не е в това, че неговите мерки са основно финансови.\n\r\nТрадиционните семейства, каквито ги бленуват новите консерватори, отдавна не съществуват. Жените се стремят към обществена реализация, а самите двойки лесно се свързват и разпадат. Затова смятам, че подкрепата за родителството трябва да върви в съвсем друга посока - обществото да поема все по-голяма част от грижата за децата. \n\r\nНаместо да се раздават пари, да се осигуряват целодневни училища и детски градини, безплатни допълнителни занимания по език или спорт. Именно в тази посока тръгна Макрон, следвайки френската етатистка традиция - записването на дете в детска градина ще стане там задължително от 3-годишна възраст. Вероятно ви звучи комунистически, но няма как да върнем жената в кухнята, няма как да стабилизираме любовните отношения. Затова отглеждането на децата трябва да се облекчи максимално - за да бъде радост, а не бреме. (Тук обаче едни етнически хора избухват: откъде накъде ще даваме и на циганите. И така всякаква политика замира.)\n\r\nДа не забравяме и това: раждаемостта ще реши проблемите ни след най-малко 20 години. В момента новородените само ще натоварят социалната система. Затова разумната политика би комбинирала трите подхода - би привличала подбрани по някакви критерии мигранти, би улеснявала адаптацията, би инвестирала в бъдещето за няколко десетилетия напред. Но тематиката е твърде удобна за идеологизиране - съдбата, нацията, чуждите нашествия... И така нищо няма да се изведе докрай. Затова пък всеки нов сезон ще изживяваме нови и нови демографски трагедии.\n\r\n \r\n", "date": "2018.04.16", "title": "Докато Германия расте и е все по-силна, България гордо изчезва!"}
{"url": "https://www.dnes.bg/stranata/2018/04/16/stypka-nazad-otnovo-dim-v-krychmite-no-i-sega-ne-se-spazva-zabranata.373676", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрябва ли да отпадне забраната за тютюнопушене на закрито? Дискусията отново е на дневен ред, след като вицепремиерът Валери Симеонов посочи, че се приемат закони, които не спазват и се нарушават на всяка крачка. По този повод той предложи да отпадне забраната за пушене в заведенията.\r\n\"Абсолютно безумие е да се връщаме назад към нещо, което опитахме в продължение на две години. Помещенията бяха разделени на пушачи и непушачи - видяхме отлично, че това не се спазва. Животът доказа, че това нещо не работи\", коментира председателят на Коалиция за живот без тютюнев дим д-р Гергана Гушанова.\n\r\n                    \r\n                    \r\nТя подчерта пред , че е безумие с парите от цигари да се пълни хазната и да не се мисли за здравето на човек.\n\r\nНикой не мрази пушачите, тази забрана за пушене помага и на тях, отбеляза д-р Гушанова. Според нея решението е контролът да се завиши, тъй като по думите ѝ има заведения, които хронично не спазват забраната. Да се затварят, настоя тя.\n\r\nЖурналистът и бивш депутат Росен Петров се съгласи, че забраната за тютюнопушене не се спазва и според него вицепремиерът Симеонов просто казва истината.\n\r\n\"Това отношение към пушачите, все едно са нацистки престъпници, силно ме смущава. Законът не се спазва в парламента, искаме хората да го спазват - това е лицемерие. И алкохолът е канцерогенен, защо го продаваме?\", посочи Петров.\r\nТелевизионният водещ подчерта, че българите сме способни да заобиколим всяка забрана. Години ще минат, докато българинът промени манталитета си, така че да спазва такива забрани, убеден е Росен Петров.", "date": "2018.04.16", "title": "Стъпка назад: Отново дим в кръчмите, но и сега не се спазва забраната!"}
{"url": "https://www.dnes.bg/obrazovanie/2018/04/16/mon-pusna-linkovete-za-dostyp-do-e-uchebnicite.373764", "text": "на одобрените печатни издания от първи до седми клас са публикувани на официалната страница на Министерството на образованието и науката.\r\nСъдържанието на електронно четимия учебник е напълно идентично с това на хартиеното издание. Достъпът е осигурен безплатно за всички ученици от първи до седми клас, включително.\r\nВъзможностите за достъп до електронно четимите учебници са различни - без регистрация, с регистрация, с персонален код за регистрация, предоставен от издателството на всеки ученик, който ползва печатното издание на съответното издателство или с код, посочен след интернет адреса за достъп до съответния учебник.", "date": "2018.04.16", "title": "МОН пусна линковете за достъп до е-учебниците "}
{"url": "https://www.dnes.bg/eu/2018/04/16/es-niama-da-pojali-sili-za-traen-mir-v-siriia.373733", "text": "Всяко трайно решение в Сирия изисква политически преход и запазването на целостта и суверенитета на страната. Постигането на траен мир е главната цел, за чието постигане ЕС няма да жали средства. Това се посочва в заключенията, приети на днешното заседание на Съвета на ЕС по външни работи.\n\r\nЗа да има траен мир, необходимо е въздаването на правосъдие и постигането на национално помирение. ЕС отново призовава въпросът да бъде разгледан от Международния наказателен съд. ЕС призовава за незабавно прекратяване на огъня, се допълва в текста.\n\n\n\r\nЕС отчита, че конфликтът в Сирия навлезе в осмата година, белязан от широко разпространено насилие, ярки нарушения на международното право от всички участници, както и от употребата на химическо оръжие от режима и от \"Ислямска държава\" (ИД). \r\n                    \r\n                    \r\nСирийският режим носи основната отговорност за катастрофалната хуманитарна обстановка и за страданието на сирийския народ. Съветът на ЕС подкрепя всяко действие, насочено към предотвратяване на употребата на химическо оръжие.\n\r\nНеобходимо е да се използват възможностите за постигането на политическо решение, защото според ЕС военно решение е невъзможно. \n\r\nСирийският режим, подкрепян от Русия и Иран, увеличи употребата на военна мощ, без оглед на цивилните жертви. Незабавно трябва да бъде прекратено възпрепятстването на хуманитарния достъп до пострадалите, заявяват европейските външни министри.\n\r\nВсички страни в сирийския конфликт трябва да се борят срещу ИД. Действията на Турция в Северозападна Сирия допълнително влошават обстановката. ЕС изразява дълбока загриженост от изкуствените промени в картата на сирийското население. ЕС няма да участва във възстановяването на райони в Сирия, засегнати от този подход, се посочва в заключенията.\n\r\nВ Сирия днес над 13 милиона души имат нужда от помощ, над шест милиона са напуснали домовете си, а три милиона са изтласкани в труднодостъпни области. ЕС осъжда използването на глада като военно средство. Защитата на обикновените хора е не само законово, но и морално задължение. Досега ЕС е осигурил 10,6 милиарда евро за Сирия, отбелязват министрите. \r\n \r\n/БТА/\n\r\n ", "date": "2018.04.16", "title": "ЕС няма да пожали сили за траен мир в Сирия"}
{"url": "https://www.dnes.bg/eu/2018/04/16/evrosyiuzyt-podkrepi-bombardirovkite-nad-siriia.373742", "text": "Европейските министри на външните работи подкрепиха ракетните удари на САЩ, Великобритания и Франция над позиции в Сирия през уикенда.\n\r\n„Разбираме, че насочените американски, френски и британски въздушни удари,  извършени срещу обекти за химически оръжия в Сирия, са специфични мерки, предприети с единствената цел да предотвратят следващо използване на химически оръжия и химически субстанции като оръжие от режима в Сирия за убийството на собствения му народ“, се казва в декларация, приета от министрите днес в Люксембург. Позицията е подкрепена и от Международната организация за унищожаване на химическите оръжия.\n\n\n\n\r\r\n                    \r\n                    Европейските министри подчертават, че Сирия, подкрепена от „съюзниците си Русия и Иран“, е засилила военните действия, без да се съобразява с цивилните жертви, които ги причиняват. Те заклеймяват нападенията срещу граждани, инфраструктура, училища и болници.\r\n„ЕС заклеймява подкрепената от Русия офанзива на режима, причинила разрушения в Източна Гута и призовава въздушните удари да бъдат незабавно прекратени, особено в Идлиб и в Южна Сирия“, се казва още в приетата днес от външните министри на ЕС позиция.\n\r\nСпоред тях турската операция в Северна Сирия допълнително е усложнила ситуацията и е довела до напускането на домовете им на хиляди хора, влошавайки хуманитарната ситуация. ЕС призовава Русия, Иран и Турция да гарантират прекратяването на враждебните действия, както и за вдигането на обсадите в различни части на Сирия.\n\r\nФедерика Могерини, първият дипломат на ЕС, съобщи, че работи по обединяването на сирийската опозиция, така че тя да е в състояние да сформира делегация, ако преговорите за намиране на мирно решение под егидата на ООН бъдат възобновени в Женева.\n\r\n„Категорично призоваваме особено Русия и Иран да използват влиянието си върху Дамаск за започването на сериозни и по същество дискусии под егидата на ООН в Женева“, каза Могерини.\n\r\nЕС и ООН ще домакинстват идната седмица в Брюксел конференция за Сирия, в която участие са потвърдили 70 делегации от цял свят, но предстои да стане ясно на какво ниво ще участват поддръжниците на режима на Башар Асад – Русия и Иран.\n\r\nМеждувременно агенция Франс прес, позовавайки се на британски източници, съобщи, че Дамаск и Москва не са разрешили на експерти на организацията срещу химическите оръжия да стигнат до Дума, където на 7 април беше извършена химическа атака, за да уточнят нейния произход. \n\r\nМосква блокира приемането на резолюция на Съвета за сигурност на ООН срещу употребата на химически оръжия, като се позовава на липсата на доказателства за извършителя на атаката.\n\r\nПо данни на ЕС 13,1 милиона сирийци се нуждаят от помощ и закрила, а 6,1 млн. са напуснали домовете си. Други 3 млн. се намират в обсадени и труднодостъпни зони.\n\r\nУтре президентът на Франция Еманюел Макрон ще говори пред Европейския парламент в Страсбург, като се очаква да хвърли допълнителна светлина върху евентуално продължение на действията на съюзниците в Сирия.\r\n \r\n ", "date": "2018.04.16", "title": "Евросъюзът подкрепи бомбардировките над Сирия"}
{"url": "https://www.dnes.bg/usa/2018/04/16/haos-konsultacii-kak-trymp-reshi-da-udari-siriia.373748", "text": "За втори път през своя мандат президентът Доналд Тръмп се взираше ужасен в снимки на деца, убити при химическа атака в Сирия.\n\r\nИ за втори път през мандата му тези тежки гледки го тласнаха към военни удари срещу страна, която според него е капан за САЩ, пише Асошиейтед прес.\n\r\nНа моменти подготовката на ударите в петък вървеше, както си му е редът - обичаен процес на вземане на решения от един необичаен президент. Той поиска информация от съветниците си по национална сигурност и свика съвещания в Ситуационния център. Консултира се със съюзници, които споделяха гнева му от идващите от Сирия снимки на деца и възрастни, очевидно убити или пострадали от отровен газ.\n\r\nНо в други моменти изби хаотичната природа на Тръмп като президент. Той намекна за плановете си с войнствени и понякога объркващи туитове. И беше вбесен от законовите заплахи, изникващи около него, включително от обиска на жилището и офиса на дългогодишния си адвокат.\n\n\n\n\r\r\n                    \r\n                    През това време американски и западни представители казаха, че е ясно, че Тръмп има намерение да предприеме военни действия. Според двама западни дипломати, запознати с разговорите с Франция и Великобритания, въпросът не е бил дали да се удари, а как да стане това по начин, който да не се ограничава само до \"наказване\" на режима на Асад, а да намали способностите му да използва химически оръжия в бъдеще.\n\r\nДипломатите и американски представители настояха да останат анонимни, защото нямат право да коментират публично поверителните разговори.\n\r\nСпоред служители ежедневно Тръмп участва в много брифинги и съвещания на най-високо ниво в Ситуационния център. Тръмп е бил съветван за Сирия от Джон Болтън, новоназначения му съветник по националната сигурност, който има репутация на войнолюбец и \"ястреб\", и от министъра на отбраната Джеймс Матис, който е искал да се гарантира, че военните действия ще бъдат обвързани с една по-широка стратегия.\n\r\nНа правителствено заседание в понеделник Тръмп заклейми \"жестоката атака\" и обеща бързи мерки.\n\r\nВъв вторник Тръмп разговаря както с френския президент Еманюел Макрон, така и с британския премиер Тереза Мей. Представители на трите страни се събраха във Вашингтон, докато съюзниците се опитваха да решат кой ще участва и какъв ще е възможният удар.\n\r\nНо Тръмп все още нямаше твърди уверения, че съюзниците ще се присъединят. Въпреки че и трите западни страни бяха убедени, че е използвано химическо оръжие, международните инспектори не бяха стигнали до мястото на атаката и не беше ясно какви доказателства биха могли да представят техните правителства.\n\r\nДокато вървяха преговорите какъв да е отговорът, Тръмп получи още удари - изненадващият обиск на жилището и офиса на личния му адвокат Майкъл Коен и новата книга на уволнения директор на ФБР Джеймс Коми. Особено вбесен беше от обиска, извършен частично по препоръка на специалния прокурор Робърт Мълър, чието разследване за руска намеса в изборите от 2016 г. хвърля сянка върху президента.\n\r\nДокато продължаваха разискванията, Тръмп изригна в Тwitter. В сряда той внесе смут в целия процес, като написа на Русия \"да се готви\", защото ракетите \"идват, и ще бъдат хубави, нови и \"умни\"! След като бе критикуван, че е разкрил стратегията си, на следващия ден написа в Тwitter, че не е посочил времето на атаката и добави:\"Може де е много скоро или изобщо не толкова скоро!\"\n\r\nВ четвъртък Тръмп вече бе взел окончателното решение да разпореди удара. Служители казаха, че планът да се ударят три цели в Сирия цели да няма \"косвени щети\", включително за руските обекти.\n\r\nПопитани защо президентът действа сега, като се има предвид, че се твърди, че правителството на Асад е използвало поне 50 пъти химически газ, представители на администрацията казаха, че според тях съществуват \"неопровержими доказателства\" за използването на химически оръжия. \n\r\nМного от доказателствата са от свидетелства на очевидци, както и видеа и снимки, направени от хуманитарни служители, жертви на атаките и от неназовани разузнавателни източници за намерени впоследствие варелни бомби и туби с хлор.\n\r\nСпоред служители Тръмп е бил също така разочарован, че са се провалили икономическите, дипломатическите и политическите усилия Асад да бъде убеден, че използването на химически оръжия не е в негов интерес.\n\r\nЦял ден, след като Тръмп бе взел решение, правителството до голяма степен успя да запази намеренията му в тайна. Туитовете спряха и служители на Белия дом намекнаха на журналистите, че Тръмп може би ще прекара петък вечер, вечеряйки в хотела си във Вашингтон.\n\r\nНо в 21:01:30 часа в петък Тръмп направи телевизионно обръщение към нацията и обяви, че ударите са започнали.\n\r\nДокато падаха ракетите, един служител обясни, че през изминалата седмица президентът е съобщил на американците чрез туитове какви са намеренията му. Сега, каза той, се изпълняват заповедите му.\n\r\nВ събота сутрин Тръмп вече празнуваше \"перфектно нанесения удар\".\r\n\"Мисията е изпълнена!\", написа той.\r\n/БТА/", "date": "2018.04.16", "title": "Хаос, консултации: Как Тръмп реши да удари Сирия?"}
{"url": "https://www.dnes.bg/zvezdi/2018/04/16/diamanti-podaryci-shte-prosti-li-kloui-izneviarata.373754", "text": "Баскетболистът Тристан Томпсън даде $50 000 с надеждата, че Клои ще прости скандалната изневяра след като зърне скъпо бижу.\r\n27-годишният спортист беше заснет да се целува с две дами в бар в Ню Йорк, след което заедно се отправиха към хотел. \r\nИзневярата стана популярна след като медиите разпространиха видео, на което ясно се вижда грозната картинка. Междувременно стана ясно, че това не е първата подобна постъпка на Тристан.\r\n \r\nМеждувременно 33-годишната риалити звезда роди момиченце на 12-ти април в Охайо, преди термина, който беше насрочен за края на месеца.\r\n \r\nВъпреки драмата, Клои допусна своя неверен партньор в стаята за свиждане. Според източник: \"Тристан е така развълнуван и купи страхотен подарък за Клои. Той иска да оправи всичко и връзката му с нея да продължи\".\r\n \r\n", "date": "2018.04.16", "title": "Диаманти, подаръци... Ще прости ли Клоуи изневярата?"}
{"url": "https://www.dnes.bg/temida/2018/04/16/gabi-tanciorkata-koiato-potroshi-10-koli-v-plovdiv.373763", "text": "\n\r\nЗа 72 часа е задържана 21-годишната шофьорка, която потроши 10 коли в Пловдив, след като седна пияна и надрусана зад волана.\r\nПрокуратурата ще поиска за нея в съда и постоянен арест, съобщи главният прокурор Сотир Цацаров, цитиран от \"\".\n\r\nТой настоя за жестоки санкции за почерпени и дрогирани водачи.\r\nГабриела Медарова, причинила мелето в Пловдив, работи като танцьорка в нощен клуб.\r\nВ неделя, когато стана инцидентът, се връщала от заведението. Дрегерът показал над 1,3 промила алкохол, а тестът за наркотици реагирал положително на марихуана.", "date": "2018.04.16", "title": "Габи – танцьорката, която потроши 10 коли в Пловдив"}
{"url": "https://www.dnes.bg/zvezdi/2018/04/16/myjkiiat-sviat-iztrypna-baba-srazi-konkurenciiata-na-maksim.373666", "text": "\n\r\n47-годишната блондинка Джина Стюaрт срази конкуренцията на конкурса на \"Максим\" 2018 в Австралия.\r\nДжина, която е майка на четири деца, а и баба на 10-месечна внучка, успя да отстрани стотици кандидатки, които са наполовина по-млади от нея. Тя има повече 40 000 последователи в Instagram.\r\nВ интервю пред \"Дейли Мейл\" тя споделя, че eдинствената козметична процедура, на която се е подлагала, е била на гърдите преди цели 10 години.\r\n\"Не използвам ботокс или филъри, защото вярвам в благородното остаряване. Няма тайна за красотата. Мисля, че всички са красиви. Не правя това за внимание, тъй като го мразя. Опитвам се да вдъхновявам жените. Животът е твърде кратък, за да се съдим едни други. Приемете възрастта си и телата си, това не е убило никого\", настоява красивата баба.\r\n ", "date": "2018.04.16", "title": "Мъжкият свят изтръпна! Баба срази конкуренцията на \"Максим\""}
{"url": "https://www.dnes.bg/sofia/2018/04/16/taksi-udari-marshrutka-v-ovcha-kupel-trima-sa-raneni.373767", "text": "Трима души пострадаха, един от които – тежко, при катастрофа между такси и маршрутка в столичния ж.к. \"Овча купел\".\r\nИнцидентът е станал около 15:30 ч. на кръстовището на бул. \"Президент Линкълн\" и ул. Монтевидео\", информира bTV.\r\nПострадалите са транспортирани в \"Пирогов\" и ВМА.", "date": "2018.04.16", "title": "Tакси удари маршрутка в \"Овча купел\", трима са ранени"}
{"url": "https://www.dnes.bg/stranata/2018/04/16/blizki-na-semeistvoto-zaginalo-na-trakiia-spravedlivost.373720", "text": "Близки на семейството, загинало миналата седмица в аварийната лента на магистрала \"Тракия\", призоваха за справедливост в социалните мрежи.\r\nПриятел на загиналия мъж публикува снимка на двамата и призова тя да бъде разпространявана, за да може нелепата им смърт да не бъде забравяна и виновникът за нея да получи наказание.\r\nДвамата и едногодишната дъщеричка на жената от друг мъж загинаха в нощта срещу 12 април. Те бяха пометени от автомобил в аварийната лента на магистрала \"Тракия\", където били спрели по неизвестни засега причини.\n\n\n\r\nМалко след смъртта им стана ясно, че двамата очаквали дете – жената била бременна в четвърти месец.\r\r\n                    \r\n                    В трагичната нощ семейството пътувало към летището в София, за да летят за Англия, където се връщали на работа.\r\nВъпреки първоначалните информации, че двойката не е имала брак, от информацията на близките им става ясно, че те са се оженили наскоро.\r\n\"На 22.02 разбрах за вашата сватба, а днес разбирам, че вече ви няма... Това е жестоко\", пише в една от групите на Стара Загора Господин Господинов, приятел на мъжа.\r\nЕто поста му:\r\n\r\n", "date": "2018.04.16", "title": "Близки на семейството, загинало на \"Тракия\": Справедливост!"}
{"url": "https://www.dnes.bg/zvezdi/2018/04/16/elena-kuchkova-stana-maika-ima-si-izabela.373760", "text": "Елена Кучкова стана майка на момиченце. Новината идва от публикация и снимка на \"Мис България\" Наталия Гуркова-Михалевич в личния й профил в Instsgram.\r\n\"На погача на малката Изабела - дъщеря на Елена Кучкова. Нека бъде здрава, щастлива и много успешна!\" - Това гласи пожеланието на Гуркова към наследницата на \"Мис Плеймейт\" от село Черногорово.\r\nНай-сетне дългото отсъствие на Кучкова от медийното пространство беше разгадано с бременността й и раждането на бебето, което се казва Изабела, както става ясно от поста на миската.\r\n ", "date": "2018.04.16", "title": "Елена Кучкова стана майка, има си... Изабела"}
{"url": "https://www.dnes.bg/football/2018/04/16/deputat-shte-sviri-derbito-cska-levski.373735", "text": "Спортно-техническата комисия към БФС определи Стефан Апостолов за главен арбитър на двубоя между ЦСКА и Левски. Срещата от ХХХ кръг на Първа лига е в сряда (18 април) от 18:00 часа на Националния стадион \"Васил Левски\".\n\r\nПомощници на Апостолов, който е депутат от ГЕРБ, ще бъдат Мартин Маргаритов и Веселин Мишев, а зад вратите ще действат Георги Кабаков и Валентин Железов. За четвърти рефер е назначен Станимир Илков, а съдийски наблюдател ще бъде Костадин Гергинов\n\r\n17 Апр 2018 г. Вторник 17:30 ч.\r\nОФК Пирин ЕООД - ПФК Черно море\r\nГС: Ивайло Иванов Стоянов АС1: Дениз Пиринов Соколов АС2: Петър Николов Джугански\r\n4-ТИ: Иво Николаев Колев ДАС1: Георги Юлиянов Иванов ДАС2: Димитър Димитров Димитров\r\nСН: Костадин Георгиев Стоичков\r\n                    \r\n                    \r\n17 Апр 2018 г. Вторник 20:00 ч.\r\nВитоша - ПФК Славия АД\r\nГС: Неделчо Танчев Гаджалов АС1: Йордан Петров Петров АС2: Тони Бонев Пандарски\r\n4-ТИ: Николай Неделчев Чакъров ДАС1: Владимир Вълков Вълков ДАС2: Николай Валентинов Малджански\r\nСН: Евгени Тодоров Геров\n\r\n18 Апр 2018 г. Сряда 15:00 ч.\r\nФК Верея - ПФК Ботев АД\r\nГС: Георги Кънчев Димитров АС1: Андрей Венков Николов АС2: Димитър Божидаров Стоилов\r\n4-ТИ: Мирослав Максимов Иванов ДАС1: Станимир Лозанов Тренчев ДАС2: Мустафа Севди Шефкет\r\nСН: Веселин Богданов Йорданов\n\r\n18 Апр 2018 г. Сряда 18:00 ч.\r\nПФК ЦСКА-София - ПФК Левски АД\r\nГС: Стефан Апостолов Апостолов АС1: Мартин Веселинов Маргаритов АС2: Веселин Мишев Добриянов\r\n4-ТИ: Станимир Илков Илков ДАС1: Георги Николов Кабаков ДАС2: Валентин Станчев Железов\r\nСН: Костадин Ангелов Гергинов\n\r\n18 Апр 2018 г. Сряда 20:30 ч.\r\nПФК Лудогорец 1945 АД - ПФК Берое ЕАД\r\nГС: Николай Йорданов Колев АС1: Мартин Руменов Ангелов АС2: Илиян Петров Капарашев\r\n4-ТИ: Георги Йорданов Дойнов ДАС1: Петър Кирилов Костадинов ДАС2: Драгомир Димитров Драганов\r\nСН: Георги Крумов Виделов\n\r\n19 Апр 2018 г. Четвъртък 17:15 ч.\r\nЕтър - Септември София\r\nГС: Станислав Георгиев Тодоров АС1: Александър Ангелов Атанасов АС2: Мартин Иванов Димитров\r\n4-ТИ: Даниел Милков Ников ДАС1: Ивелин Венциславов Занев ДАС2: Красимир Маргаритов Кръстев\r\nСН: Евгени Георгиев Георгиев\n\r\n19 Апр 2018 г. Четвъртък 19:30 ч.\r\nФК Дунав 2010 - ПФК Локомотив Пловдив 1926 АД\r\nГС: Ангел Детелинов Баялцалиев АС1: Милен Дончев Арабаджиев АС2: Младен Маринчев Маринов\r\n4-ТИ: Димитър Русенов Русев ДАС1: Станислав Тошев Ставров ДАС2: Георги Димитров Давидов\r\nСН: Светослав Петров Славов\n\r\n", "date": "2018.04.16", "title": "Депутат ще свири дербито ЦСКА - Левски"}
{"url": "https://www.dnes.bg/zvezdi/2018/04/16/gloriia-petkova-shte-stava-maika.373765", "text": "Глория Петкова официално съобщи, че ще става майка.\r\nРодният супермодел разкри щастливата новина, че очаква дете, в личния си профил в Instagram.\r\nКрасавицата сподели кадър, на който самата тя постави надпис: \"Имам новина за вас\".\r\nМакар моделът да е в пети месец, това трудно може да се предположи, предвид перфектната фигура на Глория и лекото, едва забележимо коремче.\r\nПреди няколко месеца Глория Петкова обяви, че стяга сватба и тази година планира да мине под венчило.\r\nКрасавицата има завидна биография в модните среди както в роден, така и в световен план и неслучайно е определяна като един от най-успешните родни модели.\r\nОще новини за звезди четете на ", "date": "2018.04.16", "title": "Глория Петкова ще става майка"}
{"url": "https://www.dnes.bg/stranata/2018/04/16/akciia-skorost-do-nedelia-kameri-slediat-za-djigiti.373736", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Пътната полиция\" започна от днес акция срещу високата скорост на пътя. Проверките продължават до неделя, а целта е да се намалят инцидентите.\r\nАкцията е част от европейската мрежа на Пътната полиция, съобщи . \r\nНад 19 000 нарушения средно се хващат в периода за акцията на \"ТИСПОЛ\".\r\nПатрулните автомобили на КАТ ще следят за скоростта в цялата страна.\r\nНяма да се спират превозните средства, а за скоростта ще се следи само чрез мобилните камери на КАТ. \r\nАвтомобилите няма да бъдат проверявани и за наличната \"Гражданска отговорност\" и задължителните винетки по време на акцията.", "date": "2018.04.16", "title": "Акция \"Скорост\" до неделя: Камери следят за джигити!"}
{"url": "https://www.dnes.bg/balkani/2018/04/16/es-s-drug-pogled-na-balkanite-ako-si-reshim-problemite.373732", "text": "\nПътят на Косово към Европа е единственият възможен и той е синоним на мир и стабилност. Около това мнение се обединиха премиера Бойко Борисов и президента на Косово Хашим Тачи по време на посещението на българския министър - председател в Прищина.\n\r\nДвама посочиха още, че увеличаването на инвестициите в региона и развитие на свързваща транспортна и дигитална инфраструктура означава по-добър и достоен живот, повече мир и перспектива, съобщиха от правителствената пресслужба.\n\r\nБойко Борисов коментира, че за 10-те си години независимост Косово е постигнало видим напредък и е на правилен път. \r\n                    \r\n                    \r\nТой обаче подчерта необходимостта от разрешаване на двустранните проблеми, преди да се говори за реално членство в Европейския съюз. \n\r\n\"Когато имам срещи с лидерите от региона на Балканите, винаги призовавам за разбирателство, да дадем възможност ЕС да знае, че ще приеме държави без проблеми, чиито политически елити могат така да води народите си, че да няма война. Тогава и ЕС ще гледа на нас с различни очи\", каза Борисов. \n\r\nТой изрази очакване, че Прищина и Белград, Атина и Скопие ще продължат диалога помежду си, за да открият пътя си напред към ЕС и НАТО. \n\r\n\"Огромна тежест носите, разчитам на вас. Всичко останало дори не бих го нарекъл алтернатива, защото алтернатива е когато може да избираш, а предишната алтернатива я видяхме – паравоенните формирования, дори не искам да се обръщам към този период, който върна всички назад“, посочи българският министър-председател. \n\r\nТой отново призова егоизмът на Балканите да бъде забравен, защото, проявен дори в една държава, ще предизвика катаклизъм във всички останали.\n\r\nПътят към Европа е единственият път за Косово, заяви президентът Тачи и благодари за приноса на България и на министър-председателя Борисов за поставянето на Западните Балкани във фокуса на Българското председателство на Съвета на Европейския съюз. Той подчерта, че страната му ще продължи диалога със Сърбия и ще извърви „истински мирен процес в региона“.\n\r\nБорисов и Тачи изтъкнаха важността на Срещата на върха в София през май и сериозната политическа и техническа подготовка за нея.\n\r\n\"Тази тема беше невъзможна преди година, сега сме в напреднал диалог\", коментира Борисов като посочи, че веднага може да се започне с изграждането на инфраструктурата, за която вече е осигурено финансиране.", "date": "2018.04.16", "title": "ЕС с друг поглед на Балканите, ако си решим проблемите"}
{"url": "https://www.dnes.bg/health/2018/04/16/kiselinna-vaksina-mori-rakovite-kletki.373769", "text": "Всеки вид раково заболяване сред жените изисква не общ, а персонален подход в лечението, е заключението, което направиха учени от университет в Лозана.\n\r\nТе създали ваксина на базата на киселина и имунни клетки, като преди инжектирането й, част от засегнатите от болестта клетки и тъкани се обработват със специална киселина.\n\r\nВследствие на взаимодействието възниква химична реакция, свързана с освобождаване на особени молекули. След химичната реакция разтворът се смесва с имунни клетки и се вкарва в организма.\n\r\nУчените провели контролни 15-седмични клинични изпитания на препарата, в които участвали жени, засегнати от тежка форма на рак на яйчниците.\r\nРезултатите показали, че препаратът потиснал заболяването и заедно с проведената химиотерапия позволил да бъдат умъртвени засегнатите клетки и тъкани.\r\n                    \r\n                    \r\nПо данни на учените, оцеляването на пациентките след подобно лечение е значително по-успешно - 80 на сто от подложилите се на комбинираната терапия жени били живи две години след приключването й и се чувствали много добр, съобщи \"Лайф\", цитиран от БТА.", "date": "2018.04.16", "title": "\"Киселинна\" ваксина мори раковите клетки"}
{"url": "https://www.dnes.bg/notifikacii/2018/04/16/cveta-taskova-obvinena-za-ujasa-na-trakiia-ostava-v-aresta.373772", "text": "Цвета Таскова, обвинена за трагедията на магистрала \"Тракия\", остава в ареста, реши Окръжният съд. При катастрофата, която стана на 13 април, загинаха шестима души и повече от 20 са ранените.\n\r\nСпоред съда Таскова не е проявила необходимата отговорност на пътя, а обвинението касае тежко престъпление с наказание над 5 години, мотивираха се магистратите. Решението не е окончателно и може да се обжалва.\r\nПсихиатри и психолози са работили с 29-годишната Цвета Таскова, защото имало данни, че може да посегне на живота си, пише , цитирайки нейния адвокат - Георги Динев. Тя била изключително съсипана и преживявала случилото се.", "date": "2018.04.16", "title": "Цвета Таскова, обвинена за ужаса на \"Тракия\", остава в ареста"}
{"url": "https://www.dnes.bg/obshtestvo/2018/04/16/chisto-vkusno-eko-planinski-produkt-shte-go-ima-li.373746", "text": "60% от българите подкрепят въвеждането на европейски термин за качество \"планински продукт\" у нас. Това сочат данни от социологическо проучване, представено на дискусия за планинското земеделие, организирана от  евродепутата Момчил Неков.\r\nСъщевременно обаче един от всеки пет потребители не вярва на написаното върху етикетите на хранителните продукти.\r\nВъвеждането на такъв щемпел за произход ще даде още един инструмент на земеделците от планинските райони да популяризират продуктите си, да гарантират за качествата им и да стигнат до по-широк кръг потребители, смята Момчил Неков.\r\nЕвродепутатът, който е ангажиран в работата си с въпросите на земеделието и качеството на храните, обясни, че въвеждането на термин за качество \"планински продукт\" е много подходящо, тъй като над 40% от територията на страната е планинска.\r\r\n                    \r\n                    \"Релефът там е много по-труден, инфраструктурата е по-слабо развита, работната ръка е по-малко и инвестициите са много по-малко в планинските територии. Но в същото време разполагаме с чиста природа в планините и това е възможност, която даваме на планинските производители да си затворят цикъла на производство в тези територии\", каза Неков, цитиран от БНР.\n\r\nТерминът за качество \"планински продукт\" съществува от 2014 година и до момента само Франция, Италия, Австрия и Румъния са се възползвали от възможността за въвеждането му. Момчил Неков подчерта, че ако страната ни е сред първите, въвели щемпела, ще има възможност за влияние в бъдеще.\n\r\nВъв връзка с перспективите за въвеждане на термина, агенция АФИС е направила проучване за нагласите на българите към планинските продукти, което показва, че те са положителни. Почти всички анкетирани свързват планината с чиста природа и очакват планинските продукти да са по-здравословни, по-вкусни и без химикали. 74 на сто от участниците в проучването признават, че очакват тези продукти да са и по-скъпи. \r\nСпециално обозначени планински продукти биха купували хора главно от столицата и големите градове, с висше образование. 52% от респондентите посочват, че понякога се доверяват на информацията върху етикетите, но всеки пети няма никакво доверие в уверението, че даден продукт е качествен, че е \"био\" или че има други позитивни характеристики.\r\nЗатова социолозите препоръчаха въвеждането на обозначението за планински продукт да се прави внимателно и стъпка по стъпка. Подобни бяха и препоръките на представителите на Асоциацията на потребителите, които също участваха в дискусията.\n\r\nЗа да има термин за качество \"планински продукт\", трябва да има и планински ферми, подчерта Милкана Йорданова от Асоциация \"Планинско мляко\" и апелира семейните ферми в отдалечените райони да получат специален статут, да се стимулират по всички законови начини, за да възстановят поне това, което до момента се е произвеждало.\n\r\nПредставители на Българската агенция за безопасност на храните, които бяха на дискусията, съобщиха, че в Министерството на земеделието вече е сформирана работна група, която проучва възможността за създаване на нормативна база и въвеждане на термина за качество \"планински продукт\".", "date": "2018.04.16", "title": "Чисто, вкусно, еко – планински продукт! Ще го има ли?"}
{"url": "https://www.dnes.bg/cars/2018/04/16/britanci-syvetvat-ne-shofiraite-s-maratonki.373699", "text": "Повечето от шофьорите са на мнение, че маратонките и кецовете са най-подходящият тип обувки за каране на кола. И това е напълно логично – те са леки и удобни, като позволяват по-добро усещане на педала.\r\nАнглийски експерти обаче изненадващо не са на подобно менние – според тях, спортните обувки също са опасни при шофиране и могат да доведат до инцидент на пътя.\r\nИзследване във Великобритания показва, че заради неудобни обувки само на Острова годишно стават 1 млн. инцидента с автомобили.  На първо място сред неподходящите обувки за шофиране са поставени джапанките, следва карането на бос крак, а на трета позиция е управлението с високи токчета. Спортните обувки се нареждат веднага след това, като изпреварват дори ботушите.\r\n                    \r\n                    \r\nКолко точно са инцидентите заради носене на маратонки или кецове, не се съобщава. Но пък се отчита, че средностастическият шофьор обърква педалите между 10 и 20 пъти на година. И не, не става дума за грешка като буквално натискане на газта вместо на спирачката, а за нещо по-различно. Просто стъпалото на шофьора заради обувката е по-голямо и неволно покрива и съседния педал.\n\r\nДопускането на подобна грешка с маратонки и кецове е много лесно, защото при някои модели подметката е по-широка. А колкото е по-широка, толкова по-голяма е опасността от натискане на неправилния в случая педал. В случая се губи обратната връзка между автомобила и шофьора, на когото му е по-трудно да прецени усилието за натискане на педала.\n\r\nЛюбопитното е, че в някои държави от Европа, шофьорът може да бъде санкциониран за каране с неподходящи обувки или пък без такива изобщо. В Германия, например, застраховката на водача на важи, ако се окаже, че по време на инцидента е карал бос. В Белгия пък при катастрофа това се брои за утежняващо вината обстоятелство.\n\r\nБританското изследване показва още нещо интересно – прекалено свободната обувка увеличава времето за реакция на шофьора с 0,13 секунди. А това съответно увеличава спирачния път на автомобила с няколко метра. Така че шофирането с такива обувки определено е опасно.\n\r\nИзследване на компанията Ford, публикувано през 2017 г., показва, че само 48% от запитаните шофьори използват правилните обувки. Те трябва да бъдат леки, с дебелина на подметката от 10 мм, да не ограничават движението на глезена и да са достатъчно тесни. Близо 33% от анкетираните изобщо не отдават значение на това с какви обувки карат кола, докато 13,2% избират джапанки, а 5,7% карат боси.\r\n\r\n ", "date": "2018.04.16", "title": "Британци съветват: Не шофирайте с маратонки"}
{"url": "https://www.dnes.bg/notifikacii/2018/04/16/katadjii-hvashtat-vse-poveche-nadrusani-shofiori-na-pytia-e-i.373689", "text": "Употребата на наркотици при водачите на автомобили е изключително опасно явление, коментира бившият шеф на Пътна полиция комисар Алекси Стратиев, след като вчера сутринта 21-годишна жена помете 10 автомобила при шофиране след употреба на алкохол и наркотици. Инцидентът стана на паркинг в Пловдив.\n\n\n\n\r\nКомисар Стратиев обясни, че полицията вече е снабдена със средства, необходими за установяването на употреба на наркотични вещества.\r\n\"Вероятно това е и причината случаите с водачи, употребили наркотици и застанали зад волана, да се увеличават\", коментира още той пред \"Фокус\".\r\nСпоред него отказът на проверка за алкохол и наркотици е безсмислен, защото това означава шофьорът директно да отиде в затвора.\rБившият шеф на Пътна полиция коментира и трагедията на магистрала \"Тракия\", при която автобус се обърна в канавката след удар в кола, при което се стигна до смъртта на шестима пътници.\r\nСтратиев е категоричен, че ползването на обезопасителни колани е можело да намали размера на трагедията.\r\n\"В автобуса е имало колани и пътниците са задължени да ги ползват. Второ - водачът също е задължен да осигури безопасен превоз, тъй като той търпи наказание, ако някой от пътниците не е поставил обезопасителния колан. Ако някой от пътниците откаже да сложи колана, водачът би могъл да спре управлението на превозното средство, като съответно уведоми органите, за да му окажат съдействие\", каза още той.\r\nКомисар Алекси Стратиев добави, че в случая с катастрофата от автомагистрала \"Тракия\" пътниците не са били призовани да ползват предпазните колани.", "date": "2018.04.16", "title": "Катаджии хващат все повече надрусани шофьори на пътя. Е и?"}
{"url": "https://www.dnes.bg/sofia/2018/04/16/ot-miziia-do-trakiia-pod-zemiata-s-tretiia-metrolych-v-sofiia.373726", "text": "Строежът на третата метролиния в София продължава с пълна пара, а имената на станциите бяха приети от Комисията по култура и образование към Столичния общински съвет.\r\nПървата станция ще е \"Ген. Владимир Вазов\", последната - жк. \"Овча Купел\".\r\nНо пък с метрото ще можем да стигнем и от \"Тракия\" до \"Мизия\"... за минути, под земята. Но това - от август 2019 година.\n\n\n\n\n\r\nВлаковете по третата метролиния ще са от ново поколение и ще могат да работят без машинисти. В началото обаче Метрополитен ще ги пусне с машинисти.\r\nСамите метростанции пък ще имат специални преградни стъклени стени между пероните и релсите с височина от 1,6 метра, съобщи \"\" \r\r\n                    \r\n                    Предстои общинските съветници да гласуват имената на всички 15 метростанции. \n\r\n\"Тракия\"\n\r\n\"Стадион \"Георги Аспарухов\"\n\r\n\"Хаджи Димитър\"\n\r\n\"Театрална\"\n\r\n\"Орлов мост\"\n\r\n\"Бул. \"Патриарх Евтимий\"\n\r\n\"Бул. \"Христо Ботев\"\n\r\n\"Медицинска академия\"\n\r\n\"Бул. \"България\"\n\r\n\"Бул. \"Цар Борис III\"\n\r\n\"Мизия\"\n\r\n\"Овча купел\"\n\r\nжк. \"Овча купел 2\"\n\r\n\"Горна баня\"", "date": "2018.04.16", "title": "От \"Мизия\" до \"Тракия\" под земята – с третия метролъч в София"}
{"url": "https://www.dnes.bg/crime/2018/04/16/shureiat-na-mitio-ochite-hristos-ianulis-izleze-na-svoboda.373774", "text": "Шуреят на несебърския бос Димитър Желязков - Очите, задържан при акцията в Поморие, в петък излиза на свобода. Това решение е взел днес Районният съд в Поморие за мярката за неотклонение на Христос Янулис.\r\nДругият арестуван – Богдан Рупанов, остава в ареста, пише . Припомняме, че те са обвинени в това, че насила са отвели 19-годишния Георги Т. в дома на Богдан, където Богдан го бил заплашвал и карал насила да се съблече и да пише изявления под диктовка.\n\r\nСъблекли го чисто гол, вързали го за ръцете със свински опашки и го снимали така. Съмнението им било, че той ги е издал на полицията, че пласират дрога.\r\nПрокуратурата поиска да бъдат задържани под стража, защото счита, че престъплението е извършено с изключителна дързост, цинизъм и жестокост. И двамата задържани отрекоха да имат вина.", "date": "2018.04.16", "title": "Шуреят на Митьо Очите - Христос Янулис излезе на свобода"}
{"url": "https://www.dnes.bg/index/2018/04/16/priemyt-v-i-klas-ne-po-znaniia-a-po-bezumni-pravila.373737", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗапочна кампанията за прием на първокласници в София. Децата и техните родители се изправят пред едно от най-големите предизвикателства. Защо да запишеш детето си на училище се превръща в ходене по мъките коментира в студиото на \"\" Лара Златарева – кака Лара.\n\r\n\"Това е най-трудният прием, защото той не зависи нито от качествата, нито от знанията на детето ти, а от едни правила, измислени от група хора\", сподели в студиото телевизионната водеща.\n\n\r\nБез право на избор – къде се получава объркване при разпределянето на бъдещите ученици по учебните заведения? Кака Лара споделя горчивия си опит.\r\n\"Районирането беше направено именно с идеята децата от квартала да бъдат в кварталното училище. В нашият случай не е така, защото училището ни попада в друг район\", посочи тя. \n\r\nСпоред критериите кандидатите се разделят на три групи – такива, които живеят в квартала над 3 години, тези, които живеят в квартала между 1 и 3 години и третата група, която се състои от живеещи в квартала по-малко от година.\n\r\n\"Аз попадам в четвърта група – район, съседен на училището, което значи, че моето дете е с по-малки шансове от тези, които са се регистрирали вчера при съседката. Аз, живеещата на 5 крачки от училището в \"район съседен\", имам 5 точки спрямо децата, които живеят в Лозен. Това е абсурдно.\", коментира Лара Златарева.", "date": "2018.04.16", "title": "Приемът в I клас: Не по знания, а по безумни правила "}
{"url": "https://www.dnes.bg/obshtestvo/2018/04/16/protestirashtite-danychni-poiskaha-ostavkata-na-goranov.373773", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Служители на Националната агенция за приходите протестираха т срещу предвидените съкращения в сектора, насрочени за 1 май.\n256 служители на дирекция \"Оперативни програми\" от цялата страна предстои да бъдат освободени от работа.\r\nТе вече изпратиха отворено писмо до Министерството на финансите, до омбудсмана и до премиера, в което питат защо именно те са нарочени за съкращение, предаде Bulgaria ON AIR.\r\nПротестиращите искат оставката както на Горанов, така и на директора на НАП.\r\nПреди 3 седмици в столичната дирекция на Агенцията беше направена показна акция на специализираната прокуратура, в която някои служители бяха уличени в участие в организирана престъпна група.\r\nДали е така - все още няма решение по случая.\r\n\r\n ", "date": "2018.04.16", "title": "Протестиращите данъчни поискаха оставката на Горанов"}
{"url": "https://www.dnes.bg/politika/2018/04/16/ikonomika-energetika-zatopliame-otnosheniiata-s-kosovo.373734", "text": "България и Косово ще разширяват контактите си в редица сфери. Това се разбраха българският премиер Бойко Борисов и колегата му  Рамуш Харадинай в Прищина, където министър-председателят ни е на официално посещение.\r\nДвамата обсъдиха и необходимостта от добросъседство като условие за стабилност и просперитет в региона на Балканите, съобщиха от правителствената пресслужба.\r\nПо време на разговорите Борисов и Харадинай констатирали необходимост от разширяване на контактите, особено в сферите на икономиката, енергетиката, инвестициите и туризма.\n\n\r\nБорисов предложил в най-близко време да бъде организирано посещение на ниво министри, което да подпомогне процеса и развитието на косовската икономика.\r\r\n                    \r\n                    \"Смятаме, че България може да постигне още по-голямо присъствие на косовските пазари в близко бъдеще\", каза българският премиер. Той обясни, че българският бизнес е отворен за контакти с косовски партньори във връзка с изграждането на планираните инфраструктурни проекти.\r\nНа срещата било отбелязано, че показател за напредъка на реформите в Косово, развитието на гражданското общество и следването на най-добрите европейски практики е разработването на правна рамка за защита и гарантиране на правата на малцинствата.\r\n\"България е особено заинтересована от напредъка в тази област, защото съществува общност от косовски граждани, деклариращи българско самосъзнание\", каза Борисов.\r\nИ пред Харадинай българският българският премиер обявил, че европейската перспектива на страните от Западните Балкани зависи от мира и стабилността в региона. Борисов обясни, че всяка държава трябва да покаже, че е мъдра, за да поеме европейския път.", "date": "2018.04.16", "title": "Икономика, енергетика... затопляме отношенията с Косово"}
{"url": "https://www.dnes.bg/stranata/2018/04/16/jena-se-hvyrli-ot-7-iia-etaj-v-burgas.373745", "text": "Бургазлийка полетя от 7-ия етаж на жилищен блок. Минути преди това тя била до близкия магазин, откъдето си купила носни кърпички.\r\nПосле се качила до площадката на 7-ия етаж на блок 47 в жк \"Славейков\" и се хвърлила оттам, пише \"Труд\".\r\nЖената била на видима възраст около 50-60 години.\r\nТялото паднало върху пейка до входа на магазина, под блока, разказаха очевидци.\r\nОсновната версия за инцидента е самоубийство.", "date": "2018.04.16", "title": "Жена се хвърли от 7-ия етаж в Бургас"}
{"url": "https://www.dnes.bg/za-da-se-razbirame/2018/04/16/koi-ot-liubimite-ni-hrani-obrazuvat-korem.373532", "text": "Какво хапнахте днес? Може би любимата ви пица, паста, нещо сладичко, зърнени храни на закуска... Сега погледнете коремчето си. Не е намалило сантиметрите си, нали? Всъщност коремните мазнини, които трупаме са отражение на начина ни на хранене.\r\nАко искате да се радвате на фина талия и добро здраве, защото излишните мазнини в тази област вредят много на сърцето, детеродните органи, черния дроб, вижте консумацията на кои храни е добре да ограничите. Освен тях, намалете консумацията на любимите пържени картофки и бургери.\r\n\r\nПакетираните храни са враг номер едно на добрата фигура. Вафли, кифли, закуски, бисквити, снаксове и т. н. Съдържат много калории, захар, консерванти. Захарта увеличава възпалението в тялото, което ни кара да изглеждаме не толкова свежи в лицето, дори леко подпухнали. Не на последно място всички тези лакомства се „лепят“ на коремчетата ни.\r\r\n                    \r\n                    \r\nЛактозната непоносимост може да варира от лека до тежка, но по един или друг начин, образуването на нежелани газове обикновено подсказва, че млечните продукти може би е добре да бъдат изключени от менюто ви.\r\nОпитайте се да намалите консумацията на мляко, сирене, сладолед. Може да са ви любими, но не само ще предизвикат подуване, но ще забавят и елиминирането на излишните мазнини от талията ви.\r\n", "date": "2018.04.16", "title": "Кои от любимите ни храни образуват... корем?"}
{"url": "https://www.dnes.bg/notifikacii/2018/04/16/za-alo-apashite-v-haskovo-2300-lv-vyrhu-kosh-za-smet.373692", "text": "Жител на Хасково на 80-годишна възраст е бил измамен по схемата \"съдействие на полицията\", съобщиха от МВР.\r\nТой получил обаждане, според което органите на реда са по следите на ало-измамници. За да бъдели заловени, възрастният мъж е трябвало да остави наличните си пари в близост до дома си.\r\nПредоверилият се на мнимия полицай събрал 2300 лева, според инструкциите ги оставил върху кош за смет на улица \"Хан Пресиян\" и зачакал вкъщи.\r\nЧас и поливина по-късно той разбрал, че е станал жертва на измама и сигнализирал в полицейското управление.\r\nОбразувано е било досъдебно производство.", "date": "2018.04.16", "title": "За ало апашите в Хасково: 2300 лв. върху кош за смет"}
{"url": "https://www.dnes.bg/health/2018/04/16/5-minuten-relaks-vseki-den-9-idei.373713", "text": "Пощата е препълнена с нови мейли, на които трябва да отговорим по-скоро, иматме куп ангажименти до края на деня, с които не знаем как ще се справим, служебният ни телефон звъни непрекъснато, а на нас ни се иска да се скрием някъде и никога повече да не се връщаме на бюрото. Когато работният ден е толкова напрегнат, на човек му трябва глътка свеж въздух и малко време, за да успокои нервите. Има много начини, с които да \"изпуснем парата\", но те изискват свободно време, с което не винаги разполагаме. Затова на помощ идват няколко неща, с които можем да релаксираме за отрицателно време. Трябват ни само 5 минути, в които да се изолираме от проблемите и обърнем внимание на себе си.\r\r\n                    \r\n                    – включва редуване на напрягане на мускулите в една част на тялото с отпускане. Методът помага за по-бързото сваляне на напрежението и дори помага за успокояване преди сън. \r\n \r\n– не просто тест за интелигентност, а начин, с който да се разтоварим в обедната почивка, например. Когато усетим, че губим почва под краката си, нервни сме и не можем да мислим адекватно, може да се преброим от 100 или 50 надолу. \r\n \r\n– мислене за нещо, което обичаме и ни кара да се чувстваме добре. Например, може да си представим, че звънецът звъни и на вратата е любимият ни певец, който ни кани на среща. Нещо, което трудно може да се случи в реалния живот, но поне ще ни накара да се усмихнем и забравим за проблемите макар и за малко.\r\n \r\n", "date": "2018.04.16", "title": "5-минутен релакс всеки ден – 9 идеи"}
{"url": "https://www.dnes.bg/obshtestvo/2018/04/16/v-severozapada-prosperirat-selata-s-romi-tezi-s-bylgari-propadat.373675", "text": "На шега го наричат \"северозападнал\": от години българският Северозапад има славата на най-бедния регион в Европа. Така ли е наистина? Германски експерти стигнаха до изненадващи изводи. Те отправят и някои препоръки, пише .\n\r\nЛондон Сити, най-заможният регион в ЕС, има близо 140 пъти по-голям брутен вътрешен продукт на глава от населението, отколкото Перник, Видин или Сливен в България, сочат данните на Евростат за 2014 година. Регионът на Северозападна България е в дъното на тази класация по бедност. А как изглежда той в очите на външния наблюдател?\n\r\n\r\n                    \r\n                    \r\n\"Посетихме много села в региона, които се намират едно до друго. Установихме, че има огромни разлики - в едното кипи истински живот, а другото е напълно изоставено и всичко е замряло. Това едва ли се дължи само на инфраструктурни различия, защото двете села са в непосредствено съседство - край едно и също шосе. Възможно е обаче, поне такава е нашата хипотеза, да се окаже, че етническата структура на селата играе роля в това отношение\", казва германския професор по икономика от Университета за приложни науки \"Анхалт\" д-р Хенрик Егберт. \n\r\nТой познава България от дълги години, а интересът му към региона бил допълнително провокиран от съобщението на Евростат от миналата година, според което доходите на глава от населението там са едва 30% от средното ниво на доходите в ЕС. \n\r\nРешил, че си заслужава това да се проучи по-отблизо и заедно с двама антрополози и един макроикономист от университета в Хановер се отправили на мащабно проучване. В крайна сметка установили, че картината е доста по-диференцирана.\n\r\n\"Останахме с впечатлението, че селата, които са населени предимно с роми, просперират, а селата, в които живеят предимно българи, се развиват в обратната посока. Има съвсем ясни белези за това, че към селата, населявани от роми, има особено силен приток на пари от чужбина - например от роднини, работещи в Германия, или от различни помощи, получавани отвън\", казва проф. Егберт.\n\r\nС други думи - в региона като цяло попадат доходи, които не фигурират в официалните статистики, макар че значително повишава  благосъстоянието на отделни общини.\n\r\nЧе регионът като цяло е беден и изоставен - това е известно на експертите отдавна. \"Но Северозападът има и друг голям проблем - неравенството и преразпределението на блага от по-бедните към по-богатите. Едно развитие, което е много вредно за региона и за цяла България\", казва ръководителката на българското представителство на германската фондация \"Фридрих Еберт\" Хелене Кортлендер.\n\r\n\n\r\n\"Вследствие на пълната разруха, в която изпадна селското стопанство след краха на социализма, на първо време беше важно да се осигури някакво обработване на земята\", посочва тя.\n\r\n\"В крайна сметка това стимулира голяма концентрация на земя. Действително сега има процъфтяващи фирми, които обработват огромни по площ земи и произвеждат много. Това само по себе си не е лошо, но въпросът е дали субсидиите не попадат почти само в концерни, които произвеждат основно аграрни суровини за износ? Подобно развитие смазва малките фирми и стимулира неравенството допълнително\", казва Хелене Кортлендер.\n\r\nНо има ли алтернативи - малки и средни стопанства, които да заместят големите аграрни концерни и да са в състояние ефективно да обработват земята? Проф. Хенрик Егберт е скептичен в това отношение. \"Грешките вече са направени и много трудно могат да бъдат поправени\", казва той. \r\n\"Затова смятам, че големите структури и гигантските фирми в селското стопанство ще се окажат трайни. По-добре масово земеделие, отколкото никакво\". \n\r\nА селското стопанство според германския експерт е един от важните инструменти, чрез които може да се повлияе на развитието на региона, тъй като той е силно аграрен.\n\r\n\"Проблемът за разпределението на аграрните субсидии в България е по-остър, отколкото в други страни, защото в страната има много хора, които се препитават от селско стопанство, включително и поради липсата на професионални алтернативи\", допълва ръководителката на бюрото на фондация \"Фридрих Еберт\" в България. Тя изтъква и един допълнителен проблем: корупцията.\n\r\n\"Субсидиите на ЕС не винаги се използват по предназначение. Има и разхищаване на средства, има шуробаджанащина, много от парите изтичат към познати и роднини на хората, работещи в съответните административни органи, свързани със селското стопанство. Този корупционен проблем допълнително изостря общата проблематика\", посочва Хелене Кортлендер.\n\r\n\n\r\nПри работата си в Северозападна България германските експерти забелязали, че там има твърде малко дребни предприемачи и фирми с 5 до 20 работници. \"Има или много големи фирми, или крайно малки, но средното съсловие на практика липсва\", казва проф. Егберт. \n\r\nАко се работи за създаването на дееспособен среден бизнес, включително и в аграрната сфера, регионът би могъл да усети положителен ефект, смята той. \n\r\nДругата му препоръка е свързана с публичния сектор - в регионите на България на практика няма фирми, които да работят с най-новите и модерни технологии. Всички подобни структури са струпани само в няколко центъра като София или Варна, а това също оказва неблагоприятно въздействие над регионите в България, добавя проф. Егберт.\n\r\nГерманският експерт смята, че би било възможно в българския Северозапад да се изгради например една свръхмодерна болница, която да ползва най-новите технологии в науката, защото не е нужно всичко да се концентрира само в столицата на държавата. София е големият притегателен център, а това обезлюдява и провинцията, констатира проф. Егберт. \n\r\nТой предполага, че може да се стигне до значителна концентрация на роми особено в по-малките населени места, тъй като тенденцията сред етнически българи е да емигрират.\n\r\n\r\n", "date": "2018.04.16", "title": "В Северозапада: Просперират селата с роми, тези с българи пропадат!"}
{"url": "https://www.dnes.bg/crime/2018/04/16/izzeha-loven-avtomat-i-boepripasi-ot-dom-v-razgrad.373710", "text": "Ловен автомат и боеприпаси са иззети при проверка на частен имот в Разград, съобщават от Областната дирекция на МВР.\r\nГладкоцевният ловен автомат \"Магнум\" е 12-ти калибър. Намерени са и 50 броя ловни боеприпаси 12-ти калибър. \r\nВ хода на предприетите процесуално-следствени действия около 7.00 часа на 16 април е извършено претърсване в жилището на 44-годишен мъж. Освен оръжието, в къщата са открити и 23 кутии цигари без поставен акцизен бандерол.\r\nПо случая се води разследване. \r\n ", "date": "2018.04.16", "title": "Иззеха ловен автомат и боеприпаси от дом в Разград"}
{"url": "https://www.dnes.bg/notifikacii/2018/04/16/myj-otmykna-pari-ot-gadjeto-si-posle-i-svi-kolata.373696", "text": "Мъж обра приятелката си след семеен скандал. В полицията в Горна Оряховица е започнато досъдебно производство за кражба.\r\nСигналът за кражбата е подала самата жена вчера сутринта. Пред полицаите тя е обяснила, че 26-годишният мъж от село Ломци, с който живее съвместно, е откраднал 1000 лева от дамската й чанта.\r\nПосле отпрашил в неизвестна посока с автомобила на жената.\r\nОбразувано е досъдебно производство, мъжът се издирва.\r\n ", "date": "2018.04.16", "title": "Мъж отмъкна пари от гаджето си, после й сви колата!"}
{"url": "https://www.dnes.bg/notifikacii/2018/04/16/ocenka-udarite-v-siriia-pretoplena-mandja.373697", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ударите в Сирия ще се окажат една \"претоплена манджа\". Така определи напрежението в Близкия Изток международният анализатор доц. Валентин Вацев в студиото на \"България сутрин\".\r\nПреди дни станахме свидетели на въздушна атака от страна на САЩ,  съвместно с Великобритания и Франция, срещу сирийската столица Дамаск.  Съюзниците започнаха военна операция срещу Сирия в отговор на  извършената според тях от сирийския режим химическа атака в град Дума на  7 април. Заговори се дори за начало 3-та световна война.\n\n\n\n\n\n\n\r\n\"Реално ударът бе изпълнен само със 103 ракети. Ударени са 9 цели - стратегически бараки, празни складове, занемарени военни бази, мислех, че ще вържат някое магаре в пустинята, за да го стрелят, но не. Нито една бутилка водка не e счупена, нито един руснак не си е счупил нокътя - всички са доволни, освен българските русофоби\", смята анализаторът Валентин Вацев. \r\nПо думите му поне веднъж в своя мандат американският президент трябва да спечели война, да \"постреля\" по някого и да покаже мускули.\n\r\n\"Световна война в близките няколко години няма да има. Ситуацията показа друг проблем - САЩ и Русия ще се разберат, но Израел и Иран са най-мотивираните страни, които са готови да воюват на момента\", категоричен е Вацев пред .\r\nТой е категоричен, че заради \"случая Скрипал\" Великобритания нанесе на Русия непоправими щети - политически, морални, идеологически и Москва няма да прости. Неговата прогноза е, че този път Тръмп няма да поддържа британската позиция, защото е задължен на Путин\r\nСпоред Вацев непосредствени рискове за България в тази нажежена международна обстановка няма.\n\r\n\"След скандала \"Скрипал\" ние изтеглихме посланика си от Москва, но не изгонихме нито един руснак. Москва определено оцени това. Все пак за този момент Балканите остават спокойни, но продължаваме да сме \"буря с барут\", завърши анализаторът.\n\r\n ", "date": "2018.04.16", "title": "Оценка: Ударите в Сирия – \"претоплена манджа\""}
{"url": "https://www.dnes.bg/stranata/2018/04/16/gazova-butilka-izbuhna-v-apartament-v-dimitrovgrad.373723", "text": "Домакинска газова бутилка се е взривила към 10 часа тази сутрин в апартамент на ул. \"Беласица\" в Димитровград, съобщи местната противопожарна служба. \r\nИнцидентът е станал в дома на самотно живеещ мъж на 84 години. Бутилката е захранвала готварска печка. \r\nВ жилището има значителни щети - изпочупени и избити са дограмите на прозорци и на врати от ударната вълна. Възрастният мъж не е пострадал сериозно, но е откаран за преглед в местната болница.\r\nЕкипи на пожарната и на полицията правят оглед на местопроизшестието.", "date": "2018.04.16", "title": "Газова бутилка избухна в апартамент в Димитровград"}
{"url": "https://www.dnes.bg/science/2018/04/16/gylfstriim-se-zabavia-i-nosi-po-surovi-zimi-na-zapadna-evropa.373701", "text": "Учени от Лондонския университетски колеж установиха, че морското течение Гълфстрийм значително се е забавило - скоростта му е най-малката през последните 1600 години, съобщи Лента. По мнението им, това може да доведе до поява на сурови зими в Западна Европа, ускорено повишаване на морското ниво и намаляване на тропическите дъждове.\n\r\nГълфстрийм е част от Атлантическата меридионална циркулация - система от течения, включваща топли потоци, които се движат от юг на север в горните слоеве на океана, и студени води, които се движат в обратна посока в океанските дълбини, пише БТА. \n\r\nГлобалното затопляне пречи на охлаждането на водата, а топенето на ледовете в Арктика става причина големи количества прясна вода с малка плътност да попаднат в Северния ледовит океан.\r\n                    \r\n                    \r\nУчени изследвали седименти близо до нос Хатерас в Северна Каролина, край който минават топлото течение Гълфстрийм и студеното Лабрадорско течение. То е свързано със завихряния на наносен пясък, които са опасни за корабите. По размерите на датираните песъчинки може да се съди за силата на течението през даден период.\n\r\nОказало се, че скоростта на Атлантическата меридионална циркулация е достигнала рекордния си минимум за над 1500-годишен период, като е намаляла с 15 процента. Тя започнала да се забавя след края на т.нар. малък ледников период през 14-19 век. Тази тенденция продължила в резултат на глобалното затопляне. \n\r\nУчените заключили, че скороста на Гълфстрийм ще намалее още повече, тъй като земната атмосфера продължава да се нагрява вследствие на изгарянето на изкопаеми горива.", "date": "2018.04.16", "title": "Гълфстрийм се забавя... И носи по-сурови зими на Западна Европа"}
{"url": "https://www.dnes.bg/knigi/2018/04/16/po-dirite-na-izcheznalite-sofiiski-krychmi.373721", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКнига \"По дирите на изчезналите софийски кръчми\" разказва историята на столицата по един различен начин - говорейки за кръчмите и заведенията от края на 80-те години. Авторът Павлина Делчева-Вежинова сподели, че в книгата се говори за онези заведения, които са били средище на обществения живот в столицата.\n\r\n\"Аз пиша за кръчмите, ресторантите, сладкарниците, съществували до края на 80-те години. Липсват точно тези места на много хора - художници, писатели, липсват на хора, които искат да се срещнат и да си поговорят\", уточни писателката в \"България сутрин\".\r\n                    \r\n                    \r\nСпоред журналистката днес ресторантите и кафетата са много шумни, а освен това хората не говорят, а \"забиват\" глава в телефоните си.\n\r\n\"Аз много обичам София, дразня се от неща, които не бива да съществуват, от страхотни сгради, които се разрушават. Понякога столицата е мащеха, понякога е майка. София обаче е за всички, София е град за цяла България\", категорична е тя пред.\n\r\nПо думите ѝ идеята за написването на тази книга е тръгнала именно от разговорите с приятели и това превръща творбата в един колективна\n\r\n\"Много бих искала тази книга да бъде прочетена от младите хора. Ще започнат повече да ценят \"своите места\". Интересно е и да се проследи миналото на един град през призмата на заведенията\", завърши писателката.\n\r\n ", "date": "2018.04.16", "title": "По дирите на изчезналите софийски кръчми..."}
{"url": "https://www.dnes.bg/usa/2018/04/16/trymp-vse-oshte-iska-us-voiskite-da-napusnat-siriia.373705", "text": "Американският президент Доналд Тръмп все още иска войските на САЩ да напуснат Сирия, заяви Белият дом, цитиран от Ройтерс и ДПА.\n\n\n\r\nИзявлението беше направено, след като френският президент Еманюел Макрон каза, че е убедил Тръмп да запази американското военно присъствие в Сирия.\r\n\"Мисията на САЩ не се е променила - президентът даде ясно да се разбере, че иска американските сили да се приберат у дома, колкото е възможно по-бързо\", заяви говорителката на Белия дом Сара Сандърс.\r\n\"Ние сме решени напълно да смажем ИДИЛ и да създадем условията, които ще предотвратят завръщането на тази организация. Освен това очакваме регионалните ни съюзници и партньори да поемат по-голяма отговорност - както във военно, така и във финансово отношение, за да бъде гарантирана сигурността в региона\", каза тя.\r\n/БТА/\r\n ", "date": "2018.04.16", "title": "Тръмп все още иска US войските да напуснат Сирия"}
{"url": "https://www.dnes.bg/temida/2018/04/16/alkatraz-u-nas-opasnite-zatvornici-na-edno-miasto.373712", "text": "Затвор, подобен на зловещия Алкатраз, където до 60-те години на миналия век са държани най-опасните престъпници в САЩ, поиска главният прокурор Сотир Цацаров.\r\n\"Най-опасните престъпници трябва да бъдат концентрирани в един затвор, който да е технически обезпечен, с високо ниво на сигурност\", каза в Пловдив обвинител №1, цитиран от \"\".\n\n\r\nСпоред Цацаров \"състоянието на надзорно-охранителния състав\" в затворите в момента е такова, че бягство като това на Владимир Пелов и Радослав Колев било въпрос на време.\r\nГлавният прокурор смята, че надзирателите с основание протестират за ниските си заплати и срещу недостатъчното щатни бройки.\r\r\n                    \r\n                    \"В момента има затвори, в които един надзирател отговаря за 19 лишени от свобода, но в други съотношението е 1/20, 1/39 и така нататък\", обясни още Цацаров.\r\nТой бе в Пловдив в Деня на Конституцията и присъства на раздаването на дипломите на абсолвентите от Юридическия факултет на ПУ \"Паисий Хилендарски\".\r\nГлавният прокурор връчи скулптура на лъв и фототипно издание на \"История славянобългарская\" на отличника на випуск 2017 Кристиян Райчев.", "date": "2018.04.16", "title": "Алкатраз у нас: Опасните затворници – на едно място!"}
{"url": "https://www.dnes.bg/politika/2018/04/16/radev-razsyjdava-kak-da-stanem-bogati-kato-sme-nai-bedni-v-es.373718", "text": "Според президента Румен Радев причината България да е най-бедната страна в ЕС е политическа - неефективната институционална среда.\r\n\"Когато говорим за икономика, трябва да помним, че тя е неразривно свързана с политиката, защото тя не може да се развива, ако държавата не създаде необходимите благоприятни условия\", коментира той по време на лекция в УНСС.\r\nДържавният глава допълни, че една политика може да бъде представена за успешна чрез PR блъфове, но това не може да трае дълго, защото тя трябва да донесе реални ползи, а те се измерват чрез висок жизнен стандарт и качество на живот.\r\nРадев подчерта, че безспорно има напредък в развитието на страната ни през последните 30 години и посочи като примери приемането на демократична конституция, пазарната икономика, осъществената приватизация, членството ни в ЕС и НАТО, усвоените еврофондове, привличането на чужди инвестиции, развитие на инфраструктурата.\r\r\n                    \r\n                    \"И все България е най-бедната държава в ЕС с милиони хора, живеещи в бедност, с пенсионери, които масово мизерстват с пенсии, които са шокиращо ниски за държава членка на ЕС, с ширеща се битова престъпност и корупция. Можем много да разсъждаваме за причините да стигнем до тук и можем да ги търсим във всички посоки – във варварския начин на приватизация в нашето селско стопанство, в дела на сивата икономика, която спъва лоялната конкуренция, използването на държавния бюджет като инструмент за потушаване на социални недоволства и протести, несъстоялата се деинституционализация на общините, в липсата на доверие в съдебната система\", каза още президентът.\r\n\"Крайно време е да включим прожекторите, да осветлим процесите в България, да има прозрачност на собственост, на управленски решения\", призова той.\r\nРадев смята, че в момента България прилича на една строителна площадка, където нещо строим, но не знаем точно какво, защото е тъмно.\r\n\"Някакви хора носят строителен материал и се връщат за нов, а в това време други хора го крадат. Някакви хора ръководят строежа, размахват карти и чертежи, но други хора от тъмното всъщност управляват тях. Някакви хора строят стена – да речем ограда, но е толкова рехава и нестабилна, че трябва да започват да я ремонтират преди да е приключена, защото е тъмно. Други хора строят пътища и магистрали, но нещо бъркат пропорциите и след тях остават дупки, защото е тъмно. Не се знае реалната стойност на обекта и какво и на кого се плаща, защото е тъмно\", коментира Радев.\r\nСпоред него прокуратурата и съдът имат последен шанс да върнат доверието в тях и в България като погнат безкомпромисно крадците, корумпираните, престъпилите закона, независимо дали са от управляващите, опозицията или от собствените им магистратски редици.\r\n\"Може да си поставим за основна цел да изкореним бедността и мизерията, да овладеем и надмогнем демографската катастрофа, да спрем обезлюдяването, да върнем повече български граждани от чужбина, да станем богата държава. Според мен крайната цел е важна, но не по-малко важен е механизмът, по който ще я достигнем, а това е висок, устойчив икономически растеж, с растящ дял на иновациите и производствата с висока добавена стойност, с акцент върху конкурентоспособността\", посочи държавният глава.\n\r\nНивото на смъртност в страната, емиграцията на младо население, бедността, ниските пенсии, битовата престъпност и корупцията бяха сред проблемите в България, откроени от президента в лекцията му.\n\r\nРадев каза, че искрено желае да имаме силен и успешен парламент, но по думите му, когато имаме чести и понякога хаотични законодателни промени, това води до непредвидимост и нестабилност на правовия ред, а това въздейства негативно на бизнес средата. \n\r\nСпоред него в момента липсва способност и достатъчно воля на държавата да защити обществения интерес.", "date": "2018.04.16", "title": "Радев разсъждава: Как да станем богати като сме най-бедни в ЕС?"}
{"url": "https://www.dnes.bg/notifikacii/2018/04/16/alergichni-bez-da-podozirame-vyzmojno-e.373706", "text": "Има няколко вида алергии. Какво представлява тази от насекоми и как се лекува, коментира д-р Мария Иванова - алерголог с 20-годишен опит, практикуващ в токсикоалергично отделение към Клиниката по токсикология на Военномедицинска академия (ВМА). \r\n\r\nНай-общо може да се каже, че алергичните прояви са следствие от генетична (наследствена) предиспозиция и въздействието на факторите на околната среда. Алергичните болести са заболявания с различна етиология (произход), като общото между тях е клинично проявената свръхчувствителност. Протичането на дадено заболяване обаче има своя индивидуален ход при всеки отделен алергичен пациент. На практика, всяко едно от заобикалящите ни вещества, при определени условия, е способно да предизвика свръхчувствителност или така наречената алергична реакция със съответната клинична картина. Даденият алерген причинява алергично заболяване, но само ако попадне във възприемчив организъм.\r\n \r\n\r\nАлергичните болести включват бронхиалната астма и алергичен ринит, които са респираторни алегични заболявания, уртикарията и ангиоедем, хранителна и медикаментозна алергии, атопичен дерматит, както и някои други по-малко известни болести като алергията след ужилване от насекоми. Особено актуални в този сезон са алергичният ринит и инсект алергията.\r\n \r\n\r\n ", "date": "2018.04.16", "title": "Алергични без да подозираме? Възможно е!"}
{"url": "https://www.dnes.bg/notifikacii/2018/04/16/es-triabva-da-e-edinen-pred-liceto-na-moskva.373716", "text": "Въздушните удари по Сирия, нанесени от САЩ, Франция и Великобритания, далеч не получават единодушна подкрепа от ЕС и френският първи дипломат Жан-Ив Льо Дриан ще се опита да получи по-единодушна подкрепа на днешната среща с колегите си в Люксембург.\n\r\nВярно, че германският канцлер Ангела Меркел определи ударите като необходими и подходящи. Но в другите столици на ЕС наблегнаха на необходимостта да се предотврати всякаква военна ескалация, пише Франс прес.\n\r\nВсички страни членки са на мнение, че използването на химически оръжия на 7 април срещу бунтовническия бастион Дума, в близост до Дамаск - за което е обвиняван сирийският режим - е неприемливо и не трябва да остане ненаказано.\n\n\n\n\rДекларацията, публикувана в събота от върховния представител на ЕС по външната политика и сигурността Федерика Могерини от името на 28-те страни набляга на необходимостта виновните за военни престъпления да си получат заслуженото. Но тя не оправдава ударите.\n\r\n\"Това не е изненада\", обясни европейски източник.\n\r\n28-те страни са разделени. От едната страна на шахматната дъска са Франция и Великобритания. От другата са неутралните. По средата са членове на НАТО, много от които са на различно мнение по отношение на ударите, както показа и реакцията на Италия, която увери, че \"тези ограничени действия няма да бъдат началото на ескалация\".\n\r\n\"Декларацията на 28-те е максимумът на това, което можеше да бъде казано\", подчертава източникът. Подкрепата на НАТО обаче беше по-изрична.\n\r\nМного европейски правителства са недоволни, защото се опасяват от реакцията на Владимир Путин, поддръжник на сирийския президент Башар Асад.\n\r\nВ навечерието на ударите руският президент предупреди в разговор с френския държавен глава Еманюел Макрон, че всякакви \"необмислени и опасни действия в Сирия\" могат да доведат до \"непредвидими последствия\".\n\r\nДа остане единен\n\r\n\"Европейският съюз трябва да остане единен. Трябва да се избегне възможността всяка страна да води автономна политика спрямо Москва. Това е важно за съществуването на ЕС\", обяснява европейски представител, пожелал анонимност.\n\r\nМосква се възползва от разделението в ЕС. Реакциите след отравянето на бившия руски двоен агент Сергей Скрипал, извършено във Великобритания - за което Лондон обвинява Русия - го показаха.\n\r\n\"Всички направиха същите констатации. Всички разбраха фактите по един и същ начин, но не всички реагираха по един и същ начин\", подчертава европейски дипломатически източник.\n\r\nОбщо 19 страни членки на ЕС експулсираха от своята територия руски дипломати, пет просто повикаха посланиците си за консултация, а три не предприеха действия. И щеше да е необходимо сериозно убеждаване, за да бъдат накарани 28-те да обвинят Москва.\n\r\nНа ежемесечната си среща в Люксембург министрите на външните работи на 28-те страни ще се опитат да постигнат разбирателство за политиката, която да водят по отношение на Москва, за да се опитат да намерят изход от войната, разкъсваща Сирия.\n\r\n\"Не можем да продължаваме така. Трябва да засилим натиска над Русия, за да я убедим да промени отношението си. Това е необходимо условие за решаването на сирийския конфликт\", смята германският външен министър Хайко Маас.\n\r\n\"Сега остава да се надяваме Русия да разбере, че след ответния военен удар ние трябва да обединим усилията си, за да подкрепим политически процес в Сирия, който да позволи излизане от кризата. Франция е готова да съдейства за постигането на това\", добави неговият френски колега Жан-Ив Льо Дриан.\n\r\nВ телевизионно интервю снощи Еманюел Макрон обясни, че иска да \"убеди\" Русия и Турция да седнат на масата за преговори и подчерта, че иска \"да говори с всички\".\n\r\nПариж иска Москва да приеме възстановяване на съвместния механизъм на ООН и Организацията за забрана на химическите оръжия (ОЗХО) за разследване на нападенията с химически оръжия, който беше премахнат в края на миналата година. Мандатът на комисията не беше подновен, след като Русия използва на няколко пъти правото си на вето.\r\n/БТА/", "date": "2018.04.16", "title": "ЕС трябва да е единен пред лицето на Москва!"}
{"url": "https://www.dnes.bg/obshtestvo/2018/04/16/arhivite-govoriat-jeliu-jelev-pyrviiat-demokratichno-izbran-prezident.373724", "text": "\n\r\nDnes.bg продължава със своята рубрика \"\", в която си спомняме за някои от най-знаковите политици на прехода. Това става благодарение на архивни кадри от 90-те - времена, когато прохождаше българската демокрация.\n\n\n\n\n\r\nЦелта е да ви припомним отново събитията, които хем всички помнят, хем вече са забравили основните детайли около тях. И най-важното - да ви срещнем отново с образите на знаковите хора и политици на последните 25 години, доста от които вече са извън голямата политика.\r\r\n                    \r\n                    Днес е ред на първия демократично избран президент у нас – Желю Желев. Той е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. До 10 ноември 1989 г. д-р Желю Желев е един от най-изявените дисиденти в България, а след демократичните промени се включва активно в обществено-политическия живот на страната.\r\nТой е един от основателите на Съюза на демократичните сили (СДС) и пръв председател на неговия Координационен съвет. Влиза като депутат в 7-то Велико народно събрание (ВНС). На 1 август 1990 г. е избран от ВНС за председател - президент на Република България.\r\nПрез януари 1992 г. д-р Желю Желев става първият президент на България, избран демократично след свободни избори. Заема този пост до 1997 г.\r\nСлед приключването на президентския му мандат през януари 1997 г. той основава Фондация \"Д-р Желю Желев\", чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион.\r\nУмира на 30 януари 2015 година.", "date": "2018.04.16", "title": "Архивите говорят: Желю Желев – първият демократично избран президент"}
{"url": "https://www.dnes.bg/zvezdi/2018/04/16/hiv-pozitiven-sym-konchita-vurst-se-spasi.373665", "text": "Австрийският певец Томас Нойвирт, известен повече с артистичния си псевдоним Кончита Вурст, призна в Instagram, че е ХИВ-позитивен и носи вируса на СПИН.\r\n\"Днес дойде денят, когато трябва да се избавя от дамоклевия меч, който виси от години над главата ми: от много години аз съм ХИВ-позитивен. За обществото това няма никакво значение, но бившият ми приятел ме заплашва, че ще разкаже за това. Аз не мога да позволя на никого да ме шантажира и по този начин да влияе върху живота ми\", пише Вурст.\r\nНойвирт създава образа на жена с брада и си избира артистичния псевдоним Кончита Вурст през 2011 г. През 2014 г. печели \"Евровизия\" с песента Rise like a Phoenix.\r\n ", "date": "2018.04.16", "title": "ХИВ-позитивен съм… Кончита Вурст се спаси!"}
{"url": "https://www.dnes.bg/rusia/2018/04/16/pochina-jurnalist-pisal-za-smyrtta-na-ruski-naemnici-v-siriia.373672", "text": "Руски журналист, който писал за смъртта на руски наемници в Сирия, починал вчера в болница, след като в четвъртък паднал от балкона на апартамента си в Екатеринбург, предаде Асошиейтед прес.\r\nНовинарският сайт \"Нови ден\" съобщи, че неговият репортер Максим Бородин е починал в болница вчера, посочва АП. Не е известна причината, поради която той е паднал от балкона на жилището си на петия етаж.\n\n\r\nРуски медии цитират полицията, че вратата на апартамента била заключена отвътре.\r\nПрез март Бородин писал, че в местно село били докарани тела, за които се предполагало, че са на наемници.\r\nИма съобщения, че хиляди наемници са били изпратени в Сирия от сенчеста компания, притежавана от Евгений Пригожин, обвинен в САЩ, че е основал \"фабрика за тролове\", която се е опитала да повлияе на президентските избори през 2016 г., добавя АП.\r\n/БТА/\r\n ", "date": "2018.04.16", "title": "Почина журналист, писал за смъртта на руски наемници в Сирия"}
{"url": "https://www.dnes.bg/balkani/2018/04/16/djukonovich-prevze-cherna-gora-pak-shte-e-prezident.373668", "text": "Президентските избори в Черна гора доведоха до завръщането на дългогодишния лидер на страната Мило Джуканович на поста държавен глава, отбелязват информационните агенции.\r\nБившият премиер и бивш президент на Черна гора Мило Джуканович, лидер на управляващата Демократична партия на социалистите, обяви победа на състоялите се вчера президентски избори, съобщиха Асошиейтед прес и ТАСС.\r\nВ обръщение към привържениците си Джуканович заяви, че победата му бележи нова важна победа за европейското бъдеще на Черна гора, предаде БТА.\n\r\n\"Както вече обявихме, на първия тур ние получихме 54 процента от гласовете и надхвърлихме резултатите на останалите шест кандидати. Този резултат аз разбирам като твърда привързаност на Черна гора да се движи по европейския път\", заяви Джуканович.\r\r\n                    \r\n                    Той благодари на коалиционните си партньори и заяви, че очаква същата категорична победа на предстоящите парламентарни избори.\r\nОбръщайки се към опозицията, Джуканович я посъветва \"да се вразуми и да промени възгледите си, защото народът не ги подкрепя\".\r\nСлед речта си Джуканович отпуши две големи бутилки шампанско и отпи от тях под аплодисментите на събралите се в изборния му щаб, отбелязва ТАСС.\r\nС изключение на три кратки прекъсвания, Джуканович, който сега е на 56 години, доминира на политическата сцена в Черна гора от 1991 г., когато стана най-младият премиер в Европа едва на 29 години. От тогава той е бил премиер на Черна гора шест пъти - за последно до октомври 2016 г., и президент от 1998 до 2002 г.\r\nДжуканович винаги е бил силно поляризираща личност в Черна гора и контролът на неговата партия върху главните постове в страната се дължи до голяма степен на разногласията в политическите партии, които изглежда са съгласни единствено за това да го атакуват.\r\nТой насочи Черна гора към Запада и към членство в ЕС и НАТО. От 2012 г. Черна гора води преговори по присъединяване към ЕС, а през декември 2017 г. се присъедини към западния военен алианс. По този път обаче Черна гора скъса с традиционното приятелство с Русия, което разгневи голяма част от проруски настроеното население на страната.\r\nПрез годините около Мило Джуканович се въртяха обвинения в корупция и шуробаджанащина, като голям брой членове на фамилията му заемаха важни политически, съдебни и бизнес позиции.", "date": "2018.04.16", "title": "Джуконович превзе Черна гора. Пак ще е президент!"}
{"url": "https://www.dnes.bg/televizia/2018/04/16/istoriiata-na-talanta-s-kaka-pytiat-na-edna-legenda.373709", "text": "История за таланта и добротата на един от най-емблематичните бразилски футболисти може да проследим във филма \"Кака: Пътят на една легенда\".\r\nБразилия дари футболния свят с емблематични имена като това на Роналдиньо, Пеле и Роналдо, но през последните две десетилетия ново име изгря на футболния терен. Име, което скоро няма да бъде забравено.\r\nПрез 2009 година гиганта Реал Мадрид плаща трансферна цена от 68 милиона евро за да откупи Рикардо Исааксон Дел Сато Лете, или познат още като Кака, от италианския отбор АС Милано. \r\nЦентралният бразилски нападател печели сърцата на милиони фенове още с първите си няколко мача във Висшата лига и безспорния си талант във футбола.\r\r\n                    \r\n                    Още в началото на кариерата си на футболист и непосредствено след присъединяването си към АС Милано, Кака е харесан и от националния отбор, който спомага за изграждането на световния му футболен профил. \r\nБразилеца получава покана от Обединените нации да оглави кампанията World Food Programme, създадена с цел намаляване наполовина гладуващите по света до 2015 година. \r\nОтдадеността на Кака и целеустремеността му да прави добро не само на футболното игрище, но и на световно ниво, го превръща в перфектния представител на благотворителната кауза. \r\nСравняван с бразилския си съотборник Роналдиньо, Кака е считан за един от най-емблематичните футболисти в историята. Тръгнете по величествените стъпки на бразилеца с биографичния филм \"Кака: Пътят на една легенда\"  на 16 април в 9.30 часа по телевизия . \n\r\n\r\n ", "date": "2018.04.16", "title": "Историята на таланта с \"Кака: Пътят на една легенда\""}
{"url": "https://www.dnes.bg/zvezdi/2018/04/16/dve-deca-s-dvama-tatkovci-riki-martin-iska-oshte-otrocheta.373663", "text": "Рики Мартин копнее да стане родител отново. 46-годишният изпълнител на Livin' La Vida Loca вече отглежда двама близнаци – 9 годишните Матео и Валентино, които бяха износени от сурогатна майка.\n\r\nВ началото на тази година Мартин каза заветното \"Да\" с половинката си – шведския художник концептуалист от сирийски произход Джуан Йосеф. До олтара те се разходиха след близо 2-годишна връзка.\r\n\"Доскоро бяхме две деца с един татко. Вече сме две деца с двама татковци. И това е само началото - искаме по-голямо семейство с повече \"бебчета\", каза сега Мартин, цитиран от TMZ.\r\n ", "date": "2018.04.16", "title": "Две деца с двама татковци! Рики Мартин иска още отрочета!"}
{"url": "https://www.dnes.bg/stranata/2018/04/16/voinata-po-pytishtata-vyrvi-na-maks-8-jertvi-desetki-raneni-no.373671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден черен уикенд взе нови жертви във войната по пътищата. В петък 6 души загинаха в зверска катастрофа на АМ \"Тракия\" между автобус и лек автомобил. Черен беше и денят на национален траур 14 април, когато в друга катастрофа с бус на \"Тракия\" загинаха двама души, а други 8 пострадаха. В неделя пък състезателен автомобил излезе от трасето на писта в Шумен и прати 6 души в болница.\n\n\n\n\r\nПо думите на председателя на Асоциацията на пострадалите при катастрофи Владимир Тодоров ако имаше видеорегистратор в автобуса, вече щяхме да знаем каква е точната причина за тежкия инцидент в петък на АМ \"Тракия\".\r\r\n                    \r\n                    \"Има 3 хипотези - вина на шофьорката на лекия автомобил, вина на шофьора на автобуса или \"съвина\". Все още обаче само гадаем. Това нямаше да е така, ако нашето предложение на всеки автобус да има видеорегистратор беше прието. Това устройство записва всичко, ставащо на пътя\", категоричен бе Тодоров пред .\r\nТой твърди, че нито пътните полицаи, нито служителите на ДАИ проверяват дали пътниците в автобусите имат сложени колани при пътуване.\r\nРали състезателят Румен Дунев смята, че основната причина за катастрофата на АМ \"Тракия\" е разконцентрацията на шофьорката на лекия автомобил, който блъска автобусът отляво.\r\n\"Скоростта убива. Още по-страшното е, когато водачите се качат зад волана и са неконцентрирани. Чуха се много версии, но колкото и по-малко килограми да е лекият автомобил, трябва много малко, за да бъде нарушено равновесието на автобуса\", настоя Дунев.\r\nСпоред рали шампиона инцидентът, в който състезателен автомобил излезе от пътя и удари 6 души, няма как да се предвиди, защото състезателите търсят най-добрите времена и високите скорости и понякога се случват непредвидени ситуации. ", "date": "2018.04.16", "title": "Войната по пътищата върви на макс: 8 жертви, десетки ранени. Но..."}
{"url": "https://www.dnes.bg/usa/2018/04/16/eks-shefyt-na-fbr-trymp-e-nesposoben-za-prezident.373669", "text": "Президентът на САЩ Доналд Тръмп е \"морално неспособен\" да ръководи страната, заяви бившият директор на ФБР Джеймс Коми в интервю за телевизия Ей Би Си, съобщиха Франс прес и Ройтерс.\n\n\r\n\"Не вярвам на тези истории, според които той страдал от умствена недостатъчност или че бил в първия стадий на деменцията\", заяви Коми, който бе уволнен от Тръмп през май 2017 година, пише БТА.\r\n\"Не смятам, че той е медицински непригоден. Смятам, че той е морално неспособен да бъде президент\", настоя той.\r\nПо думите на Коми президентът на САЩ \"трябва да въплъщава респекта и да изповядва ценностите, които са в сърцето на нашата страна\".\r\n\"Най-важната /от тези ценности/ е истината, а този президент не е способен да го направи\", добави бившият шеф на ФБР.", "date": "2018.04.16", "title": "Екс шефът на ФБР: Тръмп е \"неспособен\" за президент!"}
{"url": "https://www.dnes.bg/za-da-se-razbirame/2018/04/16/sedmichen-liuboven-horoskop-za-16-22-april-2018-a.373526", "text": "Дълбочина на чувствата, привързаност и интензивност. С такива думи ще се характеризира любовната седмица, благодарение на Венера, Уран и Слънцето. Необвързаните представители на различните зодиакални знаци определено ще бъдат неустоими. Повече за това какво ви очаква в любовта, вижте в любовния хороскоп на Az-jenata.bg\r\n\r\nЛюбовната седмица за Овните ще бъде спокойна. С любимия човек ще имате желание да се глезите повече. Въпреки че една част от средствата ви ще отидат по предназначение, бъдете внимателни. Добре е да заделите пари за черни дни, винаги може да ви потрябват.\r\n\r\nЛюбовната магия ще се усеща между вас и половинката ви. Ще се радвате на всеки споделен миг, емоция, думи. Въпреки това не прекалявайте с безгрижността. Не забравяйте за рутинните ви задължения, място за романтика винаги има.\r\r\n                    \r\n                    \r\nОбвързаните Близнаци може да започнат своята трансформация благодарение на половинката си. Той или тя ще ви помогне да балансирате себе си емоционално и физически. Ако имате проблеми със здравето, любимият човек ще ви подкрепи. Вие сте истински късметлии с такъв човек до себе си.\r\n\n\r\n", "date": "2018.04.16", "title": "Седмичен любовен хороскоп за 16 – 22 април 2018-а "}
{"url": "https://www.dnes.bg/rusia/2018/04/16/kurc-prizova-za-mirni-pregovori-za-siriia.373670", "text": "Австрийският канцлер Себастиан Курц призова за възобновяване на мирните преговори за Сирия, които се състояха във Виена през 2015 г., за прекратяване на кръвопролитието в опустошената страна, предаде Ройтерс.\n\n\n\r\nНе е възможно военно решение на конфликта, който вече донесе огромни страдания на сирийския народ, посочва Курц в изявление, получено от Ройтерс.\r\n\"След шокиращото използване на химически оръжия на 7 април и неотдавнашната западна военна акция в Сирия, сега на дневен ред е необходимостта да се работи настоятелно за мирен процес\", добавя австрийският канцлер, цитиран от БТА.\r\n\"Сирийският народ вече понесе твърде много страдания, с над 400 000 загинали и над пет милиона бежанци извън Сирия\", изтъква Курц. Той припомня, че Австрия има дълга традиция като място за диалог и посредник в уреждането на конфликти и е готова да стане домакин на преговори за Сирия по всяко време.", "date": "2018.04.16", "title": "Курц призова за мирни преговори за Сирия"}
{"url": "https://www.dnes.bg/televizia/2018/04/16/granica-v-edno-frensko-selo.372517", "text": "В 12-и епизод на четвърти сезон на сериала \"Едно френско село\" ще видим как, докато Мари и голистите правят план  да избягат от капана, заложен им от жандармерията, Жан се води от една единствена мисъл: да спаси жената, която обича...\r\nГледайте последен епизод от сезона на сериала на 16-и април от 20:30 часа по телевизия\r\n ", "date": "2018.04.16", "title": "Граница в \"Едно френско село\""}
{"url": "https://www.dnes.bg/obshtestvo/2018/04/16/dim-v-ochite-na-dyrjavata-butame-pushachite-v-nailonovi-akvariumi.373679", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНаскоро вицепремиерът Валери Симеонов поде поредната си битка срещу шума по морето и тютюнопушенето в заведенията. Той посочи, че се приемат закони, които не се спазват, а се нарушават на всяка крачка.\r\n \r\n\"Никога не съм пушил и винаги ме е дразнел тютюневият дим. Забраната за пушене на закрито се нарушава и в парламента. Това е срам за българската законодателна система и е показно, че у нас не се спазват правилата. Всички знаят, че е забранено да се пуши на закрито. Става въпрос за мащабно скандално държавно лицемерие. Когато една законодателна марка е лишена от смисъл, тя няма как да просъществува\", категоричен бе той в \"България сутрин\".\n\r\r\n                    \r\n                    Според него сегашният закон за тютюнопушенето е приет, за да се харесаме на Европа, но той е прекалено ограничителен, за да може реално да се спазва.\n\r\n\"Няма нищо по-нормално от това да промениш закона, за да може той да бъде спазван. Аз съм за ограничаването на въздействието на тютюневия дим върху непушачите. Трябва да се изградят специални силно вентилирани помещения, в които да се пуши. Найлоновите аквариуми не вършат работа\", посочи вицепремиерът.\r\n \r\nВ събирателен образ на акциите по морето срещу шума се превърна DJ Станчо. На въпросния му бяха написани актове след една поредна проверка в шумно заведение.\n\r\n\"Не му е наложен акт, че нарушава закона директно, а че нарушава полицейското разпореждане. Той е получил предупреждение, което не е спазил. Собственикът на заведението не може да бъде открит, за да бъде глобен. Има закони. Трябва да се научат да се спазват законите. DJ Станчо озвучава открито пространство, а няма право\", отбеляза той пред .", "date": "2018.04.16", "title": "Дим в очите на държавата: Бутаме пушачите в найлонови аквариуми"}
{"url": "https://www.dnes.bg/stranata/2018/04/16/lek-trus-ot-2-8-po-rihter-zasechen-krai-sliven.373682", "text": "Слабо земетресение е регистрирано в Сливенско, съобщи за БТА Снежана Кънева - началник на отдела \"Обществен ред, управление при кризи и oтбранително-мобилизационна подготовка\" в община Сливен.\r\nПо данни на БАН, трусът с магнитут 2.8 по Рихтер, е регистриран снощи около 20 часа, като епицентърът е на 240 км източно от столицата.\r\nЗеметресението не е усетено и няма данни за щети.\r\n ", "date": "2018.04.16", "title": "Лек трус от 2,8 по Рихтер засечен край Сливен"}
{"url": "https://www.dnes.bg/rusia/2018/04/16/za-moskva-udarite-na-sasht-po-siriia-sa-silno-unijenie.373677", "text": "\"Защо американският удар по Сирия не донесе ясни резултати\", разсъждава \"Известия\" в статия за въздушните атаки на САЩ, Франция и Великобритания срещу сирийски обекти за химически оръжия през нощта срещу събота. Обстрелът не доведе до човешки жертви и тежки разрушения, напомня \"Комерсант\".\n\r\nСАЩ изразходваха в Сирия сравнително малка част от ударния си потенциал в региона, а експерти посочват задоволителната подготовка на сирийската противовъздушна отбрана, отбелязва \"Известия\". \n\r\nВестникът предполага, че ако бяха задействали една от двете плаващи наблизо подводници тип \"Охайо\" с ракети \"Томахок\", американските военни биха могли \"да претоварят\" сирийската противовъздушна отбрана и \"да унищожат по избор няколко важни обекта\".\n\n\n\n\r\r\n                    \r\n                    Пентагонът обаче заяви, че армията на САЩ е използвала в операцията 105 ракети и че трите западни сили са поразили успешно всички набелязани цели.\n\r\nЗа САЩ бе нужно, от една страна, да нанесат удар най-малкото, за да запазят имиджа на своя президент. От друга, този удар в никакъв случай не биваше да предизвика по-нататъшна ескалация на конфликта - вече между САЩ и Русия. Това автоматично изключваше от списъка с възможни цели всички що-годе важни обекти, особено край Латакия и Тартус, където има руски бази, обяснява \"Известия\".\n\r\n\"Ударът по Сирия произтичаше главно от желание да се покаже и докаже, че САЩ все още имат някакво значение. При все че начинът за доказване явно спада към негодните средства\", заявява пред \"Взгляд\" бившият посланик на Москва във Вашингтон Сергей Кисляк.\n\r\nЗа Москва американските удари по Сирия естествено са силно унижение - Русия фактически предварително се отказа да брани своя сирийски съюзник, цитира \"Ведомости\" военния анализатор Михаил Барабанов.\r\n\"Това нагледно демонстрира колко е несигурно руското присъствие в Сирия, където Москва може да действа, само докато САЩ й позволяват това\", казва експертът.\n\r\nДемонстративният характер на ударите по Сирия даде възможност на Русия и на САЩ да запазят имиджа си, без да приближи обаче развръзката на конфликта, обобщава в редакционен коментар \"Ведомости\", цитиран от Би Би Си.\n\r\nОперацията на САЩ, Великобритания и Франция изглежда не твърде ефективна от военна, но не и от политическа гледна точка. Съюзниците не крият, че бе адресирана главно към Москва, пише \"Комерсант\".\n\r\nЗападните лидери фактически поставиха на Русия ултиматум - да спре да подпомага Дамаск или да се готви за още неприятности. \n\r\nОще в неделя посланичката на САЩ в ООН Ники Хейли анонсира нови антируски санкции \"заради подкрепата за сирийския режим\". Резултатът от по-нататъшната политика на Вашингтон към Русия до голяма степен ще зависи от поведението на европейските съюзници на САЩ - от това дали ще склонят да застанат в единен фронт срещу Москва, заявява изданието.\n\r\nСъбитията в Сирия дават допълнителни аргументи в полза на западните антируски санкции, при все че санкциите на ЕС формално не са свързани със Сирия. Единен фронт срещу Русия обаче няма да бъде изграден, прогнозира анализаторът Сергей Уткин.\n\r\n\"При засилващата се конфронтация между Русия и Запада някои европейски страни като Австрия, Финландия и Швейцария изтъкват значението на своя статут, неутрален във военностратегически план, и може да станат удобни и значими площадки за преговори по ключови международни проблеми\", казва руският експерт. \n\r\nСпоред него броят на страните, желаещи да водят \"такава политика на неутралитет и посредничество, може дори да нарасне\", но за да има тя успех, \"великите сили трябва да са готови сериозно да използват този шанс\".\n\r\nОсвен твърдост американското правителство демонстрира и крайна непредвидимост, което също е преграда в отношенията с Русия. При все това Тръмп и съратниците му явно не се канят да притискат Кремъл докрай, се казва в коментар от \"Независимая газета\".\n\r\nВ случая с антируските санкции това проличава според вестника от \"формалния подход\" към т. нар. кремълски доклад, публикуван в САЩ през януари - списък на длъжностни лица, политици и едри бизнесмени, придружен с анализ на връзките им с руските власти. \n\r\nСъщевременно всекидневникът подчертава и \"формалния характер на ракетните удари\" по Сирия. \"Това запазва надеждата, че Русия все още има шанс да установи пълноценен диалог със САЩ. Въпросът е другаде - дали днес самата Русия има интерес от това?\", резюмира \"Независимая газета\".\n\r\nВ коментар за ракетните удари по Сирия \"Росийская газета\" изброява редица \"провокации\", ставали повод \"за разпалване на въоръжени конфликти и войни\". Московският официоз споменава наред с убийството на ерцхерцог Фердинанд и подпалването на Райхстага бомбардировките на Югославия през 1999 г., нахлуването в Ирак през 2003 и ракетния удар на САЩ срещу сирийска въздушна база през април м. г.\n\r\nСлед съботния удар по Сирия \"очаквам проамериканската коалиция да остане в абсолютно малцинство\", заявява пред вестника Константин Косачов, председател на външнополитическата комисия в руския сенат.\r\n\"Ако това не стане, ако светът преглътне тази авантюра, следващия път ударът може да бъде нанесен по която и да било страна, включително за жалост и по нашата страна, било то извън пределите или в пределите на националните ни граници\", предупреждава политикът.\n\r\nНо докато не са засегнати военните обекти на Русия в Сирия, отговорът на Москва \"трябва да бъде не военен, а юридически\", подчертава руският сенатор.\r\n/БТА/", "date": "2018.04.16", "title": "За Москва ударите на САЩ по Сирия са силно унижение!"}
{"url": "https://www.dnes.bg/sofia/2018/04/16/vijte-kyde-niama-da-ima-voda-utre-v-sofiia.373691", "text": "„Софийска вода” временно ще прекъсне водоснабдяването в някои части на столицата\n\r\nНа 17 април 2018 г. (вторник), във връзка с реконструкция на уличен водопровод на ул. „Черни връх“ с. Бистрица, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: с. Бистрица\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\n\r\nНа 17 април 2018 г. (вторник), във връзка с подмяна на уличен водопровод под ул. „Полк. Стойно Бачийски“ кв. „Карпузица“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: кв. Карпузица - зоната ул. \"Княжевска\", ул. \"Войводина могила\", ул. \"Поточе\"; ж. п. линия София - Перник, ул. \"Гербер\", ул. \"Буря\";\r\n                    \r\n                    \r\nкв. Горна Баня - зоната  ж. п. линия София Перник, ул. \"Ехо\", улица \"Извор\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьо езеро\", ул. \"Дон\", ул. \"Подлозище\", местност \"Подлозище\", ж. п. линия София- Перник,\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: кв. \"Карпузица\" - ул. \"Стефан Пешев\" ъгъла ул. \"Ива\"; кв. \"Горна баня\" - бул. \"Никола Петков\" ъгъла ул. \"Никола Хрелков\".\n\r\nНа 17 април 2018 г. (вторник), във връзка с реконструкция на уличен водопровод на бул. „Мадрид“ кв. „Подуяне“, се налага спиране на водоподаването от 09:30 до 18:30 часа на клиентите на „Софийска вода”, живеещи в района на: бул. „Мадрид“ от ул. „Черковна“ до бул. „Ситняково“, ул. „Буная“ от бул. „Мадрид“ до ул. „Франсис де Пресансе“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №46.\n\r\nНа 17 април 2018 г. (вторник), във връзка с подмяна на сградно водопроводно отклонение на ул. „Ловджийска чешма“ с . Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Ловджийска чешма“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ловджийска чешма“ №26.\n\r\nНа 17 април 2018 г. (вторник), във връзка с подмяна на сградно водопроводно отклонение на ул. „Владимир Минков Лотко“ кв. „Христо Ботев“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Георги Спасов“ , ул. 514, ул. 511\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владимир Минков Лотко“ ъгъла с ул. 514.\n\r\nНа 17 април 2018 г. (вторник), във връзка с монтаж на спирателен кран на ул. „Околовръстна“ с. Казичене, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Никола Петков“, ул. „Околовръстна“, ул. „Свети Свети Кирил и Методий“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Околовръстна“ ъгъла с ул. „Аличо“.\n\r\nНа 17 април 2018 г. (вторник), във връзка с изграждане на сградно водопроводно отклонение на ул. „Резньовете“ местност „Гърдова глава“, се налага спиране на водоподаването от 09:30 до 19:00 часа на клиентите на „Софийска вода”, живеещи в района на: ул. „Резньовете“ от ул. „Чукар“ до ул. „Панчарица“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резньовете“ ъгъла с ул. „Чукар“.\n\r\nНа 17 април 2018 г. (вторник), във връзка с прекъсване на сградно водопроводно отклонение на бул. „Илиянци“ кв. „Военна рампа“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „Илиянци“ от ул. „ Локомотив“ до река Суходолска , ул. „Първа Българска армия“ от бул. „Илиянци“   до ул. „ Константин Преславски“,  ул. „Шлосер“,  ул. „Павел Бобеков“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с бул. „Илиянци“.\n\r\nНа 17 април 2018 г. (вторник), във връзка с реконструкция на уличен водопровод на бул. „Сливница“ жк. „Захарна фабрика“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: от бл. 71 до бл. 79\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 73.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.16", "title": "Вижте къде няма да има вода утре в София"}
{"url": "https://www.dnes.bg/obshtestvo/2018/04/16/danychni-na-protest-ne-iskat-da-gi-sykrashtavat.373678", "text": "Служители на Националната агенция по приходите (НАП) излизат на протест в София. Причината са планираните масови съкращения в системата.\n\n \r\nДанъчните ще направят шествие от столичната териториална дирекция на НАП до централното управление с искане за лична среща с изпълнителния директор Галя Димитрова.\r\nСъкращенията предвиждат звеното \"Оперативни проверки\" да бъде закрито, а договорите на всички близо 300 служители, работещи в него, да бъдат прекратени от 1 май.\r\nРешението е в отговор на акцията на специализираната прокуратура в края на март, при която бяха арестувани 20 данъчни служители от същото звено по обвинение за участие в организирана престъпна група и изнудване на търговци.", "date": "2018.04.16", "title": "Данъчни на протест, не искат да ги съкращават "}
{"url": "https://www.dnes.bg/stranata/2018/04/16/kola-v-nasreshtnoto-stranichen-udar-i-busyt-s-decata-preobyrnat.373686", "text": "Изпреварване и закъсняло прибиране са причините за катастрофата край Велико Търново, при която снощи пострадаха младежи на възраст 15-16 години.\r\nДецата са била част от спортен клуб и са се прибирали от състезание, съобщава БТА.\n\r\nБусът с шуменска регистрация е бил засечен от насрещно движещ се автомобил \"Мазда\" по главен път София – Варна, управляван от 20-годишен младеж.\r\nАвтомобилът е извършвал маневра за изпреварване, но не е успял да се прибере навреме в своята лента и е закачил калника на буса.\r\nВследствие на катастрофата автобусът се преобръща извън пътното платно.\r\nСигналът за катастрофата е подаден около 20:20 часа.\r\r\n                    \r\n                    В пътническия бус са пътували момичета, футболистки от ФК \"Олимпия\". Те са се прибирали заедно с ръководителите си от турнир в София.\r\nПострадалите са откарани за преглед в спешна помощ в Горна Оряховица. Установено е, че част от тях са получили охлузвания, оказана им е медицинска помощ и са били освободени за домашно лечение. За щастие, тежко ранени няма.\r\nПо случая е образувано досъдебно производство.\r\n ", "date": "2018.04.16", "title": "Кола в насрещното, страничен удар... и бусът с децата преобърнат"}
{"url": "https://www.dnes.bg/obshtestvo/2018/04/16/prekyrshenite-sydbi-na-trakiia-16-godishnata-otlichnichka-mila.373657", "text": "16-годишната Мила от старозагорската гимназия \"Ромен Ролан\" е пътувала за София, за да присъства на дипломния спектакъл на по-големия си брат Георги, който е студент от класа на проф. Румен Рачев в НАТФИЗ, съобщиха близки на потъналото в скръб семейство на Петър и Станка Ножделови.\n\n\n\n\r\nМомичето било изключително щастливо, че ще може да поздрави батко си с дипломирането му, ден по-рано за София тръгнала майката.\r\n\"Не мога да повярвам, че я няма. Те беше толкова емоционална, приятна, весела, готова да се притече на помощ на всеки, който се нуждае…\", споделя пред \"Монитор\" класната на загиналата при автобусната катастрофа край Вакарел на АМ \"Тракия\" десетокласничка.\r\r\n                    \r\n                    След броени дни, на 3 май Мила имала рожден ден, предварително обявила, че ще го отпразнува със съучениците си. \r\nВ бележника си имала само шестици, учела английски и френски.\r\n\"Преди седмица с класа бяхме на екскурзия в Словакия и Унгария, през цялото време Мила беше като \"гербова марка\" до мен, толкова се вълнуваше…\", сподели още класната й ръководителка.\r\nДо последно родителите й се надявали, че тя е сред оцелелите, обиколили всички болници с ранени, докато научат тъжната новина късно вечерта в петък.\r\nПрипомняме ви, че в адската катастрофа, станала в петък преди обед на магистрала \"Тракия\", загинаха 6-ма, а 23-ма бяха тежко ранени.\r\nПрокуратурата вече повдигна обвинение на шофьорката на \"Рено\"-то, което стана причина за кървавия ад с автобуса на \"Юнион Ивкони\".", "date": "2018.04.16", "title": "Прекършените съдби на \"Тракия\": 16-годишната отличничка Мила "}
{"url": "https://www.dnes.bg/science/2018/04/16/kitaici-sadiat-kartofi-na-lunata-kameri-shte-ni-pokazvat-razsada.373658", "text": "До края на годината Китай планира да осъществи космически старт на лунния си апарат \"Чанъе-4\", който трябва да направи меко кацане на обратната страна на Луната. \r\nМеждупланетната станция ще засади на повърхността й семена от картофи и други растения, предава ТАСС.\r\n\"Озеленяването\" на естествения спътник на Земята а е предвидено в рамките на експеримента \"Лунна мини биосфера\".\r\nЗа осъществяването му на Луната ще бъдат доставени в специални оловни капсули семена от картофи, от родственика на зелето Арабидопсис талиана, а също така и яйца от копринена пеперуда. \r\nСпециално установените камери за видеонаблюдение ще проследят покълването на семената и ще предават записите на китайска лаборатория на Земята.\r\r\n                    \r\n                    Мисията на лунния апарат \"Чанъе-4\" е един от най-амбициозните космически проекти на Китай за тази година. Очаква се междупланетната станция да установи връзка със Земята чрез ретранслатор в точката на Лагранж. \r\nВ състава на \"Чанъе-4\" са включени автоматична лунна станция и луноход, който ще бъде използван за геоложки проучвания.", "date": "2018.04.16", "title": "Китайци садят картофи на… Луната. Камери ще ни показват разсада"}
{"url": "https://www.dnes.bg/notifikacii/2018/04/16/myjyt-otkrit-myrtyv-v-kvartira-moje-da-se-e-otrovil.373659", "text": "Мистериозна смърт на млад мъж потресе Благоевград. В събота около 19:30 ч 32-годишен бе намерен починал в квартирата си в жилищна кооперация в центъра на града. Хазяйката отишла да си вземе наема и усетила още във входа силна миризма. Наложило се да вика полиция. \r\nПристигналите криминалисти открили Павел С. паднал на земята в една от стаите. По първоначални данни мъжът е починал в дните около Великден. Нямало видими следи от насилие. Извикан бил баща му, за да го разпознае. Тялото е откарано за аутопсия, която да изясни причините за смъртта.\n\r\nСъседите усетили лошата миризма по стълбите, но си мислили, че е заради пръскането преди време с отрова за мишки и сега гризачите умрели.\rПавел наел квартирата на 14 февруари и предупредил, че няма дълго да се задържи. Подготвял си документи, за да замине на работа в чужбина. Преди това обаче чакал да получи българско гражданство, защото имал руско, разказва \"\".\r\nНаскоро се разделил с приятелката си, не успял да си намери работа, казаха запознати. Изпаднал в депресия. От години тренирал бодибилдинг и често посещавал фитнес. Негови познати казват, че не е вземал някакви хранителни добавки.\r\nВъзможно е мъжът сам да е посегнал на живота си като се е отровил. Не изключено и да е получил инфаркт. Полицията ще проверява и дали е употребявал някакви стимуланти.", "date": "2018.04.16", "title": "Мъжът, открит мъртъв в квартира, може да се е отровил!?"}
{"url": "https://www.dnes.bg/snimka-na-denia/2018/04/16/proletta-ni-nosi-ponedelnishki-prevaliavaniia-i-hlad.373660", "text": "Днес от запад облачността ще се снишава и в следобедните часове на места в Западна България ще превали слаб дъжд. \r\nПрез нощта срещу вторник ще превали и в централните райони на страната. Вятърът ще е слаб, в Източна България - до умерен от югоизток. \r\nМинималните температури ще са между 8 и 13 градуса, дневните ще се понижат и ще са предимно между 19 и 24 градуса, по Черноморието 11 - 12 градуса, сочи  на синоптиците от БАН.\r\nАтмосферното налягане ще се понижава, но ще остане малко по-високо от средното за месеца.\r\nНад Черноморието ще има разкъсана облачност, значителна в сутрешните часове. Ще духа до умерен вятър от изток-югоизток. Максималната температура на въздуха ще е 11 -12 градуса, колкото е и температурата на морската вода. Вълнението на морето ще се усили до 3 бала.\rВ планините ще има значителна облачност и на места в масивите от Западна България ще превали. Ще духа умерен югоизточен, по високите върхове на Рила и Пирин - до силен южен вятър. Максимална температура на 1200 метра - около 16 градуса, на 2000 метра - около 8 градуса.\r\nВъв вторник и сряда над много райони от страната ще се развива купеста и купесто-дъждовна облачност и на повече места ще има превалявания, придружени и с гръмотевици. \r\nВ сряда вятърът ще бъде северозападен, към вечерта ще се ориентира от североизток, ще се усилва и с него ще нахлува сравнително хладен въздух.\r\n ", "date": "2018.04.16", "title": "Пролетта ни носи: Понеделнишки превалявания и хлад!"}
{"url": "https://www.dnes.bg/index/2018/04/16/the-telegraph-slynchev-briag-kachestvo-na-nai-niska-cena.373661", "text": "За пета поредна година Слънчев бряг бе определен за курорта, който предлага най-високо качество на ниски цени в Европа в годишното изследване на \"Барометър за ваканционни разходи\" сред 18 европейски дестинации, съобщава британският The Telegraph.\r\nКурортите са сравнявани по това колко биха ни стрували следните неща: чаша кафе, бутилка местна бира, бутилка кока-кола, чаша вино, 1,5 литрова бутилка вода, тубичка слънцезащитен крем, шишенце препарат против насекоми, обяд за двама души в ресторант, без питиетата, но плюс вечеря с три блюда и вино за двама.\r\nТези стоки в родния курорт биха стрували 43,44 паунда, докато същите продукти в Соренто, Италия, която е най-скъпата дестинация, излизат 122,65 паунда, показва изследването, цитирано от \"Монитор\".\rСлед Слънчев бряг тези артикули са най-евтини в Мармарис, Турция – 56,88 паунда. \r\nВ топ 5 попадат още Алгарве, Португалия, малко над 68 паунда, следван от Коста дел Сол в Испания със 71,55 паунда. Пета позиция заема Крит, Гърция, където ще трябва да дадем 81,35 паунда.\n\r\n ", "date": "2018.04.16", "title": "The Telegraph: Слънчев бряг – качество на най-ниска цена!"}
{"url": "https://www.dnes.bg/zvezdi/2018/04/16/martin-loryns-na-53-chengeto-na-komediiata.373472", "text": "\n\r\nНа 16 април своя 53-ти рожден ден празнува американският комедиен актьор и продуцент Мартин Лорънс. Той е роден през 1965 година във Франкфурт на Майн, Германия и е четвъртото от общо 6 деца в семейството.\n\r\nВ своята филмова кариера досега той има участие в над 25 филма, като най-голям успех постига с ролите си в лентите \"Лоши момчета\", \"Ченгета без значки\", \"Нищо за губене\", \"Ченгето в мен\".\n\r\n\n\r\nПълното му име е Мартин Фицджералд Лорънс. Родителите му го кръщават Мартин в чест на Мартин Лутър Кинг, а второто му име е взето от второто име на американският президент Джон Кенеди.\r\n                    \r\n                    \r\nБащата на актьора е военен и служи известно време във военна база в Германия, където се ражда и синът му.\n\r\nКато ученик толкова е разсмивал съучениците си, че един от учителите му е давал последните 5 минути от часа си за изява, само и само да стои тих през останалото време.\n\r\nКато юноша се занимава с бокс, но след сериозна травма в окото се отказва от мечтата си да стане професионален боксьор.\n\r\nИма два брака зад гърба си, които завършват с бързи разводи. Първият продължава малко повече от година, а вторият – около две. Актьорът има и три дъщери.\n\r\nАктьорът в миналото често е имал проблеми с полицията и е арестуван няколко пъти – за притежание на оръжие, за сбиване в нощен клуб и други.\r\n ", "date": "2018.04.16", "title": "Мартин Лорънс на 53: Ченгето на комедията"}
{"url": "https://www.dnes.bg/index/2018/04/16/receptata-dnes-supa-s-riba-i-morkovi.373450", "text": "\r\n400 г бяла риба\r\n300 г картофи\r\n1 морков\r\n1 стрък праз лук\r\n1 ч.л. сол\r\n½ ч.л. черен пипер\r\n1 щипка девесил\r\n2 супени лъжици зехтин\r\n3 стръка мащерка\r\n1 лимон\r\nпресен магданоз за поръсване\r\n\r\n\r\n\r\nНарежете картофите на дребни кубчета. Сварете ги в дълбока тенджера с вода. Към тях добавете зехтина и солта. Разбъркайте. Добавете моркова, също нарязан на ситно. Когато картофите и морковът омекнат, добавете рибеното филе, предварително нарязано на едри парчета. Прибавете и ситно нарязания праз лук. Нека врат заедно със зеленчуците и подправките (без магданоза) за около 10 минути.\r\n \r\nПреди да свалите от котлона, добавете изцедения сок от лимон. Сервирайте супата, поръсена с пресен магданоз.\r\n\r\n", "date": "2018.04.16", "title": "Рецептата Dnes: Супа с риба и моркови"}
{"url": "https://www.dnes.bg/temida/2018/04/16/versiia-za-ada-na-trakiia-shum-v-kormiloto-na-reno-to.373662", "text": "Шофьорката на \"Рено\"-то от касапницата на магистрала \"Тракия\" чула шум от кормилото, заради което кривнала надясно към автобуса. Това разказват пред \"24 часа\" разследващи, запознати с обясненията на Цвета Таскова.\r\nОт събота 29-годишната жена е подведена под отговорност за катастрофата на \"Тракия\", при която загинаха шестима, а над 23-ма бяха ранени.\n\n\n\r\nТя е приела изключително тежко случилото се. С нея е пътувал неин близък, който е свидетел по делото.\r\nОсновната теза на обвинението е, че най-вероятно реното на Таскова е ударило предната лява гума на автобуса, заради което той се е завъртял надясно, падайки в канавка. \r\r\n                    \r\n                    Как точно е станала катастрофата, ще кажат експерти, които трябва да излязат със заключение до 2 месеца.\r\nДнес прокурор Мирослав Ангелов ще поиска Софийският окръжен съд да задържи за постоянно Таскова.\r\nРазследващите стигат до обвинението на Таскова, след като експертна справка показала, че колата ѝ е технически изправна. Не е готово обаче заключението на вещите лица за автобуса на \"Юнион Ивкони\".\r\nДо неделя бяха разпитани над 30 свидетели. Вземат се показания и от пострадали, които все още лежат по столични болници. Важни за разследването са преки очевидци от 2-3 коли, които са се движили зад рейса и \"Рено\"-то на Таскова. Те не са спрели и са продължили пътя си.\r\nПо делото тепърва предстои вещи лица да установят дали, ако пасажерите са били с колани, е щяло да има загинали.\r\n ", "date": "2018.04.16", "title": "Версия за ада на \"Тракия\": Шум в кормилото на \"Рено\"-то"}
{"url": "https://www.dnes.bg/stranata/2018/04/16/nov-ad-na-pytia-avtobus-s-deca-v-kanavka-krai-veliko-tyrnovo.373673", "text": "Автобус, пълен с деца между 15-16, е катастрофирал късно снощи в района на Велико Търново, обяви зам.-министърът на транспорта Ангел Попов.\n\n\n\n\n\n\r\n\"Пак има обръщане, пак автомобил го е засякъл. Има пострадали, но няма убити\", заяви той с облекчение пред БНТ. Инцидентът е станал след 21 часа.\r\n\"Не може без колани. Ще задължим всички автобуси да имат колани, защото в някои не са монтирани фабрично\", обясни той.\r\n\"Когато българинът пътува в чужбина, той е изключително внимателен, а когато навлезе в територията на България, той обича да нарушава пътните правила\", каза Попов.\r\r\n                    \r\n                    \"Нещо може би не правим, както трябва, в обучението на младите шофьори\", заключи той.\r\nПрипомняме ви, че само преди дни, в петък, \"Рено\" с плевенска регистрация удари автобус на \"Юнион Ивкони\" на магистрала \"Тракия\".\r\nВследствие на съприкосновението автобусът излезе от пътя и се преобърна в канавка – загинаха 6 души, а 23 бяха ранени.\n\r\n ", "date": "2018.04.16", "title": "Нов ад на пътя! Автобус с деца в канавка край Велико Търново"}
{"url": "https://www.dnes.bg/temida/2018/04/16/syd-poriaza-silistrenka-hadji-s-h-r-li-ne-moje.373664", "text": "Окръжният съд в Силистра отхвърли молбата на жена, посетила свещения град Йерусалим, да прибави към името си \"хаджи\". Магистратите отмениха решение на Районния съд в Дулово, който е допуснал промяната, след постъпила въззивна жалба на районния прокурор на Дулово.\r\nПрез март м.г. жената посетила Божи гроб в Йерусалим и получила свидетелство за поклонничество, каквото се дава на всеки турист, бил на свещеното за християните място. След като се завърнала, много близки и познати започнали да се обръщат към нея с \"хаджи\", затова подала молба в местния съд за прибавяне на думата към името й. \r\nСъдът в Дулово приел за важно обстоятелство посещението в Йерусалим и допуснал жената да се казва занапред хаджи С.Х.Р. Това решение задължавало общинската администрация да впише промяната в гражданските регистри.\r\r\n                    \r\n                    Магистратите в Силистра обаче отменят решението с мотива, че няма доказателства за специална религиозна длъжност или обвързаност на жената, които да изискват добавката \"хаджи\" в документите й за самоличност. Освен това общоизвестен бил фактът, че приложеното свидетелство се дава на всеки турист, посетил Божи гроб.\r\nЮристи припомнят пред \"Монитор\", че законът допуска промяна на името единствено ако то е осмиващо, опозоряващо или обществено неприемливо, както и ако важни обстоятелства налагат това. Важно обстоятелство е например осиновяването, но не и посещението на религиозно място.", "date": "2018.04.16", "title": "Съд поряза силистренка: Хаджи С.Х.Р. ли? Не може!"}
{"url": "https://www.dnes.bg/obrazovanie/2018/04/16/priemyt-na-pyrvolaci-zapochva-nai-blizkiiat-pecheli.373680", "text": "Кампанията за прием в първи клас в училищата в София започва днес. Родителите на децата, които през септември ще са в първи клас, вече могат да подават документи в желаните училища.\r\nТази година правилата за прием са нови.\r\nСпоред нова наредба най-голям шанс да бъдат приети ще имат децата, живели в района на училището през последните 3 години. За адрес на детето се приема този на майката.\n\n\n\r\n\"Родителят ще трябва да удостовери постоянен адрес с официален документ. Той ще се предоставя обаче при записването на детето\", уточни Мария Минчева от Столичната община пред bTV.\r\nТази година от изискванията е отпаднал критерият месторабота на родител. Предишните години при приема в първи клас се взимаше предвид и дали родителят работи в района на училището.\r\r\n                    \r\n                    Няма да има значение и кога са подадени документите в рамките на кампанията.\r\nПравилата за прием в първи клас, които просветното министерство въведе, са в сила за цялата страна. Напрежение около кампанията обаче има само в големите градове.\r\nВ София се очаква за първи клас да кандидатстват над 12 хил. деца.\r\nКампанията се провежда на фона на родителски протест срещу принципа \"най-близкият печели\". \r\nМайки и бащи подадоха жалба в Комисията за защита от дискриминация, а нейното решение се очаква през май.", "date": "2018.04.16", "title": "Приемът на първолаци започва: Най-близкият печели!"}
{"url": "https://www.dnes.bg/temida/2018/04/16/za-6-te-jertvi-na-trakiia-iskat-postoianen-arest-za-shofiorkata.373684", "text": "Прокуратурата ще поиска постоянен арест за шофьорката на реното, обвинена за тежката катастрофа на магистрала \"Тракия\". В петък, 13-ти, автобус се обърна близо до Вакарел, шестима от пътниците загинаха, а десетки бяха ранени.\r\nВ събота прокуратурата повдигна обвинение на шофьорката, която в този момент е изпреварвала автобуса. Според разследващите тя е загубила контрол над автомобила си и е закачила автобуса, което станало причина за кървавия инцидент.\n\n\n\r\nЖената е на 29 години от Плевен. Тя бе задържана първо за 24 часа, а впоследствие за 72 часа.\r\nОт прокуратурата съобщиха, че пробите й за алкохол и наркотици са отрицателни, а техническата експертиза на реното е показала, че колата е в изправност. Затова заключението е, че катастрофата се дължи на субективните действия на шофьорката.\r\r\n                    \r\n                    В събота от прокуратурата обясниха, че плевенчанката има старо провинение на пътя, свързано с употреба на алкохол. Тя била и с отнемана книжка.\r\nПреди дни наблюдаващият случая прокурор Мирослав Ангелов обясни, че на плевенчанката ѝ е повдигнато обвинение за причиняване на пътно-транспортно произшествие с повече от 2 жертви.\r\nСред загиналите в тежката катастрофа са били млада учителка от Сливен, волейболна треньорка от Габрово, 16-годишна ученичка, гастербайтер от Руенско, жена от Стара Загора.", "date": "2018.04.16", "title": "За 6-те жертви на \"Тракия\": Искат постоянен арест за шофьорката"}
{"url": "https://www.dnes.bg/world/2018/04/16/kitaiskiiat-twitter-zapochva-bitka-vs-homoseksualnostta.373685", "text": "Едно \"светло и хармонизирано пространство\" - това иска да създаде китайската услуга за кратки съобщения Weibo, често наричана \"китайския Twitter\" за своето общество. По тази причина компанията предприема една спорна стъпка.\r\nПрез уикенда китайската компания издаде нови насоки за ползване, с които иска да премахне хомосексуалното съдържание. Политиката гласи, че платформата ще следи в продължение на три месеца отблизо комиксите, игрите, текстовете и видеоклиповете за порнография, „кърваво насилие\" и хомосексуални послания.\n\r\nАнонсът предизвика 24 000 коментара и беше споделен над 110 000 пъти само за няколко часа, предава Ройтерс.\r\nИнтернет потребителите реагираха ужасено и създадоха хаштага #Азсъмгей. Подобни публикации достигнаха 130 милиона кликвания и 135 000 коментара за няколко часа. \r\r\n                    \r\n                    \"Като член на тази група аз съм гей, аз съм горд... отказвам да бъда дискриминиран или неразбран\", пише потребител. \"Дори да ме свалите, има десетки милиони като мен\", пише друг.\r\nНякои от публикациите са били бързо свалени от услугата, като вместо тях се появява надпис \"нелегално съдържание\". Досега Weibo е премахнала 56 243 публикации, закрила е 108 потребителски акаунта и е зитрила 62 теми, свързани с новите правила.\r\n във връзка със сигналите за редица нарушения на информационни услуги, управлявани от Tencent Holdings, Baidu и Weibo. Администрацията на киберпространството на Китай обяви тогава, че е инструктирала своите клонове в Пекин и Гуандун да разгледат сигналите, че част от най-големите онлайн услуги в страната включват генерирано от потребителите съдържание, наситено с \"насилие, порнография и слухове\", които пречат на социалния ред.\r\nВ Китай хомосексуалността не се наказва от 1997 г. насам. Въпреки това говоренето за лесбийки, гейове, бисексуални и транссексуални (LGBT) все още се счита за табу. Активисти твърдят, че консервативните нагласи на някои части на обществото подтикват властите към ограничения.\r\n", "date": "2018.04.16", "title": "Китайският Twitter започва битка vs. хомосексуалността "}
{"url": "https://www.dnes.bg/knigi/2018/04/16/nai-loshoto-u-horata-v-transformacii.373700", "text": "Богата и разнообразна колекция от страшни истории е събрал българският издател, кинокритик и писател Благой Иванов в \"Трансформации\".\r\nСтава въпрос за първата му художествена книга, която излезе от печат  символично в петък 13-и. Творбата съдържа 20 разказа, предимно хорър и  тук-там научна фантастика, вдъхновени от страховитите истории на Стивън Кинг, Дийн Кунц, Клайв Баркър, Ан Райс и Х. Ф. Лъвкрафт.\r\nВсеки разказ в сборника е придружен от оригинална илюстрация на  българската художничка Кристина Стоянова. Впечатляващата корица също е  нейно дело. На страниците на Трансформации“ съществува свят, в който  опасностите се крият на всевъзможни места, най-мрачното от които е и  най-неочакваното – вътре в самите персонажи.\r\n                    \r\n                    \r\nМладо семейство се наслаждава на пикник сред природата, когато едно от децата им прави грешката да се позабавлява със случайно открит мравуняк... Сприхав детектив подлага на кръстосан разпит мистериозен непознат и в процеса на разговора научава ужасяваща истина, която може да му коства живота... Любител градинар изравя в задния си двор древен артефакт, криещ зловеща сила, която моментално го обсебва...\r\nБезпощаден ловец на ликантропи побеждава в кървава схватка смъртоносен враг на прекалено висока цена... В разгара на зомби апокалипсис един мъж прибягва до отчаяна мярка, за да не бъде изяден жив... Пригответе се за двайсет незабравими тръпки, които разкриват трансформациите на хора, места и събития в сблъсък с необяснимото. Ще откриете корпоративни злодеи, сюрреалистични съновидения и космически колонии, а след последната страница ще ви останат ярки спомени, неизменно гарантиращи натрапчиви кошмари.\n\r\nБлагой Иванов дебютира през есента на 1997 г. с „\"реобразяване\" в сп. \"Върколак\" – разказът печели конкурс за най-добър кратък хорър. През следващите години разкази се появяват в редица списания (\"Тера Фантастика\" и \"Дракус\") и антологии (\"Точка на пристигане\" и \"Звяр незнаен\").\r\nНегови текстове за кино, музика и литература са публикувани в много печатни и електронни издания. Правил е интервюта с писатели, критици, преводачи, режисьори и художници, сред които Любомир Николов, Владимир Игнатовски, Любен Дилов, Джордж Р. Р. Мартин, Виктор Божинов, Милчо Манчевски, Валери Милев, Петър Станимиров и Шон Бейкър.\r\nПрофесионалният му опит включва работа като репортер, сценарист, копирайтър, редактор и издател. През пролетта на 2017 г. от печат излезе дебютната му книга – публицистичната \"Добрите, лошите и грозните\".", "date": "2018.04.16", "title": "Най-лошото у хората в \"Трансформации\""}
{"url": "https://www.dnes.bg/world/2018/04/16/iaponiia-i-kitai-otnovo-zapochvat-da-govoriat-za-ikonomika.373688", "text": "Япония и Китай възобновиха икономическия си диалог след близо осем години, в които той бе замразен.\r\nПредвид нарастващата икономическа роля, която двете страни биха могли да играят както в регионален, така и в световен мащаб, са необходими \"нови перспективи\", заяви японският външен министър Таро Коно в началото на преговорите в Токио, цитиран от DPA.\r\nКитайският му колега Уан И заяви, че Китай се надява да \"задълбочи\" диалога с Япония за икономическото сътрудничество. Посещението на външния министър Уан И в Япония е първото на китайски външен министър за двустранни разговори от 2009 г. насам. Срещата му с Коно е продължила почти четири часа в неделя, съобщи японското външно министерство. Двамата министри са постигнали съгласие относно важността на организирането на съответните посещения на япония премиер Шиндзо Абе в Китай и на китайския президент Си Дзинпин в Япония.\r\r\n                    \r\n                    Възобновяването на преговорите на високо равнище между двете сили е знак за подобрение на отношенията, които до неотдавна бяха напрегнати заради териториални спорове и отношенията на Япония към нейното военно минало.\r\nДвете най-големи икономики в Азия имат основание да си сътрудничат на фона на усилията на американския президент Доналд Тръмп да наложи наказателни мита върху вноса от техните страни и исканията му да отворят пазарите си повече за американския износ, коментира и The Associated Press.\r\nЯпонският премиер Шиндзо Абе заминава на посещение в САЩ през тази седмица за среща с Тръмп, за да обсъдят плановете за търговия и срещата на високо равнище между севернокорейския лидер Ким Чен Ун и Тръмп. \r\n", "date": "2018.04.16", "title": "Япония и Китай отново започват да говорят за икономика"}
{"url": "https://www.dnes.bg/usa/2018/04/16/niama-treta-svetovna-voina-sled-udara-v-siriia-zasega.373683", "text": "Няма Трета световна война след ударите в Сирия, увери посланикът на Франция у нас Ерик Льобедел.\n\r\nТой подчерта, че страната му е настоявала за провеждането на такива атаки още през 2013 г., но това така и не е било направено.\n\n\n\r\nЩе има ли нови удари срещу Сирия обаче сега зависело само от Башар Асад, настоя дипломатът пред Нова тв.\r\n\"С увереност можем да твърдим, че ударите бяха успешни и противовъздушната отбрана не беше ефикасна\", заяви още дипломатът.\r\nТой каза, че в понеделник ООН ще обсъжда общ план, изготвен от Франция. Той съдържа четири точки: пълно унищожение на сирийската химическа програма; елиминиране на ИДИЛ; спиране на военните действия в Сирия и предоставяне на хуманитарна помощ; постигане на трайно политическо решение за проблемите в размирната страна.\r\r\n                    \r\n                    \"Всички, включително и Русия, знаят, че Сирия няма бъдеще, начело с Асад. Промени обаче могат да се случат постепенно. Трябва да убедим нашите руски приятели, че могат да играят конструктивна роля и конструктивно да отстояват интересите си в Сирия\", коментира още Ерик Льобедел.\r\nСпоред него от случилото се преди години в Либия трябва да се извлекат поуки, включително във връзка със Сирия.\r\n ", "date": "2018.04.16", "title": "Няма Трета световна война след удара в Сирия. Засега!"}
{"url": "https://www.dnes.bg/za-da-se-razbirame/2018/04/16/izberete-snimka-i-vijte-kakvo-da-promenite.373529", "text": "Пролетта е време на ново начало. Период в годината, в който заедно с пробуждащата се природа, можем да поставим началото на така желаните промени в живота ни. За да направим място на новото, позитивното, трябва да се разделим с някои неща, да излезем от зоната си на комфорт.\r\nДнес споделяме един забавен тест. Пред вас има три изображения. Изберете това, което най-много ви допада и вижте как да промените вашата пролет.\r\n1. Елен\r\nРешенията, които търсите, са в рамките на вашите преживявания. Погледнете миналото на страданието, нещастието и несправедливостта, които сте изпитали. Има много мъдрост, която вече сте придобили от всичко, през което сте преминали.\r\nВие ставате по-мъдри с всяка ситуация, през която сте преминали. Отделете си нужното време само за себе си, в което да се разтоварите и да помислите върху това, което ви вълнува. Така ще достигнете до правилните решения.\r\r\n                    \r\n                    ", "date": "2018.04.16", "title": "Изберете снимка и вижте какво да промените"}
{"url": "https://www.dnes.bg/knigi/2018/04/16/seksualnoto-syzriavane-v-krizisna-situaciia-djunglata-na-skakalcite.373703", "text": "Впечатляващ роман за съзряването, из който вилнеят страховити богомолки, тийнейджърски страсти и препускащо действие е \"Джунглата на скакалците\".\n\r\nКраят на света идва по възможно най-неочаквания начин... Пуберите Роби и Остин са хлапета с проблеми – хулиганите ги тормозят, хормоните им бушуват и пороците ги изкушават. Двамата обаче се изправят пред по-сериозно предизвикателство: инвазия от гигантски, разгонени и извънредно кръвожадни богомолки.\r\nТочно когато си мислиш, че да си тийнейджър е твърде непосилно бреме, се налага да спасяваш и себе си, и цялото човечество – оказва се обаче, че нещата могат да бъдат колкото опасни, толкова и забавни, a в сюжета да се намесят всякакви на пръв поглед несъпоставими неща: двуглави бебета, космически кораби, секс, батискафи, войни, чудовища, двигатели с вътрешно горене, любов, фасове, радост, противобомбени убежища, пица и какво ли още не.\r\n                    \r\n                    \r\nСъдържанието на хитовата фантастика \"Джунглата на скакалците\" звучи наистина откачено, но всяка странност вътре е описана, развита и включена от щатския писател Андрю Смит със завидно стилово майсторство и с шокираща оригиналност.\r\nМоже би тъкмо затова самият Едгар Райт, един от най-талантливите и хапливи съвременни британски режисьори, се зае сериозно да медитира над опцията да заснеме екранизация (дали това ще се случи – само времето ще покаже).\r\nРоманът получи толкова бляскави оценки от страна на критици и читатели, че дори само отзивът на \"New York Times Book Review\" е солидна заявка за повишено внимание: \"Тази книга напомня на \"Кланица 5\" на Кърт Вонегът по възможно най-добрия начин!\"\n\r\n ", "date": "2018.04.16", "title": "Сексуалното съзряване в кризисна ситуация: \"Джунглата на скакалците\""}
{"url": "https://www.dnes.bg/stranata/2018/04/16/sled-godini-pyt-prez-kalta-nov-dom-za-mechtite-na-presiian.373674", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЩастлива развръзка в живота на Анета Янева и 15-годишният Пресиян от Велико Търново. Години наред жената всеки ден изминаваше по четири километра пеша, бутайки до училище инвалидната количка на момчето, което се бори с тежката диагноза мускулна дистрофия. \n\r\nДнес те вече имат нов дом, а трогнат от историята им собственик на строителна фирма ремонтира безвъзмедно жилището им, пише . \n\r\nАнета Янева години наред живее с двете си деца в малка стая в покрайнините на Велико Търново без елементарни битови условия.  \r\nСинът ѝ, 15-годишният Пресиян е прикован към инвалидна количка. Момчето обаче не губи надежда. Мечтае да стане фризьор, за може един ден да помага на майка си.\n\n\r\r\n                    \r\n                    За да помогне на сина си да осъществи мечтата си, майка му Анета всеки ден извървяваше километри пеша, за да го заведе до класната стая. \r\nМалко след Коледа идва и дългочаканата новина - семейството може да се настани в общинско жилище, в което учителите всеки ден да посещават Пресиан. \r\nСтроителният предприемач от Велико Търново Милен Ангелов решава безвъзмездно да направи ремонт на новия им дом. \r\nДве седмици по-късно Ани и двете ѝ деца се радват на новото си жилище и казват, че отново вярват в доброто. Надяват се и повече хора да последват примера на Милен Ангелов.\r\n ", "date": "2018.04.16", "title": "След години път през калта – нов дом за мечтите на Пресиян"}
{"url": "https://www.dnes.bg/stranata/2018/04/16/23-godishen-zagubi-kontrol-vyrhu-kola-zabi-se-v-kyshta.373693", "text": "Лек автомобил се удари в жилищна сграда в град Златарица, съобщиха от ОД МВР - Велико Търново.\r\nИнцидентът станал в 11:45 ч. в събота. Ауди, управлявано от 23-годищен шофьор, се забило в къщата. \r\nШофьорът навлизъл в ляв завой, загубил контрол над автомобила и се врязал в дома. \r\nПричинени са значителни имуществени вреди на сградата.\r\nВ автомобила е имало двама 18-годишни пътника. Няма пострадали. \r\nВ РПУ Елена е образувано досъдебно производство, изясняват се причините за тежкото ПТП.\r\n ", "date": "2018.04.16", "title": "23-годишен загуби контрол върху кола, заби се в къща"}
{"url": "https://www.dnes.bg/stranata/2018/04/16/myj-ot-varna-obiaven-za-izdirvane-e-otkrit-myrtyv.373698", "text": "Варненец, обявен за издирване преди дни, е бил открит мъртъв.\r\n50-годишният Ангел Ангелов изчезнал на 11 април. За последно той бил забелязан около 10:00 ч. в района на базар \"Левски\".\r\nТам Ангел е паркирал колата си, в която оставил документите и телефона.\r\nТялото на мъжа е намерено в близост до Военноморска болница, съобщи \"Дарик\".\r\nОт полицията съобщават, че няма данни за извършено престъпление. На този етап не е ясно дали се касае за самоубийство, злополука или естествена смърт.", "date": "2018.04.16", "title": "Мъж от Варна, обявен за издирване, е открит мъртъв"}
{"url": "https://www.dnes.bg/teatar/2018/04/16/sedem-jeni-edin-myj-v-liubovta-na-anatol.373695", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nСедем жени са привлечени от магнетичен мъж и застават на пътя му, докато самият той се стреми да открие голямата любов. Тази сюжетна линия е в основата на постановка \"Любовта на Анатол\", която ще се играе на 18 април и 2 май в театрална работилница \"Сфумато\".\n\r\n\"Това са 7 различни ситуации от нашия живот. Всеки от нашите зрители ще се припознае в тези сцени. Има цели сюжети, които са се случвали на всеки един от нас. Започва се от по-млада любов и се стига до един брак, който не е сигурно дали се случва или не\", разказа актьорът Сотир Мелев, който влиза в ролята на Анатол.\n\r\nПредставлението на 18 април ще бъде премиерно за актрисата Василена Винченцо, която се намесва в последния етап от живота на Анатол.\r\n                    \r\n                    \r\n\"За мен е много важно, че любовта се състои между двама. Интересно е за изследване къде се пресичат очакванията на двамата и какво става след това ако се пресекат и ако не се пресекат\", посочи тя в \"България сутрин\".\n\r\nРежисьорът на постановката Антон Угринов отбеляза, че в седемте сцени са изследвани седем мита за любовта.\n\r\n\"Всеки път си мислим, че ще е различно, че искаме да знаем истината, а когато я разберем се оказва, че не сме искали да я знаем. 7 различни гледни точки и митове за любовта. Направих това представление преди 3 години и разбрах, че не съм си взел никаква поука от това\", каза той в студиото на .\n\r\n\r\n ", "date": "2018.04.16", "title": "Седем жени, един мъж в \"Любовта на Анатол\""}
{"url": "https://www.dnes.bg/obrazovanie/2018/04/16/naesen-s-pesen-shte-ima-li-nedovolni-roditeli.373690", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес започва кампанията за подаване на документи за прием на първокласници. Тя ще продължи един месец, като до края на май трябва да стане ясно дали основният допълнителен критерии уседналост, решаващ приема в първи клас, не е дискриминационен. \n\r\nВ този срок трябва да се произнесе и ресорната комисия, след като бе сезирана от родители за критерия. Очаква се новите правила да доведат до напрежение и опашки в големите градове.\n\r\n\"В повечето случаи родителите негодуват, защото наскоро са си купили жилища. Много от родителите наистина смениха адресната си регистрация наскоро. Откакто имаме уседналост, много по-спокойно вървят нещата\", отбеляза зам. директорът на 51 СУ Дея Милушева за \"България сутрин\" като уточни, че до момента няма напрежение.\r\r\n                    \r\n                    По думите на Милушева, много от родителите в последния момент са сменили миналата година адресната си регистрация, но не е имало спрени деца.\n\r\nДруга точка, по която ще бъдат класирани учениците, е дали техни братя или сестри учат във въпросното училище или ще учат заедно с тях, ако са близнаци.\n\r\n\"Това са допълнителни критерии, които ще влязат в системата, едва когато направим класиране по местоживеене. Много сме доволни и благодарим за хубавото отношение. Родителите повярваха, че поредният номер не е от значение. Не очакваме опашки\", посочи още Милушева пред репортера на  Милена Енчева.", "date": "2018.04.16", "title": "Наесен с песен... Ще има ли недоволни родители?"}
{"url": "https://www.dnes.bg/tenis/2018/04/16/grisho-za-sezona-na-klei-pak-shte-si-capam-maratonkite.373711", "text": "Най-добрият български тенисист Григор Димитров се надява през тази година да има повече успехи на червени кортове.\r\nСерията от големи турнири на клей стартира през тази седмица с \"Мастърс\" в Монте Карло, където Димитров основно живее и тренира. \r\n\"Това е първият Мастърс на клей. Радвам се, че отново съм у дома. Хубаво е да си вкъщи. Приключих рано в Маями, така че получих възможност да се върна, да имам достатъчно време да се готвя у дома, на тези кортове, на които скоро ще играя\", заяви Димитров в интервю за АТП.\r\n \r\n\"На клей всичко може да се случи. Това е една от настилките, на която предимство имат не само тези, които се движат добре. За мен винаги е било интересно да играя на червено. В крайна сметка съм израснал на клея\", допълни той.\r\n \r\nДимитров, който е пети в световната ранглиста, през миналата година записа 4 победи в 9 мача на червено, като отпадна в първия кръг на три от петте турнира, в които участва, включително и на \"Мастърс\"-а в Монте Карло. \r\n \r\n\"Искам да се представя по-добре на клей в сравнение с предишните години. Това е целта ми. Физически се чувствам добре, движа се добре, за съжаление досега не успявах да спечеля оспорваните мачове на червено. Надявам се да го променя. Първите дни са много важни, за да свикнеш с движението на клей, да се предпазиш от контузии, да се настроиш за приплъзванията...другите неща са доста еднакви. На червено най-много обичам да приплъзвам, а най-лошото е, че маратонките се цапат много\", каза още Димитров с усмивка.\r\n \r\nХасковлията е поставен под номер 4 в Монте Карло и стартира директно от втория кръг срещу победителя от мача между Паоло Лоренци (Италия) и квалификанта Пиер-Юг Ербер (Франция).\r\n \r\n", "date": "2018.04.16", "title": "Гришо за сезона на клей: Пак ще си цапам маратонките!"}
{"url": "https://www.dnes.bg/index/2018/04/16/dendi-izoblichava-falsha-i-licemerieto-v-kniga.373739", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Човек трябва всеки ден да започва на чисто, защото иначе му е спукана работата!\", коментира пред камерата на \"Околосветско\" Любомир Милчев-Денди.\r\nТой е циничен, ироничен, провокативен и ексцентричен. Има и нова книга. \"Пурпурна книга на изчервяването\" на Любомир Милчев-Денди сваля лицемерните маски. Кои са нейните герои и какво ни кара да променяме цвета на лицето си?\r\nЕкипът на \"Околосветско\" отива на раздумка с ексцентричния и ерудиран писател. \r\n\"Това е нещо средно между мемоар и сбор от портрети в стилистиката на Лилиан Хелман. Книга за фалша и лицемерието, които обричат всеки един от нас на фалшиво съществуване, в което регламентът надделява над самото живеене\", сподели пред  писателят.\rКолко на чисто може да започне човек в света на зведите и защо светски знаменитости като Слави Трифонов и Жени Калканджиева попадат между страниците на \"Пурпурна книга на изчервяването\"?\r\nЗа да има и игра с читателя, Денди е предвидил и няколко празни страници, отделени за бележки на изчервяващия се. А какво може да накара самия автор да се изчерви? Оказва се, нищо.", "date": "2018.04.16", "title": "Денди изобличава фалша и лицемерието в книга"}
{"url": "https://www.dnes.bg/politika/2018/04/16/radev-na-kraka-pri-putin-v-kraia-na-mai.373727", "text": "Президентът Румен Радев официално потвърди, че ще посети Москва през май.\r\nЗасега най-вероятно визитата ще е на 20 - 21 май, но конкретните дати все още се уточняват, съобщи държавният глава.\n\n\r\nПосещението на руския президент Владимир Путин обаче засега само се обсъждало и заради това не можело да се говори за определени дати.\r\n\"Във времена на конфронтация трябва да се стремим да поддържаме диалога и да снижаваме напрежението\", коментира Радев  в отговор на въпрос дали сега е моментът да се организира негова визита в Русия.\n\r\n\"Българският културен, световен и цивилизационен принос не може да става залог на политически конфликт. Точно във времена на конфронтация ние трябва да поддържаме диалога, трябва да търсим общите интереси в борбата с тероризма и как да снижаваме това напрежение. Така че в тази връзка мисля, че диалогът и каналите за диалог трябва да бъдат запазени. Основната цел на България е постигане на диверсификация – на газови и енергийни доставки като източници и като маршрути. В това отношение ние трябва да правим всичко възможно да получаваме отколкото може повече места и маршрути енергия – това означава по-голяма сигурност, повече опции и по-ниски цени. Затова България трябва да бъде активна в тези дейности\", каза още той.", "date": "2018.04.16", "title": "Радев на крака при Путин в края на май"}
{"url": "https://www.dnes.bg/snimka-na-denia/2018/04/16/vzemete-chadyr-dyjdyt-smenia-slynceto-vyv-vtornik.373722", "text": "През следващото денонощие облачността над страната ще е значителна и на много места ще превали.\n\r\nУтре след обяд над Западна и Централна България преваляванията ще са придружени с гръмотевици и временно усилване на вятъра. В източните райони ще духа до умерен вятър от изток-североизток. \n\r\nМинималните температури ще са предимно между 5 и 10 градуса, а максималните ще са между 18 и 23 градуса, прогнозират синоптиците от НИМХ - БАН. \n\r\nПо Черноморието облачността ще е значителна и след обяд по южното крайбрежие ще превали. След обяд ще духа до умерен вятър от изток-североизток. Максималната температура на въздуха ще е между 11 и 14 градуса, близки до температурата на морската вода. Вълнението на морето ще е 2-3 бала.\r\nВ планините ще има значителна облачност и на места в масивите от Западна и Централна България ще превали и прегърми. Ще духа умерен, по високите и открити части - до силен вятър от източната четвърт. Максималната температура на 1200 метра ще е около 14 градуса, на 2000 метра - около 8 градуса.\n\r\nАтмосферното налягане слабо ще се повиши и ще е по-високо от средното за месеца.\n\r\nВ сряда и четвъртък  - 18 и 19 април, ще се развива купеста и купесто-дъждовна облачност, сочи .\r\nЩе бъде с превалявания, придружени и с гръмотевици, на повече места и по-съществени ще са в западната половина от страната.\r\nВ сряда вятърът временно ще бъде северозападен, към вечерта отново ще се ориентира от североизток, в четвъртък - от север-североизток, ще се усилва и с него ще нахлува сравнително хладен въздух.\r\nДневните температури в четвъртък ще се понижат и вече ще са близки до обичайните. Максималните ще са предимно между 15 и 20 градуса, сутрешните - между 7 и 12 градуса.", "date": "2018.04.16", "title": "Вземете чадър: Дъждът сменя слънцето във вторник "}
{"url": "https://www.dnes.bg/notifikacii/2018/04/16/bratyt-na-begleca-pelov-ogorchen-e-no-bratko-predai-se.373730", "text": "Братът на Владимир Пелов, затворникът, който показно избяга от Софийския затвор с Владимир Колев преди Великден, го призова да се предаде. Стефан, който е по-големият от двамата Пелови, смята, че бягството на брат му е протест, защото Владо е огорчен от присъдата.\r\n\"Бягството му е един вид протест срещу системата. Като знам последната му присъда от 25 години затвор как се основава само на \"категоричните\" и \"неоспорими\" доказателства на едно куче\", възмущава се Стефан. \r\nТой разказва, че според магистратите четириногото е познало миризмата на Владо в една от колите, използвана в престъплението. \r\n\"Съмнявам се, че някъде по света има издадена присъда за това, че едно куче е казало \"бау\", а аз съм ветеринар\", обяснява братът пред \"България днес\".\n\n\n\n\n\rСтефан Пелов живее на края на ботевградското село Скравена, където има малка ферма. С Владимир не са се чували и виждали повече от две години – откакто по-малкият влиза зад решетките.\r\n\"Братко, предай се! Това бих посъветвал брат ми, ако ме потърси. Най-добре е да се върне в затвора\", категоричен е Стефан.\r\nТой смята, че бягството вероятно е спасение за брат му, но е убеден, че Владо трябва да се върне зад решетките, защото така е правилно.\r\n\"Законът казва, че който има присъда, трябва да влезе в затвора и да си излежи наказанието. Но всеки си решава за себе си. Някой предпочита да е в затвора, но на спокойствие, друг да е свободен като дивите животни, но гонен цял живот\", допълва Стефан Пелов.\r\nТой разкрива, че всички от семейството са шокирани от бягството на Владо през парадния вход на затвора, а родителите му са в много тежко състояние.\r\n\"Майка ми е просто психически разбита от това. Татко ми е в болница, след като получи епилептичен пристъп от напрежение\", обяснява Стефан.\r\nТой смята, че с бягството си Владимир търси реабилитация и надежда обществото да научи детайли за живота му и престъпленията, за които е осъден.\r\n\"Изкараха брат ми изверг, убиец. Това не може да е истина! Не го вярвам! Има само едно дело, по което е направил пълни самопризнания. Пред мен винаги е казвал, че за всичко друго е набеден. Единственото, което призна, бе, че е обезоръжил трима полицаи. Взима колата им, голяма работа, нали после им я връща. Владо ако беше такъв изверг, да мрази толкова полицаите, готов само да им събира скалповете, какво му пречеше да ги убие и тримата? Никой нямаше да разбере!\", чуди се Стефан Пелов.\r\nТой допълва и че и от затвора брат му е избягал без да рани никой.\r\n\"Можел е всички да убие, имал е оръжие. Не е стрелял по хората, значи не е такъв заклет убиец, човекоядец, какъвто го изкарват\", категоричен е братът на беглеца.\r\nНего никой не го е търсил след бягството на Владимир. А на въпроса какъв човек е брат му, Стефан разказва с плам в очите: \"Беше много умен! Тих, скромен човек, не парадираше със скъпи коли, златни ланци, часовници и телефони. Разследващите твърдят, че бил бегач, 10 км ги взимал на един дъх. Пълни глупости! Владо е едър човек, тромав, но физически здрав. Твърдят, че бил супердобър стрелец, но аз през живота си не съм го виждал да носи оръжие. С едното око е напълно сляп, а другото око е на 90% със запазено зрение. Все си мисля, че тъй като е било тъмно, е физически неспособен да убие двамата цигани в центъра на Ботевград (братята Цветан и Марко Петрови, разстреляни през 2016 година. За двойното убийство е обвинен Пелов - бел. авт.), категоричен е Стефан Пелов.\r\nБаткото предполага, че Владимир Пелов все още не е напуснал границите на страната ни.\r\n\"Нямам представа къде може да е. Моето мнение е, че все още е в България. Много престъпници, банкери бивши, си живеят свободни в чужбина и никой не може да ги докара в България и се надсмиват над правосъдието и полицията\", огорчен е Стефан и допълва, че само се надява брат му да не последва съдбата на шесторния убиец от Нови Искър Росен Ангелов, който бе открит с куршум в главата.\r\n\"Има такава вероятност и Владо да бъде открит самоубит. Надявам се това да не се случи\".", "date": "2018.04.16", "title": "Братът на беглеца Пелов: Огорчен е...! Но, братко, предай се!"}
{"url": "https://www.dnes.bg/temida/2018/04/16/delo-za-imot-v-bankia-15-godini-10-meseca-i-10-dni.373704", "text": "Дело за собственост върху поземлен имот в Банкя, приключило за 15 години, 10 месеца и 10 дни, е сред най-продължителните производства, установени от Инспектората към ВСС при извършени в периода 1 октомври – 31 декември 2017 г. проверки.\r\nИнспекторите са проверили 188 заявления от граждани за бавно правосъдие, а това е едно от общо 69, за които те са установили, че са основателни.\r\nПроизводството е започнало през август 2001 г., когато трима ищци предявяват искове за установяване на правото на собственост върху имота, допълват от Инспектората към ВСС.\r\nДелото е приключило през юни 2017 г.  Като през тези 15 години, 10 месеца и 10 делото е разгледано само на две инстанции. Първоинстанционното производство в Софийския районен съд е продължило 3 години и 4 месеца.\r\r\n                    \r\n                    Проведени са 12 съдебни заседания. Голяма част от тях са отложени, тъй като съдът е допускал безкритично доказателствените искания на страните.\r\nМногократното отлагане на съдебните заседания за събиране на доказателства е забавило производството с близо една година.\r\nВъв въззивното производство в Софийски градски съд, продължило 12 години и 6 месеца, са допуснати много забавяния, причинени от действията на съда.\r\nОсновната причина за продължителността на въззивното производство е големият брой на съдебните заседания – 16, и интервалите, през които те са насрочвани – от 5 до 9 месеца. 12 от всички 15 отлагания на съдебните заседания са обосновани с необходимостта от събиране на доказателства, като съдът не е използвал никакви дисциплиниращи средства да стимулира участниците в процеса към по-добра организация и прецизност при предявяване на доказателствените искания и събирането на доказателства.\r\nОсвен това два пъти съдът е бездействал и с това приключването на делото е забавено допълнително.\r\nПървият път - когато СГС е върнал делото на първоинстанционния съд за произнасяне по молба на ищците за допълване на съдебното решение. СРС се е произнесъл за по-малко от месец и е изпратил отново делото на СГС за продължаване на съдопроизводствените действия. Следващото съдебно заседание в производството пред СГС е проведено 3 години по-късно, без наличие на основателна причина. \n\r\nПри втория случай администрирането на касационната жалба на един от ответниците срещу решението по делото е продължило 15 месеца, като тя е върната на жалбоподателя, тъй като той не е отстранил допуснатите в нея нередовности. В периода на администриране на касационната жалба се включва и разглеждането на молба от жалбоподателя за предоставяне на правна помощ, по която съдът се е произнесъл със забавяне от 6 месеца.\n\r\nВ резултат на всички тези факти приключването на въззивното производство е забавено с 9 години.\n\r\nОтчетено е от Инспектората към ВСС, че конкретното дело за собственост се характеризира с повишена правна и фактическа сложност. Трябвало е да се установят много правно значими факти, относими съм спора, да се съберат много писмени доказателства. Допуснати са и са изслушани две съдебно-технически експертизи.\n\r\nГолемият брой на ответниците – 8 при подаването на исковата молба, също е допринесъл за усложняване на делото от фактическа страна, защото е създал проблеми при тяхното призоваване. По време на продължилото 15 години, 10 месеца и 10 дни производство някои страни са починали и е било необходимо в процеса да бъдат конституирани техните законни наследници, с което общият брой на страните по делото се е увеличил. \n\r\nВъпреки по-високата правна и фактическа сложност на делото са допуснати забавяния, които са довели до нарушаване на правото на разглеждане и решаване на делото в разумен срок, е приетото от Инспектората към ВСС.", "date": "2018.04.16", "title": "Дело за имот в Банкя: 15 години, 10 месеца и 10 дни! "}
{"url": "https://www.dnes.bg/obrazovanie/2018/04/16/izsledvane-roditelite-dovolni-ot-obrazovanieto.373702", "text": "80% от родителите се доверяват единствено на детето си за информация, свързана с училищния живот. Това сочат резултатите от изследване на център \"Тренд“, представени на форум \"Да върнем родителите в училище\".\r\nИзследването има за цел да провери степента на отчужденост на родителите към училищния живот на децата им и е направено през февруари 2018 година.\r\nВ проучването през февруари са участвали 1000 родители на ученици между  пети и седми клас, както и родители на ученици от осми до 12-и клас.\r\nСпоред резултатите 8 от 10 родители са доволни от училището, влиянието което то оказва, материалната база и образованието, което детето им получава.\r\nВ  най-голяма степен не са доволни родителите на учениците в София, което  може да се отдаде на различни причини, но най-вече на \"негласния разказ  за престижни и не толкова престижни училища\", а в малките населени места  родителите нямат толкова голям избор и са доволни и от по-малкото в  образованието, коментира социологът.\r\nТрима от 10 родители не знаят дали детето им е ставало свидетел на агресия. А всеки четвърти родител знае, че неговото дете не е ставало свидетел на агресия.\r\nИзследването сочи, че 81% от родителите имат доверие на учителите, а 26% от тях не познават съучениците на детето си.\r\nСпоред статистиката при проблем с агресията - 42% от родителите преминават към среща с класния ръководител; 26% уведомяват директора; 15% разговарят с детето, за да разберат какво се е случило; 2% преминават към среща с психолога на училището.\r\n\r\nБлизо една трета от анкетираните родители заявяват, че не познават директора на училището, в което учи тяхното дете, а 70 процента декларират, че го познават. 93 процента от родителите казват, че познават класния ръководител на тяхното дете, което е нормално, но притеснително е, че има родители, които не го познават.\r\n84 процента от родителите заявяват, че получават информация за своето дете, основно на родителски срещи, но те не са много често през учебната година. Затова тук говорим за доста тревожна периодичност на комуникацията, коментират ексепритет.  41 процента от родителите казват, че комуникират с класния ръководител с телефонни разговори.\r\nМного нисък е процентът на електронната комуникация между родителите и класния ръководител - чрез електронна поща или електронен портал, и е необходимо по-сериозно използване на новите технологии в образователната комуникация, е мнението на социолога.\r\n51 процента от родителите в проучването са споделили, че се информират за предстоящи родителски срещи от своето дете, а други 32 процента - от неговия бележник. Само 9 процента се информират от обаждане по телефона за родителските срещи, а 3 на сто - от електронна комуникация.\r\nКато електронната комуникация между училището и родителите я има основно в столичните училища, и в от няколко областни центъра. 5 процента от родителите декларират, че никога не посещават родителските срещи на своето дете.\r\nЕдин от най-интересните въпроси е дали родителите разговарят с децата си преди да отидат на родителска среща, отбеляза Анастас Стефанов. И уточни, че над една четвърт от родителите признават, че имат такъв разговор с децата си.\r\nТревожни данни се получават на въпроса как се информират родителите, ако детето им има затруднения в ученето, отбеляза социолог.\r\nПо думите му 77 на сто от родителите отговарят, че от детето, а само под една пета от родителите се информират от училището. 44 процента от родителите споделят, че детето им има трудности с учебния процес, а 46 на сто - че няма.\r\nОт първата група родители - 42 на сто казват, че помагат на своето дете у дома, че използват частни уроци - малко над една трета от родителите, а едва на трето място е консултацията с учители по предмета. Това говори за \"скъсана връзка между родител - училище, родител - учител, като се търси решението чрез частни уроци, курсове и школи\", коментира  Анастас Стефанов от Изследователския център \"Тренд\".\r\nТой добави, че едва 4 процента от родителите са разговаряли по този проблем с класния ръководител.", "date": "2018.04.16", "title": "Изследване: Родителите доволни от образованието!"}
{"url": "https://www.dnes.bg/stranata/2018/04/16/myj-narushi-ogranichitelna-zapoved-blysna-go-kola.373749", "text": "Мъж от Бургас бил блъснат от \"Ауди\", след като е нарушил разпореждане на съда и е доближил съпругата си. Това се е случило в комплекс \"Зорница\" в неделя.\r\nРайонният съд в Бургас издал заповед съпругът да не доближава жена си на по-малко от 100 метра заради семейни проблеми. Въпреки това той нарушил забраната, разказва \"Труд\".\r\nКогато жената го забелязала, той тръгнал да се отдалечава. За беда, неправилно пресякъл улица, където в това време автомобил давал заден и водачът не го забелязал.\r\nСлед инцидента пострадалият е приет в болница, където са гипсирали крака му.\r\nСрещу бургазлията вече е образувано досъдебно производство.\r\n ", "date": "2018.04.16", "title": "Мъж наруши ограничителна заповед, блъсна го кола!?"}
{"url": "https://www.dnes.bg/obshtestvo/2018/04/16/senzaciia-ot-bojidar-dimitrov-graf-drakula-bylgarin.373729", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Известният Влад Цепеш - Дракула, воеводата на Влашко, е българин\", заяви в предаването \"\" проф. Божидар Димитров.\r\n\"Всичките му документи са писани на български език\", продължи историкът и поясни, че до 17 век официалната документация в голяма част от днешна Румъния се е водила на книжовен български език.  \n\r\nКоментирайки голямата победата на цар Калоян над рицарите на император Балдуин Фландърски край Одрин на 14 април 1205 г., Божидар Димитров посочи пред , че по този начин Калоян спасява източното православие от силно негативно настроената срещу него Латинска империя.  \r\r\n                    \r\n                    Говорейки за българското възраждане директорът на Института за исторически изследвания на БАН доц. Даниел Вачков посочи, че \"въпреки стопанския напредък, въпреки къщите на няколко ката, българинът не е действал сметкаджийски и е имал куража да въстане срещу османското владичество\". \r\nИсторикът и специалист по османистика Валентин Митов акцентира на тежкото положение на българите по време на 5-вековното робство и особено на ''кръвния данък'' за съставяне на еничарския корпус.  \r\nЖурналистът Мила Вачева разказа увлекателната история за това как е демонтирана, изгубена и после отново намерена огромната петолъчка на бившия партиен дом в София. Според нейните проучвания  Партийният дом е имал две петолъчки, като едната е доставена през 1985 година и е имитирала напълно Кремълската звезда, а за направата освен рубин, са използвани и два килограма злато.", "date": "2018.04.16", "title": "Сензация от Божидар Димитров! Граф Дракула – българин!"}
{"url": "https://www.dnes.bg/akoshtete-vqrvaite/2018/04/16/kak-da-spechelim-edin-myj-spored-zodiiata.373759", "text": "Знаете ли как да стигнете до сърцето на човека, който обичате? Този път винаги е различен, според това, което неговият хороскоп казва за него.\r\n \r\nРазбира се, щом знаете неговия зодиакален знак, може да мислите, че е лесно да се вмъкнете в сърцето му, но това не е така просто.\r\n \r\nТрябва да се потрудите! Точно както той трябва да положи усилия, за да стигне до сърцето ви. Има някои зодиакални знаци, които са много по-отворени към нова любов и наистина може да е доста лесно.\r\n \r\nНо има и зодиакални знаци, които ще ви накарат да скачате през огнени обръчи, за да стигнете до сърцата им, защото те искат да се уверят, че ще останете там задълго. Вижте как да спечелите неговото сърце според зодията:\r\n \r\n\r\n \r\nПътят към сърцето на Овена изглежда лесен, но може да се окаже по-трудно отколкото си мислите. Той търси партньор, с който може да усети романтика и нежност - флирт и закачки ще открие навсякъде.\r\n \r\nЗа Овена, страстта и романтиката са най-важни в една връзка, така че ако не сте готови за нещо голямо и смело, тогава вероятно не сте готови за Овен.\r\n \r\nНай-лесният начин да спечелите сърцето му е да бъде готови да направите много смели неща. Той не се привлича от страхливи дами, които опитват да играят игри.\r\n \r\nОвенът може да се стори твърде интензивен на някои, но за онези, които обичат да рискуват, любовта с него ще бъде едно безкрайно приключение.\r\n\r\n\r\n \r\nДомът е където е сърцето на Телеца. Той го превръща в своя крепост, където се случват всички чудеса. Може да очаквате копринени чаршафи, свещи и приятна атмосфера, защото той обича да се отпуска когато се прибере у дома.\r\n \r\nТелецът ще ви покани в своята крепост, но там трябва да играете по неговите правила. Докосвайте често този мъж, той може да срещне трудност в разтапянето на леда.\r\n \r\n", "date": "2018.04.16", "title": "Как да спечелим един мъж според зодията?"}
{"url": "https://www.dnes.bg/obshtestvo/2018/04/16/smetkata-sreshtu-5-bona-mesechno-se-podpisvat-33-hil-bylgari.373753", "text": "Заплата над 2000 лева месечно вземат около 161 хил. българи. От тях точно 33 339 са хората, които получават над 5000 лева месечно, сочат данни на Министерството на труда и социалната политика, цитирани от \"Монитор\".\r\nЗа период от четири години бългapитe cъc зaплaтa нaд 2000 лeвa ca ce yвeличили c 65%, a тeзи c дoxoди нaд 5000 лeвa - c 62%. \r\nДaннитe нa НАП пък coчaт, чe нaй-мнoгo бългapи дeклapиpaт дoxoди мeждy 250 и 600 лeвa - нaд 1,131 милиoнa дyши.\r\nMeждy 2013 и 2015 гoдинa oбaчe тe ca пoвeчe - 150 xиляди дyши, кaтo пpeз 2016 гoдинa нaмaлявaт знaчитeлнo.\r\nГoлям e бpoят нa тeзи c дoxoди paвни или пoд 200 лeвa - нaд 709 xиляди дyши.\r\nCлeд тяx тpeтaтa нaй-мнoгoбpoйнa гpyпa e нa xopaтa, дeклapиpaли дoxoд мeждy 600 и 1000 лeвa - 569 xиляди дyши.\r\n ", "date": "2018.04.16", "title": "Сметката: Срещу 5 бона месечно се подписват 33 хил. българи"}
