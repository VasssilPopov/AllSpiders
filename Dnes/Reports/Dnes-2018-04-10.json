{"url": "https://www.dnes.bg/akoshtete-vqrvaite/2018/04/10/sedmichen-i-liuboven-horoskop-kakvo-ni-ochakva.373177", "text": " \r\nСъс сигурност ще имате проблеми, свързани с личните отношения през тази седмица. При това не става дума само за гаджето ви, там нещата ще са доста по-сложни. Хаотични сте, прибързани и може да кажете нещо дори на близките си, за което да съжалявате. Що се отнася до любимия човек, ако имате някакви съмнения опитайте се да ги изясните спокойно.\r\n \r\nНеобвързаните са в по-добра позиция. С когото и да се скарат скоро ще успеят да се сдобрят.\r\n\r\n\r\n \r\nУправляваща ви планета Венера е във вашия знак, какво по-добро от това? Настроението ще е оптимистично, преживяванията – вълнуващи, контактите – пълноценни. Има само една опасност и тя е, че може да започнете да флиртувате с всеки срещнат и, ако вече си имате приятел/ка да се стигне до тежки и неприятни разговори. Ще ги избегнете, ако запазите чувството си за мярка.\r\n \r\nПри необвързаните ситуацията ще е малко по-безпроблемна, защото дори да прекалят със свалките няма да има кой да им се сърди.\r\n \r\n\r\n \r\nВаканцията свърши, но вашето настроение хич не е „трудолюбиво“. Разсеяни сте и ще си имате проблеми в училище почти ежедневно. Нещо забравяте, нещо не правите както трябва, с други думи ще сте обект на забележки. С практическите задачи може и да не се справите, но пък романтичните отношения ще са задоволителни. Приятел/ката ви, за разлика от родителите и учителите ще прояви разбиране, съчувствие и ще се заеме с нелеката задача да утешава „наранената ви чувствителност“. Е най-вероятно ще успее.\r\n \r\nСвободните представители на вашия знак ще понесат критиките по-безболезнено. Самовглъбени са и едва ли нечие недоволство ще им направи впечатление, но нечие присъствие непременно ще ги извади от състоянието на летаргия.\r\n \r\n\r\n \r\nЩе е малко трудно да стабилизирате личните отношения. По-лошото е, че не само няма да осъзнаете причината, но дори и да ви я кажат упорито ще я отричате. А причината е комплексна: повишената ви емоционалност, водеща до резки реакции и прибързани изказвания. През тази седмица сте склонни да отчитате само собствените си преживявания и целенасочено да ги натрапвате на близките си. И ако родителите, братята, сестрите могат все пак да подминат вулканичното ви настроение с усмивка, то гаджето определено ще се противопостави или поне ще се дистанцира без да ви дава обяснения.\r\n \r\nЗа все още нямащите приятел/ка прогнозите не са обнадеждаващи. Комуникацията като цяло ще ви е трудна, така че не се и опитвайте да впечатлите обекта на интереса си.\r\n \r\n\r\n \r\nКакто винаги сте сигурни в себе си. Излъчвате увереност и предразполагате към доверие. Ще бъдете търсени, предстоят интересни запознанства. Само не прекалявайте, не натрапвайте непрекъснато мнението си, дори и да сте прави. Дайте възможност и на събеседниците ви да се изкажат, чуйте мнението им, съобразете се с предпочитанията. Не забравяйте, че приятел/ката ви е самостоятелен човек и може да взима решения.\r\n \r\nЩе се чувстват много по-добре онези от вас, които все още не са завоювали нечие сърце. Периодът ще е нещо като кастинг за подходящо гадже и вероятността някой да се класира като „номер едно“ е огромна.\r\n \r\n", "date": "2018.04.10", "title": "Седмичен и любовен хороскоп. Какво ни очаква?"}
{"url": "https://www.dnes.bg/mish-mash/2018/04/10/dokazano-mozychnite-kletki-ne-umirat-s-vyzrastta.373171", "text": "След години изследвания върху птици и гризачи, учени от Колумбийския университет в щата Ню Йорк установиха, че възрастните мъже и жени могат да произвеждат толкова нови мозъчни клетки, както в младостта си, съобщава научното списание \"Сел стем\".\n\r\nРъководителката на изследването Маура Болдрини твърди, че хората от третата възраст притежават аналогичната способност да създават хиляди нови неврони в хипокампуса от клетки-предшественици. Процесът е идентичен с този, наблюдаван при младите хора.\n\r\nОбемът на хипокампуса (мозъчната структура, използвана при формирането на емоциите при човека и за прехода на краткосрочната памет в дългосрочна) се оказал еднакъв при хора от различни възрасти. \r\n                    \r\n                    \r\nПри все това Болдрини не отрича, че в по-стара възраст се наблюдава понижаване на когнитивната и емоционална устойчивост на хората. Учените сочат като причина за този процес намалялото образуване на нови кръвоносни съдове, както и на понижената устойчивост на връзките между клетките и хипокампуса.\n\r\nЗа провеждането на тестовете в Колумбийския университет са били направени аутопсии на мозъците на 17 мъже и 11 жени. При кончината им тези хора са били на възраст между 14 и 79 години, предава БТА.\n\r\nТака че последното изследване отрича твърдението, че нервните клетки не се възстановяват с годините. Още повече, за да се подпомогне този процес не са нужни скъпи лекарства или сложно медицинско оборудване. Всичко може да се реши само с правилно хранене.\n\r\nАмерикански учени, от Националния институт по геронтология и Американския медицински университет \"Джон Хопкинс\" успяват да докажат още преди 7-8 години, че нискокалоричната диета и интензивния прием на редица витамини и минерали оказват благоприятен ефект върху човешкия мозък. \n\r\nОтбелязани са и други положителни ефекти като по-голямата устойчивост на нервни заболявания и удължаване на живота. Също така диетата повишава еластичността на синапсите – мястото на контакт на невроните, през тях преминават сигналите на нервните импулси. \n\r\nА при огранични мозъчни увреждания цялостната работа на мозъка се възстановява, като здравите неврони заемат мястото на мъртвите клетки.\n\r\nПроучванията показват, че увеличаването на времевите интервали между храненията е по-добро за здравето, отколкото ограничаването на калориите. Недостатъкът на обилното хранене влияе лошо на хормоните тестостерон и естроген и води до намаляване на сексуалната активност.\n\r\nУчените, които стоят зад това твърдение, откриват и идентифицират редица средства, които са предназначени за превантивната мозъчна защита. Заедно с колеги от Университета \"Ивате\" в Япония, те отделят от розмарина карнозинова киселина, която предпазва от мозъчни инсулти и развитието на редица деградиращи заболявания, включително и болестта на Алцхаймер.\n\r\nКарнозиновата киселина е най-ефективна именно в състава на растенията, но не и под формата на лекарства. Затова експертите съветват да се подправя храната с розмарин.", "date": "2018.04.10", "title": "Доказано! Мозъчните клетки не умират с възрастта!"}
{"url": "https://www.dnes.bg/obshtestvo/2018/04/10/vsiako-vtoro-izostaveno-dete-s-uvrejdane-imat-li-shans.373183", "text": "2127 изоставени от родителите си деца чакат да бъдат осиновени, а желаещите да осиновят малчуган са едва 1486. \n\r\nОсвен това българите, които са готови да дадат нов шанс на дете искат то да е здраво, да не е ромче, да няма риск от наследствени заболявания. \n\n\n\n\r\nВ същото време обаче близо половината от вписаните в листата на чакащите деца са с някакво увреждане. \n\r\nВ края на миналата година в регистъра са вписани 2127 деца, като от тях 1047 са с увреждане, а останалите 1080 са здрави, пише в годишния доклад на Агенцията за социално подпомагане. \n\r\nОсиновените деца през миналата година са 578. Децата над 10 години са най-голямата група, която чака за ново семейство - 1338, като само 5 от тях са осиновени.\r\n                    \r\n                    \r\nВ сравнение с предходната година през 2017 г. нов дом са намерили 23 деца повече.\n\r\nИзплатените еднократни помощи при осиновяване на дете са 460, като сумата за това е 92 500 лева.\n\r\nПрез 2016 г. пък са отпуснати еднократни помощи за 484 деца, като за това са били похарчени 112 500 лева. \n\r\nПрез 2017 г. по процедури за международно осиновяване са осиновени 306 деца. \n\r\nНай-много са българчетата с ново семейство в САЩ - 104, като голяма част от тях са точно деца с увреждания. В Италия са осиновени 36, а за Испания са заминали 22 деца.\n\r\nКритериите при осиновяване са личните предпочитания на семейството към определено дете и редът на вписването им в регистъра. Повечето от кандидатите искат да вземат малко бебе, в добро здравословно състояние, което да е от български или смесен произход, но без ясно изразени черти на определен етнос.\n\r\nОт 2010 г., когато стартира програмата за деинституализация, броят на децата в социалните домове е намалял с 87%. Преди седем години малчуганите, оставени на грижата на държавата , били 7587. До октомври миналата година той е сведен до 948.\n\r\nДомовете пък са редуцирани до 36.\n\r\nПрез 2017 г. в семейство на роднини или близки са настанени 838 деца.  \n\r\nС тях общият брой на децата, които живеят при свои близки е станал 5 273. \n\r\nВ приемни семейства са 2320 деца към края на миналата година. От тях 7 са настанени в доброволни, а останалите са в професионални.", "date": "2018.04.10", "title": "Всяко второ изоставено дете – с увреждане! Имат ли шанс?"}
{"url": "https://www.dnes.bg/akoshtete-vqrvaite/2018/04/10/hop-v-baseina-az-ti-i-nemo.373179", "text": "Миналата година, по време на летните почивки, социалните мрежи бяха буквално заляти от снимки на известни и неизвестни, релаксиращи върху огромни надуваеми животни.\r\nТърсехме под дърво и камък огромни лебеди, розово фламинго или дори щрауси, за да бъдем по последни тенденции.\r\nТази година обаче, новостите ни завеждат в една малко по-различна посока – тази на надуваемите герои от Дисни.\r\nВ крайна сметка, кой не би искал да плува с рибката от Немо? Дисни представят колекцията в колаборация с един от своите фен сайтове, а за да е пълна идилията, предлагат на своите фенове и аксесоари за лятото, подобно на чаша във формата на рибка и специални кейсове за телефон.\r\n", "date": "2018.04.10", "title": "Хоп в басейна – аз, ти и Немо"}
{"url": "https://www.dnes.bg/eu/2018/04/10/es-nai-problemnite-na-pytia-bylgariia-rumyniia.373184", "text": "Еврокомисарят по транспорта Виолета Булц определи днес България и Румъния като проблемни страни по отношение на пътната безопасност.\n\r\n\"Имаме две страни-членки, които наистина се представят лошо по отношение на статистиката на пътя - Румъния и България. За нас е предизвикателство да внесем яснота и да им помогнем да внедрят и трите елемента - инженеринг, яснота и спазването на законите\", заяви тя в Брюксел.\n\r\nЕврокомисар Булц каза това при представянето на статистиката на пътните инциденти през миналата година в ЕС. Тя призна, че е малко вероятно съюзът да изпълни целта си да намали двойно смъртните случаи при пътни инциденти до 2020 г., спрямо нивото им от 2010 г.\r\n                    \r\n                    \r\nПрез 2017 г. загиналите на пътя са били 25 300 - само с 300 по-малко спрямо 2016-а, като други 135 000 са били сериозно ранени.\n\r\n\"При това темпо трудно ще постигнем нашата цел\", каза комисар Булц, цитирана от БНР.\n\r\nСмъртните случаи при пътни инциденти в ЕС намаляха от 54 900 през 2001 г. до 31 500 през 2010-а, но темпът значително се забави след това, като през 2013-2014 г. имаше застой, а през 2015 г., дори леко увеличение.\n\r\nКато дял от населението, през 2017 г. е имало 49 загинали на пътя на един милион жители на съюза, докато година по-рано са били 50.\n\r\nНо има пропаст между най-безопасните страни в пътното движение и най-опасните.\n\r\nНай-добре е Швеция, където са регистрирани 25 смъртни случая на милион жители, следвана от Великобритания с 27. Докато в Румъния те са били 98 загинали на милион население, следвана от България - 96.\n\r\nЕвропейската комисия планира идния месец да предложи нови мерки за подобряване на безопасността на пътното движение. Те все още се прецизират, но Булц каза, че ЕК иска да даде тласък за подобряване на пътната инфраструктура, както и да се направят целеви инвестиции в места, известни като опасни участъци за движение за подобряване на безопасността им.", "date": "2018.04.10", "title": "ЕС: Най-проблемните на пътя – България, Румъния..."}
{"url": "https://www.dnes.bg/obshtestvo/2018/04/10/ideia-vryshtame-detskite-lageri.373201", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Над 100 държавни сгради - бивши детски лагери, собственост на МОН, пустеят. Част от тях са се саморазрушили и не могат да бъдат възстановени, каза Анастас Величков от Гражданска инициатива \"Да върнем ученическите лагери на децата\". По думите му срещу 16 лева всяко дете може да посещава тези бази, като остатъкът се поема от държавата.\r\nИвайло Шопски допълни, че \"Ученически отдих и спорт\" ЕАД е със запорирани сметки и не може да приема записвания за летния сезон.\r\nВ същото време от гражданската организация настояват за среща с МОН. Вече е в ход и подписка.\r\nВ \"Директно\" по  ви срещаме и с теолога Маргарита Загарова.", "date": "2018.04.10", "title": "Идея: Връщаме детските лагери!"}
{"url": "https://www.dnes.bg/akoshtete-vqrvaite/2018/04/10/dadoh-na-nepoznat-da-me-snima-posle-syjaliavah.373181", "text": "Всички имаме по един приятел, който винаги стои зад камерата, за да улови незабравимите ни моменти, но никога самият той не се появява на снимките. \r\nИма моменти, в които искате обаче всички да запечатате даден спомен и в него да присъстват всички.\r\nТогава обикновено молим някой наблизо, който да ни направи услуга – да ни снима.\r\nЧесто се случва да попаднем на хора, които да се справят със задачата, но често оставаме и разочаровани от крайния резултат, особено след като погледнем какво има в камерата или телефона ни. \r\n", "date": "2018.04.10", "title": "Дадох на непознат да ме снима... После съжалявах"}
{"url": "https://www.dnes.bg/politika/2018/04/10/jurnalist-kakvo-shte-pravim-sled-predsedatelstvoto.373202", "text": "Сега сме в европредседателство, имаме задачи, които трябва да изпълняваме. Въпросът е какво правим след юни месец, попита журналистът Валерия Велева от ефира на Bulgaria ON AIR. \r\nСпоред нея премиерът Борисов се е фокусирал върху външната политика на страната, а държавата следва събитията и няма изпреварваща политика.\r\n\"Г-жа Цачева веднага трябваше да си подаде оставката. Това е морално, това е бялата политика\", отбеляза Велева, коментирайки бягството на двамата рецидивисти от Централния софийски затвор.\r\nВ предаването \"Денят ON AIR\" писателят Димитър Недков подчерта, че има тотално разграбване на публичните средства у нас.\r\n\"След като Гинка си купи ЧЕЗ и двама затворници избягаха от централния вход - дебатът е безсмислен. Нужна е коренна промяна. България е емблематичен случай на народ, саморазградил собствената си държава\", коментира той и добави, че промяната пак ще дойде отвън.\r\r\n                    \r\n                    Валерия Велева посочи, че стаблността на това управление се дължи както на работата на правителството, така и на подкрепата на ДПС. По думите ѝ ще се стигне до избори в момента, в който ДПС оттегли подкрепата си от управлението.\r\nВ контекста на празничната реч на почетния председател на ДПС Ахмед Доган, Димитър Недков отбеляза, че той все още се въздържа да говори по най-важната тема - каква ще е съдбата на ЕС. \r\n\"След предстоящите евроизбори Европа няма да бъде същата. Почти е ясно, че Европа ще бъде разделена на две - малки държави като нашата ще бъдат в доста деликатна ситуация\", обясни писателят.\r\n\"Тази брюкселска органзация не работи за народите, които управлява\", каза от своя страна Велева.", "date": "2018.04.10", "title": "Журналист: Какво ще правим след председателството?"}
{"url": "https://www.dnes.bg/politika/2018/04/10/mz-s-krachka-nazad-niama-da-pipa-invalidnite-pensii.373194", "text": "Здравният министър Кирил Ананиев съобщи, че по указание на премиера Бойко Борисов и след среща при него е взето решение да се изтеглят предложенията за промени в медицинската експертиза (ТЕЛК).\n\r\nНа срещата са участвали вицепремиерът Томислав Дончев, финансовият министър Владислав Горанов и социалният министър Бисер Петков.\n\n\r\nПланираните изменения притесниха хиляди хора с увреждания и доведоха до опасения, че реформите ще орежат социалните им придобивки и ще намалят доходите им. Заради тях те организират и протест, който ще се състои утре в София.\r\nАнаниев обясни, че ще разговаря с организациите на хората с увреждания, които се обявиха категорично против промените. \r\n                    \r\n                    \r\n\"След реакцията на организациите на инвалидите решихме да ги поканим на среща, за да започнем диалога, който го искахме още преди да качим нормативните актове на сайта на МЗ. Разбрахме, че организациите на инвалидите приемат поканата ни за среща. По всяка вероятност ще бъде в петък в 10.00 часа\", посочи той.\n\r\nСпоред здравния министър въпреки всичко най-вероятно утре ще има протест, защото е създадена организация недоволните от страната да бъдат докарани с автобуси в столицата. \n\r\n\"Идеята ни е да повишим ефективността на разходване на средствата, с което ще увеличим, както обема, така и качеството на медицинската експертиза\", настоя Ананиев. \n\r\nПредложението на МЗ предвиждаше лекарите в ТЕЛК да дават процент инвалидност за основното заболяване, но не и за придружаващите го.\r\n \r\nВ момента ТЕЛК дава процент инвалидност на база на всички заболявания на пациента, като процентът се изчислява по формула, а с промените, които явно няма да станат факт, се предвиждаше за крайната оценка на намалената работоспособност да се се взема предвид само основното заболяване и да няма да се включват всички заболявания на пациентите, а  те само да се записват в експертното решение. \n\r\nСпоред Министерството на здравеопазването по този начин ще има  по-голяма обективност на медицинската експертиза и ще се опрости модела на оценяване.  \n\r\nВ мотивите си от МЗ обясниха, че при сегашния модел пациенти с леки, неинвалидизиращи, но много на брой заболявания получават по-голям процент намалена работоспособност или степен на увреждане и попадат в една и съща категория с хора с тежки увреждания. \n\r\nСпоред синдикатите близо 84 на сто от хората получават инвалидна пенсия под линията на бедност. Част от тях не успяват да покрият разходите за лекарства и да платят сметките за ток, така че готвените промени биха ги затруднили още повече.\n\r\n\"Там където са останали сами в семейството, а имаме много такива случаи, просто няма да могат да съществуват\" обясни Красимир Коцев от Съюза на инвалидите в България.\n\r\nХората с увреждания обявиха, че не са против реформи, които да ограничат злоупотребите с инвалидни пенсии, но настояват те да се правят внимателно така, че да не засягат тези, които наистина страдат от тежки заболявания. ", "date": "2018.04.10", "title": "МЗ с крачка назад, няма да пипа инвалидните пенсии "}
{"url": "https://www.dnes.bg/politika/2018/04/10/bojidar-lukarski-za-iskanata-mu-ostavka-niama-lichna-drama.373203", "text": "За пореден път членовете на СДС искат оставката на лидера Божидар Лукарски, но той не е притеснен от това - \"няма лична драма\", заяви той в студиото на \"Денят ON AIR\".\r\nПолитикът посочи, че няколко пъти този сценарий се е случвал, дори и когато СДС е бил в управлението. \r\n\"Не приемам конкретното персонализиране на вината, защото СДС никога не е била лидерска партия. Политиката и властта не се носят от лидера, а от цялото политическо ръководство, което е в лицето на Националния изпълнителен съвет\", поясни гостът на .\r\nБожидар Лукарски очаква този въпрос да се обсъди във вторник, когато ще се проведе Националният съвет на партията. \r\r\n                    \r\n                    \"Ако колегите преценят, че трябва да си отида, ще го направя\", равнодушен бе той.\r\nНо лидерът на СДС отбеляза, че проблемът в партията всъщност е друг - двете тенденции, които се обсъждат за бъдещето ѝ.\r\n\"Правилният път е СДС да се придържа към една по-строга консервативна патриотична линия. Разделението вдясно не е само в Европа, но и в България\", подчерта Лукарски.\r\nТой сподели, че в партията се води изострен диалог за бъдещето на организацията, но кое мнение ще надделее - зависи от устава и от това как основният орган вижда нещата, заключи политикът.", "date": "2018.04.10", "title": "Божидар Лукарски за исканата му оставка: \"Няма лична драма!\""}
{"url": "https://www.dnes.bg/notifikacii/2018/04/10/skuka-napadateliat-ot-miunster-ne-e-miusiulmanska-otrepka.373165", "text": "Лавина от лъжи и омрази заля социалните мрежи след атаката в Мюнстер. Но интересът към новината се изпари в мига, когато стана ясно, че извършителят не е някаква \"мюсюлманска отрепка\". Грозна, нечовешка реакция.  публикува коментар от Александър Андреев.\n\r\n\"Ислямистки атентат в Германия!\" - така социалните мрежи в България (пък и другаде по света) се нагорещиха до червено след съботната новина от Мюнстер. Над тази реакция си струва да поразсъждаваме поне по три причини. \n\r\nПърво: престъпната безотговорност, с която потребителите пускат в оборот една фалшива новина. Второ: безсилието на професионалните медии и на разумните наблюдатели, които часове наред трябваше да водят отчаяна битка срещу лавината от лъжи и омрази. И трето: обидният факт, че интересът към новината се изпари в мига, когато полицията разкри идентичността и мотивите на престъпника.\r\n\n\r\n\"Във Фейса мога да си дрънкам каквото си искам\" - тази нагласа е колкото позната, толкова и опасна. Тоталната безотговорност на мнозина потребители в социалните мрежи може да навреди не само на тях самите, както в случая с \"Кеймбридж Аналитика\".\n\n\n\r\nТя създава, особено във Facebook, една отровна атмосфера на всепозволеност, в която фалшивите новини се разпространяват като летен пожар, а личните страхове, фобии и комплекси набъбват до налудничави теории за световни заговори и манипулации. И по всичко това се лепят милиони тъй желани вдигнати палци…\n\r\nТерорът на фобиите и омразите в социалните мрежи може да сломи волята дори на най-добросъвестния журналист или коментатор. Защото в мига, когато се опиташ да противостоиш с факти и с разумни аргументи, върху теб се изливат обичайните „Кой си ти, бе?\", „Кой ти плаща?\", „Ние сме народът, стига сте ни манупилирали!\".\n\r\n\n\r\nНавремето интернет възникна като „машина\" за разпространяване на информация. Днес социалните мрежи са „машини\" за разпространяване на емоции. Още по-лошо е, че стотици милиони потребители не правят разлика между едното и другото. И мигом „набиват канчето\" на всекиго, който се опита да внесе малко ред в обърканите мозъци. \n\r\nТака априори обречени на неуспех се оказаха усилията да се възразява срещу фалшивата новина, че извършителят от Мюнстер бил кюрд. Или пък срещу още по-глупавото твърдение, че атентатът нарочно е извършен по Великден. За сведение: германският Великден беше седмица по-рано.\n\r\nА ето и най-лошото: в Мюнстер загинаха двама невинни, повече от 20 бяха ранени. Истинска човешка трагедия, скръб и мъка за пострадалите и за техните близки. \n\r\nА хищническият дискурс в социалните (но и в булевардните) медии отегчено извърна глава. Щом извършителят не е фалшив бежанец, ислямист или някаква друга „мюсюлманска отрепка\", щом не обслужва злобата и апокалиптичните ни фантазии, човешката трагедия изобщо не е интересна. \n\r\nИ както толкова пъти досега днес отново се оказва, че милионите жертви на автомобилни катастрофи, десетките хиляди убити с огнестрелно оръжие в мирно време, пострадалите при нападения, извършени от психически неуравновесени престъпници - всички тези кръвопролития влизат в обичайния дневен ред, те са „скучни\" и пренебрежими. Просто защото не се вписват в отровния светоглед, разпространяван не само в мрежите, но и от водещи политици като Орбан, Качински или Льо Пен. И от \"Алтернатива за Германия\", чиято видна представителка Беатрикс фон Щорх по наивен начин се опита все пак да нагласи фактите към идеологията на омразата, разпространявана от споменатите популисти.\n\r\nПсихолози твърдят, че милионите зли, агресивни и налудничави потребители в социалните мрежи иначе, в аналоговия живот, са съвсем нормални и безобидни хора. Дано да е така. Защото ако не е, следващата (световна?) война ще бъде предизвикана не от геополитически интереси, не от идеологически сблъсък или от алчността на военно-промишления комплекс, а от масовата безотговорност на „дигиталните диваци\".\n\r\n \r\n", "date": "2018.04.10", "title": "Скука?! Нападателят от Мюнстер не е \"мюсюлманска отрепка\"!"}
{"url": "https://www.dnes.bg/usa/2018/04/10/i-fbr-v-seksaferata-stormi-platil-li-e-trymp-za-pornoaktrisa.373148", "text": "ФБР извърши обиски в офиси и жилището на Майкъл Коен, адвокат на президента на САЩ Доналд Тръмп, предаде Ройтерс.\n\r\nАдвокатът на Коен Стивън Райън съобщи, че прокуратурата е извършила обиските отчасти въз основа на информация, получена от офиса на специалния прокурор Робърт Мълър, който разследва предполагаемото наговаряне между представители на предизборния щаб на Тръмп и Русия по време на изборите в САЩ през 2016 година.\n\r\nРайън съобщи, че са били иззети поверителни разговори между Коен и негови клиенти. По данни на в. \"Ню Йорк таймс\" са били конфискувани имейли, данъчни декларации и бизнес документи.\n\n\r\nКоен е в центъра на скандал, отнасящ се до плащането на сума от 130 000 долара на порноактрисата Сторми Даниълс. Тя твърди, че през 2006 г. е имала връзка с него и е получила парите малко преди президентските избори през 2016 г., за да запази мълчание, припомня Ройтерс. Коен заяви, че е платил сумата от собствения си джоб. Президентът Доналд Тръмп заяви, че не е знаел за плащането.\r\n                    \r\n                    \r\nЗапознат с разследването източник съобщи, че при обиска вчера ФБР и прокуратурата са търсили и имейли, разменени между Коен и бившата директорка на комуникациите на Белия дом Хоуп Хикс, отнасящи се до състояла се през 2016 г. среща между зетя на президента Джаред Къшнър, сина му Доналд Тръмп-младши и руснаци, обещали компрометираща информация за съперничката на Тръмп Хилари Клинтън. Подобни имейли не са защитени от разпоредбите, които предпазват разговорите между адвокат и негов клиент. \n\r\nПо-късноДоналд Тръмп определи като срамни извършените от ФБР обиски на дома и офиса на неговия адвокат Майкъл Коен. Според него те са част от \"лов на вещици\".\n\r\nТръмп нарече екипа на специалния прокурор Робърт Мълър, който разследва предполагаемата руска намеса в президентските избори в САЩ през 2016 г., \"най-предубедената група хора\". Президентът повтори, че според него министърът на правосъдието и главен прокурор на САЩ Джеф Сешънс не е трябвало да се отказва от надзорните си правомощия по отношение на това разследване.\n\r\nПо данни на в. \"Вашингтон пост\" Коен е разследван за нарушаване на закона за финансиране на кампаниите и банкова измама, пише БТА. \r\n ", "date": "2018.04.10", "title": "И ФБР в сексаферата \"Сторми\". Платил ли е Тръмп за порноактриса?"}
{"url": "https://www.dnes.bg/zvezdi/2018/04/10/bruklin-bekym-zameni-kloui-s-model-na-playboy.373195", "text": "Изглежда, че Бруклин Бекъм и Клоуи Мориц вече не са двойка. 21-годишният хубавец бе уловен да целува публично друга млада дама през уикенда, докато двамата си правиха татуировки в Западен Холивуд.\r\nИмето на щастливката е Лекси Ууд (19) и тя е популярен млад модел, която дори се е снимала за известното мъжко списание Playboy, както и за Vogue и други популярни модни списания.\r\nБруклин и Клоуи изглеждаха стабилни след последната им кратка раздяла през септември 2017 г. Двамата обаче не са се появявали публично от известно време, като последната им обща снимка е от средата на февруари.\r\nМориц спомена младия Бекъм в пост от март, в който му честити рождения ден с думите: \"Никога не спирай да се усмихваш. Обичам те, честит рожден ден!\".\r\r\n                    \r\n                    Никоя от звездите все още не е коментирала новината, но пък стана ясно какво си е татуирал синът на Виктория – пинъп красавица на ръката. \r\nСнимки на новите придобивки на Бруклин вижте на ", "date": "2018.04.10", "title": "Бруклин Бекъм замени Клоуи с модел на Playboy"}
{"url": "https://www.dnes.bg/notifikacii/2018/04/10/kakvo-e-nujno-na-siriiskite-bejanci-za-da-se-vyrnat.373167", "text": "Сирийците, напуснали своите жилища, естествено са бягали от войната - от смъртта и разрушенията, които носи тя. Да си представим, че войната е свършила. Ще поискат ли те да се върнат по домовете си? Какво им е необходимо, за да стане връщането в родината техен свободен избор?\n\r\nНад пет милиона сирийци са напуснали страната от март 2011 г., когато там избухна гражданската война, пише Би Би Си.\n\r\nС цел да научи от какво имат нужда, за да се върнат в Сирия след приключването на бойните действия, Близкоизточният център \"Карнеги\" разговаря с общо 320 сирийски бежанци, живеещи днес в Ливан и Йордания.\n\r\nТе ни разказаха какви условия трябва да бъдат изпълнени, за да съберат смелост да се върнат в страната си.\r\n\n\r\nМнозина бежанци съвсем не са зарадвани от изгледите да останат завинаги в чужбина. Страхуват се да не изгубят своите традиции и култура. И се боят, че децата им ще бъдат подлагани на дискриминация и завинаги ще останат чужденци в новата страна.\n\r\nНо още повече ги е страх от рисковете за децата им, ако се върнат в Сирия.\r\nСпоред доклад, публикуван неотдавна в сп. \"Лансет\", 25 на сто от всички загинали в Сирия през 2016 г. са деца. Данните сочат, че от началото на конфликта 14 хиляди деца са намерили смъртта си в тази страна.\n\r\nПовечето бежанци, с които разговаряхме, виждат в Сирия държава, където е опасно да се намираш и почти няма как да си планираш живота. Щом знаеш какво значи война, как да рискуваш бъдещето на децата си?\n\r\nЖена на име Айша, родом от провинция Хомс, ни отвърна с риторичен въпрос: \"Как смятате, може ли човек да тръгне със собствените си нозе към собствената си смърт?\".\n\r\nДоста наши събеседници споменаваха и друго - че ги е страх от днешния президент на Сирия Башар Асад. Заявяваха, че нямат представа каква сигурност може да получат те самите и децата им от правителството на Асад и въоръжените групировки, действащи в страната.\n\r\n\n\r\nКолкото по-млади бяха бежанците, с които разговаряхме, толкова по-слабо личеше у тях желание за връщане в Сирия.\n\r\nХасан е млад бежанец от Сирия, живее в Бейрут, но без официален бежански статут. \"Днес всеки, напуснал Сирия, се третира (от режима, бел. Би Би Си) като предател\", казва той.\n\r\nСъщо като мнозина избягали от Сирия младежи на неговата възраст Хасан се страхува да не бъде обвинен в отклонение от военна служба и подложен на репресии.\n\r\nСтрах го е освен това, че може да бъде взет във войската против волята си. Знае за неколцина свои връстници, които след завръщане в Сирия били пратени в армията и загинали в битките.\n\r\nВ Сирия съществува наборна военна служба. Младежите получават повиквателни, щом навършат 18-годишна възраст, и служат година и половина.\n\r\nНапоследък в Сирия бяха приети нови закони, заради които младежите, несъгласни с политиката на режима на Башар Асад, де факто няма как да избегнат тази повинност. Сирийските власти намалиха категориите на лицата, освобождавани от служба в армията, и вдигнаха размера на глобите за самоволно отклонение.\n\r\nМнозина младежи, с които говорихме, казваха, че уважават армията и държат да изпълнят гражданския си дълг. Най-често обаче добавяха, че смятайки за дълг да служат на родината, не искат все пак да им се налага да убиват свои братя и да служат на режима.\n\r\n\n\r\nМнозина наистина са готови да се върнат в Сирия въпреки всички опасности и икономически проблеми. Но ако се върнат още сега, просто няма да има къде да живеят.\n\r\nПрез годините войната е превърнала в развалини цели села и градски квартали. Според оценки на Световната банка 30 на сто от сградите в Сирия са разрушени изцяло или сериозно повредени.\n\r\nМного от оцелелите сгради са заети от проправителствени сили, проирански опълченци, а и от други сирийци, принудени да напуснат жилищата си в зони на интензивни боеве.\n\r\n\"Казаха ми, че ако собственика го няма, военните тутакси слагат ръка на къщата, дори там да живее вече някой . . . Изпъждат хората и се настаняват\", казва Ламия, живяла преди войната в едно предградие на Дамаск.\n\r\nМного къщи в Сирия са строени без разрешение от властите. Повечето хора, с които успяхме да разговаряме, казват, че нямат никакви документи за собственост върху имота си. И щом се върнат, почти няма да има книжа, с които да докажат, че притежават дадена къща или апартамент. А трудното не свършва дотук, защото са унищожени или изгубени и много данни от държавните ведомства, чрез които би могло документите да се възстановят.\n\r\n\n\r\nПочти всеки осем на десет бежанци - наши събеседници, са напуснали Сирия след някакъв инцидент, заради който са ги обзели опасения за живота и сигурността им.\r\nМнозина казваха, че заминали от страната, когато в квартала им започнали масови незаконни арести, или след като загинал техен роднина или познат. Някои пък не излизали от къщите си до последно, докато в района не започнели ожесточени боеве.\n\r\nТарек, млад бежанец от Хомс, ни разказа, че дори Сирия да стане по-сигурна дотам, че да мисли за връщане в страната, той все пак едва ли ще го стори. Обясни, че се страхува от сирийските военни и от това на какво са способни.\n\r\n\"Преди да замина, работех като гробар. Случваше се да погребвам мъченици (убити и загинали въстаници, бел. Би Би Си) . . . Видях какво са правели с тях, как са ги рязали с ножове - никаква вяра не хващам вече на тия. Дори да сложат охрана навсякъде, нямам им доверие\", каза той.\n\r\nПочти всички бежанци, с които разговаряхме, смятат, че възможността някой ден да се върнат в родината ще нарасне, ако Башар Асад изгуби властта.\n\r\nМалцина вярват, че в страната може да се възцари стабилност и сигурност, ако Асад остане на власт. В очите им свалянето на Асад засега е по-важно, отколкото да бъдат решени икономическите проблеми на страната.\n\r\nХолуд, живяла преди войната в едно от селата край Дамаск, казва: \"Ако Башар Асад бъде свален, ще има и сигурност, дори страната да остане без храна и вода. Сами ще си смелим брашно и ще печем хляб\".\n\r\nМнозина се тревожат също, че в страната все още има групи чуждестранни военни и други въоръжени бойци, чието присъствие според бежанците само поддържа царящите в Сирия беззакония и безнаказаност.\n\r\nПовечето сирийци, разговаряли с нас, освен това са против идеята за разделяне на страната, смятат за извънредно важно тя да остане единна.\n\r\nИ им се ще да видят Сирия като държава, бореща се за нови ценности, включително свобода, равенство, справедливост и върховенство на закона.\n\r\nИска им се техните копнежи и надежди да бъдат чути.\n\r\n\"Искаме решение, което да ни върне нашето чувство за достойнство - ни повече, ни по-малко\", каза млад бежанец.\n\r\n* * *\n\r\nСтатията е написана за Би Би Си от експерта Маха Яхия, директор на близкоизточния клон на центъра \"Карнеги\". \r\n/БТА/", "date": "2018.04.10", "title": "Какво е нужно на сирийските бежанци, за да се върнат?"}
{"url": "https://www.dnes.bg/mish-mash/2018/04/10/pogled-v-bydeshteto-seks-robotite-prevzemat-intimnostta.373199", "text": "Компютърен учен твърди, че секс роботите могат да променят човечеството завинаги, тъй като правят секса прекалено достъпен.\r\nВ нов документален филм, който носи заглавието \"Секс роботите и ние\", Ноел Шарки предупреждава за вредите, до които тези роботи могат да доведат, тъй като популярността им расте твърде бързо.\r\nТой предупреждава, че машините може да направят секса твърде леснодостъпен, което пък има голяма вероятност да промени човечеството напълно.\r\nЕкспертът говори за потенциалната вреда, ако педофилите имат достъп до роботи, наподобяващи деца, и ако насилниците взаимодействат с роботи, които им отказват, съобщава Metro.\r\n\"Ние просто правим всичко това с машини, защото можем, и наистина не мислим как тези действия могат напълно да променят човечеството. Според някои хора секс роботите създават идеята за \"прекалено лесен\" секс, който винаги е на разположение. Това би могло да отнеме от смисъла в живота ни и да ни превърне в зомбита\" споделя още Шарки.\r\r\n                    \r\n                    Но независимо от потенциално вредните им ефекти, секс роботите се превръщат в доходоносна индустрия.\r\nСпоред данните на доклад, публикуван в края на миналата година, повече от една четвърт от поколението\"Милениум\" ще има романтична връзка с робот.\r\nАнализът отбелязва, че мъжете са три пъти по-склонни да имат взаимоотношения с роботи, отколкото жените.\r\nОсвен това, друго изследване от 2017 г., проведено от канадския Университет на Манитоба, подчертава увеличаване на дигисексуални индивиди или на хора, които предпочитат взаимоотношения с роботи, пред тези с хората.\r\nИзследователят д-р Нийл Макартър обяснява, че все повече хора ще се идентифицират като дигисексуални, тъй като роботите се внедряват все повече и повече в романтични контексти.\r\nСекс роботите се използват законно в публични домове в Германия и Австрия, а един от всеки петима германци твърди, че би закупил секс робот.\r\nОще интересни новини за секслайф четете на ", "date": "2018.04.10", "title": "Поглед в бъдещето: Секс роботите превземат интимността"}
{"url": "https://www.dnes.bg/obshtestvo/2018/04/10/ekozashtitnici-s-meniu-plastmasa-sajdi-motorno-maslo.373200", "text": "\n\r\nЕкозащитници се събраха днес пред НДК с искания за по-чист въздух и морета. Те внесоха и петиция, която лично предадоха на държавния секретар на Швеция по околна среда, информира . \r\nА денят на протеста не е случаен – днес е срещата на екоминистрите от Европа, за които основна тема на разговор ще бъде качеството на атмосферния въздух.\r\nОблечени като морски животни, екозащитниците раздаваха менюта, включващи ястия със съставки от пластмаса, сажди, моторно масло, фини прахови частици и други замърсители.\r\nЕколозите искат и спешни мерки за намаляване на прекомерния улов на риба и замърсяването на моретата.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.04.10", "title": "Екозащитници с меню: Пластмаса, сажди, моторно масло..."}
{"url": "https://www.dnes.bg/obshtestvo/2018/04/10/danyci-osigurovki-pak-danyci-kolko-poluchavame-i-kakvo-harchim.373164", "text": "811 лв. получава чисто средностатистическият работещ българин, пресметнаха от Института за пазарна икономика.\r\nОбщите разходи на работодателя му възлизат на 1244 лв., а задължителните данъци и осигуровки са 433  лв.\r\nЗа \"модел\" е взет работещ на трудов договор в трета категория труд, който е роден след началото на 1960 г.\r\nТой получава месечна брутна заплата от 1045 лв. (оценка на ИПИ за  размера на средната брутна заплата за 2017 г., базирана на месечните  данни на НСИ), спестява 5% от брутния си доход и притежава жилището, в което живее, тоест няма разходи за ипотечен заем или наем.\r\nНа тази база всеки може да изчисли данъчните си разходи на сайта на института и да ги съпостави с тези на средния работещ.\r\r\n                    \r\n                    Сметката на експертите показва, че данъчната тежест върху  средностатистическия работещ българин възлиза на над 560 лв. на месец,  което се равнява на 45% от разходите на работодателя му.\r\nЗа социални осигуровки месечно са дължими 259 лв, за здравни осигуровки - 84 лв. и данък общ доход - 90 лв.\r\nОще тук данъчноосигурителната тежест е достигнала 34,8%. Това е процентът от общите разходи на работодателя, който не стига до джоба на работещия. Значителна част от данъчното облагане започва обаче едва след получаването на \"чистата\" заплата.\r\nВ използвания модел средностатистическият българин харчи останалите му 811 лв., като зарежда по 10 литра бензин на месец (при цена от 2,04 лв./литър) - общо 20,4 лв. на месец, от които 7,1 лв. акцизи и 3,4 лв. ДДС.\r\nТой изпива месечно 3 бутилки и половина бира (по 0,5 литра и 1,20 лв. всяка), половин бутилка вино (от 0,75 литра и цена от 8 лв.) и 1/3 бутилка твърд алкохол (от 0,75 литра и цена от 8 лв.) – общо 10,4 лв., от които 1,19 лв. акцизи и 1,72 лв. ДДС.\r\nПриема се, че пуши средно по 5 и половина цигари на ден (при цена от 4,80 лв. кутията) – общо 38,88 лв. на месец, от които 28 лв. акцизи и 6,6 лв. ДДС.\n\r\nСлед като се приспаднат разходите за този тип стоки (общо 70 лв.), му остават 741 лв. От тях той спестява 52 лв. (споменатите 5% от брутния му доход), а останалите 689 лв. потребява за разнообразни стоки и услуги, като 70% от разходите му са облагаеми с ДДС.\r\nТака месечните разходи за акцизи остават 36 лв., тези за ДДС набъбват до 92 лв., а общо платените данъци и осигуровки стават 561 лв. – 45% от платените от работодателя му 1244 лв.", "date": "2018.04.10", "title": "Данъци, осигуровки, пак данъци... Колко получаваме и какво харчим?"}
{"url": "https://www.dnes.bg/cars/2018/04/10/smart-prikliuchi-s-dvigatelite-s-vytreshno-gorene.373173", "text": "Марката Smart, която принадлежи на компанията Mercedes-Benz и на концерна Daimler, ще произвежда единствено електрически модели. Процесът към преориентация на проиводството в Европа ще приключи през 2020 г., съобщи шефът на германския концерн Дитер Цетше.\r\nНа пазара в САЩ тази трансформация вече е факт и Smart предлага моделите си ForTwo Coupe и ForTwo Cabrio само с електрически двигатели. Те са оборудвани с мотор с мощност 81 к.с. и 160 Нм въртящ момент, който се захранва от батерии с капаците 17,6 кВт/ч. Това е достатъчно за пробег от 93 км.\n\r\nУскорението от 0 до 97 км/ч (60 мили по американския стандарт) при електрическия Smart отнема 11,4 секунди. Времето за зареждане от специална станция е 3 часа, докато от стандартната електропреносна мрежа е 21 часа.\r\n                    \r\n                    \r\nSmart става втората марка, която през тази година обявява пълно преминаване към електомобили. Това стори и брандът Lagonda, принадлежащ на Aston Martin. За разлика от компанията-майка, която ще продължи да развива двигатели с вътрешно горене, британският производител ще залага само на модели с нулеви вредни емисии.\r\n", "date": "2018.04.10", "title": "Smart приключи с двигателите с вътрешно горене"}
{"url": "https://www.dnes.bg/notifikacii/2018/04/10/18-godishen-pomete-9-godishno-dete-v-gabrovo.373156", "text": "18-годишен шофьор е блъснал с автомобила си 9-годишно момче в Габрово, съобщи Областната дирекция на МВР в града.\r\nДетето е излязло на пътното платно в момент, когато \"Фолксваген\"-ът е минал и го е ударил.\r\nИнцидентът е станал към 14:00 часа вчера, на ул. \"Д-р Тота Венкова\" в града.\r\nПострадалото момче е настанено в МБАЛ-Габрово с фрактура на лявата китка, но без опасност за живота.\r\nИзвършен е оглед на мястото, където се е случило произшествието. Не е установено наличие на алкохол в кръвта на младия водач на превозното средство. По случая е образувано досъдебно производство.", "date": "2018.04.10", "title": "18-годишен помете 9-годишно дете в Габрово"}
{"url": "https://www.dnes.bg/zvezdi/2018/04/10/koi-polzva-kremovete-na-madona-sinyt-i.373178", "text": "Mадона разкри, че 17-годишният ѝ син, Роко, обича да използва един от нейните козметични продукти.\r\nСпоред певицата, става въпрос за специален серум, крем, маска и лосион, които са обединени в един продукт. \r\n\"Моят 17-годишен син го използва. Това е нещо, което всички харесват и аз се гордея с него. Синът ми винаги идва в банята и \"краде\" всичките ми продукти, които са грижа за лицето. Много е забавно да имаш 17-годишен син, който ти казва: \"Мамо, може ли още серум? Имам нужда от повече почистващ продукт за лице. Имам нужда от още от това“. Смятам, че е изключително смешно\", сподели певицата.\r\nМадона наскоро сподели, че иска да бъде сигурна, че децата ѝ получават наставленията, от които имат нужда, в този \"луд свят\".\r\r\n                    \r\n                    ", "date": "2018.04.10", "title": "Кой ползва кремовете на Мадона? Синът й!"}
{"url": "https://www.dnes.bg/notifikacii/2018/04/10/kradci-biha-i-ograbiha-syrbin-v-centyra-na-kiustendil.373132", "text": "Сърбин стана жертва на обир в центъра на Кюстендил в неделя. Той бил нападнат от трима крадци, които вече са задържани от полицията. \r\nСигналът, че двама мъже и жена бият възрастен мъж центъра на Кюстендил, е подаден на телефон 112 от свидетел на нападанеието.\r\nСлед кратко преследване са задържани двама мъже - единият на 55 години, другият - на 53 години и 40-годишна жена. \r\nТримата нападнали 67-годишен сръбски гражданин, взели му портфейла с наличните сръбски динари, евро и български левове. \r\nПострадалият е с повърхностни наранявания. \r\nАрестуваните са известни на полицията, мъжете са и осъждани.", "date": "2018.04.10", "title": "Крадци биха и ограбиха сърбин в центъра на Кюстендил "}
{"url": "https://www.dnes.bg/muzika/2018/04/10/kaji-baba-despacito-nai-slushanata-pesen-jertva-na-hakeri.373176", "text": "Je suis Despacito. Или вече не. Точно пет дни, след като латино хитът на Луис Фонси счупи поредния рекорд и се превърна в най-гледаното видео в историята на YouTube някога, клипът беше мистериозно изтрит от канала на Vevo. Парчето достигна забележителната цифра от 5 милиарда гледания и се записа завинаги в историята на платформата, но внезапно изчезна.Стопкадър на клипа показва пет маскирани фигури, които държат пистолети срещу камерата. Когато потребителите направят опит да пуснат песента, тя се оказва недостъпна. Очевидно става дума за кибератака. Хакерите се наричат Prosox and Kuroi’sh и под доскорошното видео на Despacito онлайн гамените са написали: \"Освободете Палестина\". Какво общо може да има един латино хит с Близкия Изток? Вероятно нищо.\r\n                    Профил в Twitter, койт е свързан с един от кибер гамените, публикува статус, в който пише: \"Това е просто за забавление....Не ме съдете, обичам YouTube\".\r\n Латино хитът беше пуснат през януари 2017 и счупи няколко рекорда. Despacito се задържа на върха на американските класации 16 последователни седмици и се превърна в най-слушаната песен в световен мащаб.\r\nОсвен Луис Фонси, обаче, от хакерската атака са били засегнати и други изпълнители. Сред тях са още една латино дива – Шакира, както и тийн идолките Селена Гомез и Тейлър Суифт.\r\nОбщото между всички тези изпълнители е, че видеата им са публикувани в YouTube канала на Vevo. Много от клиповете са преименувани с имената на хакерите.\r\nОчевидно някой има зъб на Despacito, която буквално дебнеше зад всеки ъгъл през изминалото лято. Може би някои най-накрая са щастливи, че хитът, който се заби в главата на милиони хора по цял свят, най-накрая е изчезнал... засега. Почитатели на песента обаче със сигурност ронят тихо сълзи и очакват с нетърпение Despacito да се завърне. ", "date": "2018.04.10", "title": "Кажи, баба, Despacito! Най-слушаната песен – жертва на хакери? "}
{"url": "https://www.dnes.bg/index/2018/04/10/prahosmukachkata-na-prababa-peralniata-na-baba.373166", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Машина на времето – как е изглеждала прахосмукачката на прабаба ви?\r\nНовата техника днес - утре вече е стара. Човечеството се развива с толкова бързи темпове, че вероятно след месец ще се изобрети нещо, което никой никога не е виждал. Нека си представим обаче нашия дом – пералня, хладилник, прахосмукачка... изобщо куп домакински уреди. Как са изглеждали те в първата половина на миналия век, когато не са били даденост, а въпрос на лукс и престиж?\r\n\"Всичко съвременно е едно добре позабравено старо\", коментира в предаването \"ОколоСветско\" по Bulgaria ON AIR д-р Екатерина Цекова.\r\nИзложбата \"Техниката у дома през първата половина на 20 век\" в Политехническия музей в София ни пренася назад във времето, за да се докоснем до живота в миналото. Експонатите обикалят света от 4 години, но най-накрая изложбата спира и в България.", "date": "2018.04.10", "title": "Прахосмукачката на прабаба, пералнята на баба..."}
{"url": "https://www.dnes.bg/rusia/2018/04/10/ruskinia-pochina-lekari-i-preleli-pogreshka-formalin.373193", "text": "Руските власти разследват лекари, които случайно влели на жена смъртоносна доза формалдехид - течност, използвана за балсамиране на тела, вместо физиологичен разтвор след операция, съобщи Би Би Си, цитирана от БНР.\n\r\nГлавният лекар на отделението в болницата в Уляновск, където станала медицинската грешка, бе уволнен от губернатора на областта. Регионалният здравен министър съобщи, че екипът опитал да поправи грешката чрез вливане на 10 литра физиологичен разтвор, но това не помогнало.\n\r\n28-годишната пациентка починала в интензивното, след като била преместена в болница в столицата Москва, намираща се на 876 км западно от град Уляновск.\n\r\nРуски медии съобщиха, че медицинската грешна била направена на 15 март, когато на Екатерина Федяева бил влят формалин вместо физиологичен разтвор в корема. Тя починала на 5 април, въпреки че успяла да излезе от комата.\r\n                    \r\n                    \r\nГрешката станала, докато тя се възстановявала от операция за отстраняване на киста на яйчниците.\n\r\nЗдравният министър на Уляновска област Рашид Абдулов заявил, че е \"трябвало да бъдат предприети спешни действия, информацията да се докладва незабавно, а е било изгубено време\".\r\n ", "date": "2018.04.10", "title": "Рускиня почина, лекари й прелели погрешка... формалин"}
{"url": "https://www.dnes.bg/mish-mash/2018/04/10/zodiite-koito-vinagi-ostavat-pozitivni.373197", "text": "Едно от най-трудните неща за хората е да останат позитивни, дори когато всичко в живота им започне да се обърква. Тази положителна нагласа е начин на възприятие, с което човек се ражда, но и доразвива в живота си. Има няколко зодии, които са склонни да гледат по-оптимистично на битието си, дори по време на трудни времена.\r\nТези хора винаги имат надежда и смелост, които им позволяват да се справят по-добре със стреса и безпокойството.\r\nВижте кои са тези зодии:\r\n\r\nОвенът остава положителен, тъй като никога не забравя физическата си форма. По време на трудности хората от този зодиакален знак се отдават на спортни дейности, които повишават нивото на ендорфините в тялото им и това им помага да се чувстват по-добре.\r\r\n                    \r\n                    \r\nВезните на първо място имат позитивно отношение към себе си. Те знаят, че промяната може да отнеме време, но ще дойде все някога. Те се съсредоточават върху постепенната промяна към по-добро. Везните са наясно, че никой не е щастлив 100 процента от живота си и приемат този факт.\r\n\r\nЛъвовете имат много позитивно отношение към живота и са благодарни за всичко, което имат. Те се фокусират върху хубавите неща, които ги заобикалят и това много им помага. Когато са по-потиснати, те се захващат с благотворителност или доброволческа работа и това повдига духа им.\r\nКои са другите зодии, които гледат позитивно на живота, вижте на ", "date": "2018.04.10", "title": "Зодиите, които винаги остават позитивни"}
{"url": "https://www.dnes.bg/obshtestvo/2018/04/10/praviat-nov-zatvor-v-kremikovci-s-35-mln-lv.373189", "text": "35 млн. лв. са предвидени за изграждане на изцяло нов затвор в район Кремиковци. Това съобщи министърът на правосъдието Цецка Цачева след свиканото от нея национално съвещание с участието на началници на затвори и с ръководството на ГД \"Изпълнение на наказанията\".\n\n\r\nСредствата са по норвежкия финансов механизъм, като има уточнен терен за затвора. В бюджета на министерството пък са предвидени 4.5 млн. лв. за ремонти.\r\nЦачева заяви, че ще настоява правителството да осигури повече средства за правосъдната система – за повече служители и за по-добра надзорно-охранителна техника, предаде \"Фокус\".\r\nРаботна група ще търси вариант за оптимизиране на щатовете на служителите в затворите до края на април. Целта е нормално функциониране на системата.\r\nВтора работна група пък ще предлага надзорно-технически средства, с които да се подпомага охраната в местата за лишаване от свобода.", "date": "2018.04.10", "title": "Правят нов затвор в Кремиковци с 35 млн. лв. "}
{"url": "https://www.dnes.bg/zvezdi/2018/04/10/neprilichni-strasti-haidi-klum-paluva-s-mlado-gadje.373191", "text": "Хайди Клум свали дрехи и задръжки на почивката си в Кабо Сан Лукас, Мексико, където в момента е с приятеля си Том Каулиц.\r\n44-годишният супермодел явно не може да се насити на ласките на новия си 28-годишен приятел и не се притеснява от факта, че папараците ги снимат.\r\nВлюбените не спряха да се целуват страстно под лъчите на априлското слънце, а германката, която е майка на четири деца (от брака ѝ със Сийл), се разхождаше на терасата на вилата, в която са отседнали с Том, без горнището на банския си.\r\nТя доказа, че продължава да има зашеметяващо тяло, въпреки годините си.\r\nКлум и Каулиц, който също е германец и е музикант в рок бандата Tokyo Hotel, очевидно в момента са в много романтичен период от връзката си. Двамата за първи път се появиха заедно в средата на март.\r\r\n                    \r\n                    Това е ново начало за Хайди, която миналата година скъса с дългогодишното си гадже Вито Шнабел, след негова изневяра.\r\nОще снимки на Хайди и нейния любим може да видите на ", "date": "2018.04.10", "title": "Неприлични страсти: Хайди Клум палува с младо гадже"}
{"url": "https://www.dnes.bg/obshtestvo/2018/04/10/do-kraia-na-mandata-borisov-3-za-3-chasa-s-vlaka-sofiia-burgas.373170", "text": "Мотрисните влакове, които БДЖ възнамерява да купува, ще могат да вземат разстоянието от София до Бургас за 3 часа, а до Варна - за 4-5 часа.\n\r\nЗа новите влакове ще бъде обявена обществена поръчка в края на април. Това каза пред \"\" шефът на \"Холдинг БДЖ\" Владимир Владимиров. \n\n\n Новите 41 мотрисни влака ще могат да развиват скорост от 200 км в час.\r\nПо българските релси, дори и модернизираните, скоростите ще са до 160 км.\n\r\nТе ще се движат по обновените жп линии на юг - от София до Пловдив и Бургас и до турската граница. Ще пътуват и от София до Варна, тъй като се предвижда Национална компания \"Железопътна инфраструктура\" да вдигне скоростите по тази линия до 110 км в час, каза Владимиров.\r\n                    \r\n                    \r\nТака най-после ще може да се опровергае твърдението на един китаец, който наскоро казал, че България сигурно е по-голяма от Китай, щом от единия до другия ѝ край трябва да се пътува 9 часа.\n\r\nТъргът ще бъде с прогнозна стойност 420 млн. лв. Ако няма съдебни обжалвания, производител може да бъде избран до декември.\n\r\nОттам нормалното време за производство на един влак е 24 месеца, каза Владимиров, който допълни, че до края на мандата на това правителство първите влакове ще бъдат пуснати в движение.\n\r\nЕлектромотрисните влакове ще са 36, а 5 ще са дизелови, тъй като у нас все още има участъци, които не са електрифицирани. В доклада на работната група, в който участваха учени от 3 университета, е записано, че на БДЖ им трябват 86 нови влака. Първият етап от обновяването на държавния железопътен превозвач е тази поръчки за 41 мотриси. Вторият етап е за 44 влака, но остава за следващ кабинет.\n\r\nСред първите влакове, които БДЖ ще искат да бъдат изработени от фирмата, която ще спечели, са шест електромотриси за пътуване на дълги разстояния, до Бургас и Свиленград, тъй като до няколко години модернизацията на релсите там ще приключи. Тези мотриси ще бъдат с шест секции, или 6 вагона като някогашните експреси.\n\r\nЕдната секция ще бъде първа класа. \n\r\nСред условията за доставка на новите мотриси ще е и гаранция от 5 години и следгаранционна поддръжка. Сегашните локомотиви на БДЖ са на над 30 години и поддръжката им е скъпа и трудна.\n\r\nЛуксозен ресторант, с обслужване и с меню за ястия и напитки. Такива вагони в превозвача в момента няма. Ще е комфортно, но и по-скъпо.\n\r\nЩе има влакове за регионални превози, които ще бъдат с 4 секции, както и за крайградско пътуване.\n\r\nДругата новост е, че електронен дисплей ще показва дали мястото е резервирано. Ако пътник е с билет от София до Пловдив, значи мястото ще се освободи в Пловдив и това ще бъде ясно на пътниците. Все още се обмисля дали това да е за всички вагони, или само за местата в първа класа.\n\r\nТова намерение води автоматично към резервационната система на БДЖ, по която се работи от години и все още не е готова.\n\r\nПешаров казва, че са свързани 74% от гарите. Окончателното ѝ завършване ще позволи и онлайн купуване на билети, както и яснота във всеки момент колко пътници има във всеки влак. В тези нови мотриси, естествено, ще има климатици и Wi-Fi.\n\r\nДругата услуга, която ще се предлага на пътниците, е да могат да се логнат за сайт на БДЖ с филми и музика, които да изтеглят на таблет или на телефон и да ги гледат и слушат от собственото си устройство.\n\r\nЩе има възможност да се превозват и велосипеди.\n\r\nШефът на пътническите превози на БДЖ Пламен Пешаров казва, че новите влакове поетапно ще бъдат доставяни за срок от 2-3 години.\n\r\nТърговете са съобразени и със сроковете за изграждането на скоростната железопътна инфраструктура.\n\r\nИма голям интерес към предстоящата процедура както от големите европейски производители, така и от фирми извън ЕС.\n\r\nСред тях е и \"Хитачи\", каза Пешаров. Възможно е и китайски компании да се включат в консорциуми, които ще кандидатстват.\n\r\nПо време на служебния кабинет през март 2017 г. се появи оферта на държавния китайски концерн China Railway Rolling Stock Corporation (CRRC) да се рефинансират 130 млн. лв. задължения на \"Холдинг БДЖ\", да се финансира доставката на нови електрически и дизелови мотрисни за 170 млн. евро.\n\r\nТретото предложение беше да се инвестира в нов завод за асемблиране на електрически и дизелови мотрисни влакове в България, което вече не е актуално.\n\r\nНовите влакове ще бъдат с пет години гаранция.\n\r\nОсвен това се обмисля дали да не се включи и извънгаранционно обслужване и поддръжка, за да не се повтори ситуацията с мотрисите на “Сименс” “Дезиро”, които нямаха опция за поддържане. Произведени през 2005 г., те вече са амортизирани, казва шефът на пътническите превози.\n\r\nИзискването за поддръжка на тези влакове е още едно условие, което ще привлече производители. Мотрисите са с живот 30 години и за това време ще им трябва поддържане, производство на резервни части.\n\r\nПърва копка на модернизацията на жп линията София - Елин Пелин ще бъде направена във вторник. Тя е на стойност 68 млн. евро, от които 58 млн. евро (85%) са осигурени от механизма за свързана Европа. Проектът включва модернизация на 23-километровата железопътна линия, на системите за сигнализация и телекомуникации и контактната мрежа, както и изграждане на нови надлези на жп гарите Верила и Казичене за безопасно пресичане на две нива със съществуващата пътна мрежа.\n\r\nТази отсечка е част от модернизацията на жп направлението София - Пловдив - турска граница. На 1 февруари ЕК одобри финансирането на проекта за модернизация на жп линията Елин Пелин - Костенец за над 1 млрд. лева. \n\r\nТова е най-мащабният железопътен проект в ОП “Транспорт и транспортна инфраструктура”, тъй като трасето преминава през сложен планински терен. За да бъдат постигнати проектните скорости от 160 км в час за товарните влакове и 120 км в час за пътническите, ще бъдат изградени над 20 км тунели, най-дългият от които е 6 км. Предвидено е още строителството на над 23 мостове и виадукти с обща дължина приблизително 3 км.\n\r\nУчастъкът е част от железопътния коридор Ориент/Източно-Средиземноморски, който преминава през страната. \n\r\nИзграждането на трасето е разделено на 3 участъка: Елин Пелин - Вакарел, Вакарел - Ихтиман и Ихтиман - Костенец. Крайният срок е 2023 г. Така че най-трудните участъци по този коридор през настоящия програмен период ще бъдат завършени.\n\r\nПодвижният състав на БДЖ е изключително остарял и амортизиран. За последно нови вагони са купувани през 1987-1988 г., а в периода 2005- 2008 г. бяха купени мотрисите “Дезиро”. Така в момента средната възраст на пътническите вагони е между 25 и 30 години, а на локомотивите - 31-32 години.\n\r\nПредстои обявяване на обществена поръчка за капитални ремонти на 30 локомотива - нещо, което не е правено повече от 15 години. \n\r\nДо седмица ще бъде стартирана поръчка за ремонт на 227 вагона - среден и капитален.", "date": "2018.04.10", "title": "До края на мандата \"Борисов\" 3 –  за 3 часа с влака София - Бургас"}
{"url": "https://www.dnes.bg/health/2018/04/10/3-ioga-pozi-stiagat-byrzo-sedalishtniia-muskul-te-sa.373149", "text": "Йогата е изключителен начин да изваяте хубава фигура.\r\nС годините гравитацията не работи в наша полза и тялото губи своята еластичност, но ако изпълнявате тези три асани ежедневно ще постигнете видими резултати. \r\nПоза полумост \"Сету Бадха Сарвангасана\" стяга седалищните мускули и огъвкавява гръбнака. Тази асана помага за свалянето на килограми и действа тонизиращо. Легнете по гръб на земята. Сгънете краката в коленете и поставете стъпалата възможно най-близо до седалището. Опитайте да задържите стъпалата успоредни и да не прибирате петите навътре. Ръцете остават до тялото с длани, сочещи към земята. Повдигнете таза нагоре и веднага след това приберете раменете едно към друго. Това ще позволи да се изпълни позата правилно, с по-добра гръбначна извивка и няма да навреди на кръста. Задържайте в позата за няколко вдишвания и издишвания. Не повдигайте пръстите на краката, напротив - ползвайте силата им, за да избутвате таза нагоре, така че коленете да са на нивото на глезените. \r\r\n                    \r\n                    По-трудна асана, в която основно се осъвършенства равновесие, е поза Воин 3 – \"Вирабадрасана\" 3. Тази предизвикателна поза създава хармония за душата, равновесие и издръжливост за тялото. Докато стоите в нея, ще усетите стягането на седалището и бедрата. Може да започнете изпълнението ѝ в близост до стена. Застанете в изправена позиция с ръце до тялото. Повдигнете десния крак назад и наклонете тялото напред колкото ви е възможно. Задръжте за няколко секунди и повторете с другия крак. Когато се балансирате в позата може да продължите до завършения вид на асаната. Опитайте да се наклоните така, че краката да образуват прав ъгъл, а горната част на тялото да остане успоредна на земята. За финал можете да изнесете ръцете напред, на нивото на ушите. Пози Вирабадрасана 1, 2 и 3 творят чудеса с тялото и работят върху подобряване на самочуствието.\r\n", "date": "2018.04.10", "title": "3 йога пози стягат бързо седалищния мускул. Те са..."}
{"url": "https://www.dnes.bg/notifikacii/2018/04/10/avtoritarniiat-reformator-princ-mohamed-bin-salman.373172", "text": "Светкавичният възход на принц Мохамед бин Салман в Саудитска Арабия от 2015 г. бе белязан от желание за реформи, зад които се крие желязна ръка.\n\r\nБаща му, 82-годишният крал Салман, следи почти всички негови начинания и на 32 години този, когото наричат МБС, безспорно е силният човек в кралството.\n\r\nПрестолонаследникът си е поставил за задача да преструктурира икономиката, която е силно зависима от петрола, и да реформира из основи обществото, в което властват силен консерватизъм и стриктно тълкуване на исляма.\n\r\nТой не се поколеба да нареди стотици арести в религиозните, интелектуалните, икономическите среди и дори в самото кралско семейство, мерки, определени като \"модернизация на авторитаризма\" от експерта по Саудитска Арабия Стефан Лакроа, пише Франс прес.\r\nРоден на 31 август 1985 г., този мъж с черна брада и наченки на оплешивяване работи по 16 часа на ден и казва, че майка му го е възпитала строго.\n\r\n\"Това е интелектуална машина, той наистина е в стратегията\", казва западен мениджър. Той е \"понякога импулсивен\" и \"се пали\", когато представя проектите си, добавя западният специалист.\n\r\nСилен реформатор, принцът не подкрепя полигамията в страната си.\n\r\nМохамед бин Салман вече започна няколко проекта за реформи, които са най-голямото културно и икономическо събитие в съвременната история на петролната монархия в Персийския залив, където половината от общо 31 млн. жители са под 25-годишна възраст.\n\r\nТой обеща \"модерна и толерантна\" Саудитска Арабия, която къса с образа на държава, смятана отдавна за износител на радикален ислям.\n\r\nТова реформаторско виждане вече започна да се реализира: жените получиха правото да шофират от началото на юни 2018 г. Саудитските жени празнуваха националния празник заедно с мъжете и вече могат да ходят на футболни мачове.\n\r\nАкцент беше поставен и върху развлеченията с първите западни концерти и предстоящото отваряне на киносалони.\n\r\nПринцът показа, че може да действа брутално срещу онези, които му се противопоставят, отбелязват експерти.\n\r\nНа 21 юни 2017 г. с помощта на баща си той отстрани братовчед си принц Мохамед бин Найеф, влиятелен министър на вътрешните работи, и зае мястото му като наследник на трона.\n\r\nПрез ноември 2017 г., след създаването на \"антикорупционна комисия\", която престолонаследникът оглави, бяха арестувани около 200 души (принцове, министри, бивши министри, бизнесмени) в рамките на безпрецедентна чистка.\n\r\nПрез септември 2017 г. на прицел бяха антиамерикански духовници и интелектуалци.\n\r\nМохамед бин Салман успя да спечели \"огромна сила и влияние за много кратко време\", каза Фредрик Уийри от института \"Карнеги индаумънт\" във Вашингтон.\n\r\nПреди да бъде определен за престолонаследник, от 2015 г. по титла той беше заместник на престолонаследника и в това си качество спонсорира плана \"Визия 2030\" за разнообразяване на икономиката.\n\r\nТази програма, обявена по време на икономическа криза, преодоля едно от табутата, като предложи продажбата на фондовия пазар на 5 процента от саудитския държавен петролен гигант Aramco и създаването на суверенен фонд от 2 000 млрд. долара - най-големия в света.\n\r\nОсвен че е престолонаследник, принцът е заемал постовете зам.-министър-председател, министър на отбраната, специален съветник на владетеля и преди всичко е председател на съвета по икономически въпроси и развитие, който надзирава компанията \"Арамко\" - най-голямата за производство на петрол в света.\n\r\nМохамед бин Салман ръководеше саудитската военна намеса в Йемен срещу бунтовниците хуси, подкрепяни от Иран - големият съперник на Саудитска Арабия.\n\r\nПрез последните години Рияд възприе по-настъпателна външна политика и не се поколеба да се \"опъне\" на американския си съюзник по времето на Барак Обама, особено за Сирия и Иран. Идването на Доналд Тръмп в Белия дом беше повратен момент, а сегашният президент не пести похвалите си за МБС.\n\r\nДруг знак за възприетата нова политика е челният сблъсък с Катар, изолиран през 2017 г. от Рияд и някои от съюзниците му, които го обвиняват в подкрепата на \"терористични\" групировки и го упрекват за сближаването му с Иран.\n\r\nЗавършил право в университета \"Крал Сауд\", МБС е баща на две момчета и две момичета. \r\n \r\n/БТА/\r\n ", "date": "2018.04.10", "title": "Авторитарният реформатор  – принц Мохамед бин Салман "}
{"url": "https://www.dnes.bg/obshtestvo/2018/04/10/arhivite-govoriat-stefan-sofiianski-kmetyt-slujeben-premier.373168", "text": "\n\r\nПолитиците от прехода и до ден днешен събират много полярни мнения за дейността си. Вероятно, заради времената в които живяхме, в това има известна логика, а оценката на историята все още изглежда далечна.\r\nЕкипът на Dnes.bg продължава да ви връща с архивни кадри през 90-те години на XX век, когато прохождаше българската демокрация. И когато се развиваха някои значими събития, които хем всички помнят, хем вече са забравили основните детайли около тях. \r\nИ най-важното - да ви срещнем отново с образите на знаковите хора и политици на последните 25 години, доста от които вече са извън голямата политика.\r\nВече си припомнихме времената на бившите премиери ,  и , както и президентския мандат на . Днес отново ще се върнем към премиерите, макар и един служебен такъв.\r\r\n                    \r\n                    Стефан Софиянски е кмет на София от 1995 до 2005 година. Става служебен премиер през 1997 година, като е министър-председател от 12 февруари до 21 май 1997 г.\r\nКабинетът \"Софиянски\" е осемдесет и шестото правителство на Република България (второ служебно), назначено с Указ № 100 на президента Петър Стоянов от 12 февруари 1997 г. Основната задача на служебното правителство е да се успокои политическата обстановка в страната и да подготви предсрочниге парламентарни избори. Едновременно с това се стабилизира спешно финансовата система и българският лев.", "date": "2018.04.10", "title": "Архивите говорят: Стефан Софиянски – кметът служебен премиер"}
{"url": "https://www.dnes.bg/teatar/2018/04/10/sireni-komediia-za-neshtata-ot-jivota.373139", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кои са идеалите на родените през 90-те години? Размисъл за ценностите, съпътстван с реални истории и изигран на сцената с музика, пантомима и танц.\r\n\"Сирени\" е комедийна драма с горчив привкус. Събитията, разказани в нея, са абсолютно истински, директно взети от реалния живот, сподели в студиото на \"България сутрин\" актьорът Яцек Яков.\r\n\"Затова са и толкова анекдоктични и объркващи. Както казва разказвача в началото - \"Всяка история си има начало и край. Историята, която ще видите, си няма и двете! Започва отнякъде след средата и пак там някъде свършва. Сигурно, защото началото не ни интересува, а краят в повечето случаи е скучен. Затова ще спра да я разказвам там където..... а бе ще видите къде...\", обясни актьорът пред Bulgaria ON AIR.\r\nПредставлението може да бъде гледано на 11 април от 19:30 ч. в театър \"Сълза и смях\".\r\n ", "date": "2018.04.10", "title": "\"Сирени\" - комедия за нещата от живота"}
{"url": "https://www.dnes.bg/mish-mash/2018/04/10/stalin-brejnev-gorbachov-kyde-obichaha-da-pochivat-syvetskite-vojdove.373147", "text": "\n\r\nВсеки секретар на СССР по традиция разполага с голяма и красива дача за дните за отмора.  Естествено, всички желания на генералните секретари се изпълняват без съмнение, дори и понякога да противоречат на здравия разум.\r\nВ следващата галерия ви предлагаме да видите любимите вили на Сталин, Хрушчов, Брежнев и Горбачов. А още снимки от тях .", "date": "2018.04.10", "title": "Сталин, Брежнев, Горбачов... Къде обичаха да почиват съветските вождове?"}
{"url": "https://www.dnes.bg/world/2018/04/10/nad-50-jertvi-na-domashen-alkohol-v-indoneziia.373153", "text": "Повече от 50 души починаха, а много други се разболяха и бяха приети болница през последната седмица в Индонезия след консумация на домашно приготвен алкохол, предаде Ройтерс, позовавайки се на властите.\n\r\nТвърди се, че отровните спиртни напитки са съдържали различни вещества, включително препарат против комари.\n\r\nПолицията е арестувала в столицата Джакарта и околността най-малко 12 души, заподозрени в приготвянето и продажбата на такъв алкохол.\n\r\nНе е ясно дали отровените са починали от образувал се в питието метанол или от съдържал се в него препарат против насекоми. Изследването на алкохола убиец продължава.\n\r\nВластите са претърсили уличните продавачи с цел да отнемат и унищожат хиляди бутилки с домашно приготвеното питие.\r\n                    \r\n                    \r\nВ населената преобладаващо с мюсюлмани Индонезия акцизът върху алкохола е висок, което кара хората да търсят по-евтин домашно приготвен такъв.\n\r\nСмъртните случаи след употреба на такива питиета зачестиха през последните години. През 2016 г. 36 души са починали в Индонезия, след като са пили домашно приготвен алкохол. \r\n/БТА/\r\n ", "date": "2018.04.10", "title": "Над 50 жертви на домашен алкохол в Индонезия"}
{"url": "https://www.dnes.bg/notifikacii/2018/04/10/sdvr-pita-znaete-li-koi-e-tozi-myj.373146", "text": "Столичното 08 РПУ търси съдействие за установяване самоличността на млад мъж на видима възраст 25-30 години. \r\nОткрит е вчера около 5 часа сутринта на кръговото за аерогарата, при бул. \"Хр. Колумб\", съобщават от СДВР.\r\nМъжът е трудно контактен и не е в състояние да даде сведения за себе си.\r\nИма нормално телосложение, висок е около 160 см., с къса черна коса и кафяви очи. Облечен е с бял суитчър и сиво долнище, носи плетени обувки.\r\nУмоляват се хората, които разпознават младия мъж да подадат сигнал на телефон 112, в столичното 08 РПУ на тел. 02/ 982 53 10 или в най-близкото поделение на МВР.", "date": "2018.04.10", "title": "СДВР пита: Знаете ли кой е този мъж?"}
{"url": "https://www.dnes.bg/crime/2018/04/10/edni-paliat-sveshti-drugi-kradat-sybranite-pari.373159", "text": "На връх Великден, 8 април, е получено съобщение за кражба на парична сума от манастира \"Света Богородица\", който се намира в местността \"Аязмото\" край кв. \"Меден Рудник\", съобщиха от ОДМВР-Бургас.\r\nСигналът е подаден в Четвърто районно управление, в морския град. Установено е, че четирима младежи са отмъкнали оборота от продадените за Великден свещи, който бил в размер на 1 000 лв.\r\nСлед обира вандалите отпрашили в неизвестна посока. В резултат на действията на полицията е констатирано, че младежите са от бургаския квартал \"Горно Езерово\" и са на възраст между 13 и 16 години.\r\nКрадците направили пълни самопризнания и върнали част от взетите пари. Разследването по случая продължава.", "date": "2018.04.10", "title": "Едни палят свещи, други крадат събраните пари "}
{"url": "https://www.dnes.bg/sofia/2018/04/10/s-gradskiia-prez-noshtta-1000-se-kachili-na-noshtnite-avtobusi.373151", "text": "Над 1000 души са използвали нощния градски транспорт в София за първите три вечери от пускането му, съобщиха от Столичната община,\n\r\nРейсовете тръгнаха в нощта на Великден от площад \"Александър Батенберг\", пише \"Монитор\". За първите две нощи по новите линии са се движили над 750 човека. Превозът струва 2 лв за всички линии.\n\r\nЗа да се гарантира сигурността на пътниците във всеки автобус има монтирани камери. Шофьорите пък са отделени от пътниците и разполагат с паник бутон. \n\r\n4-те линии нощен транспорт са пилотен проект на Столичната община, който се предвижда да работи до края на годината. Разчетите показват, че за периода април – декември услугата ще струва около 900 000 лв.\r\r\n                    \r\n                    Над 50 автобуса се движат по нощните линии, като спирките са обозначени с буква N и съответния цвят на линията, по която се движат.\r\nПървата линия N1 се движи от \"Люлин\" до \"Младост\". Втората нощна линия N2 се движи по трасето \"Обеля\" до \"Студентски град\", а третата - N3 от \"Овча купел\" до \"Левски\". Последната нощна линия е с начална точка \"Дружба\" и крайна \"Гоце Делчев\".\r\nАвтобусите от нощния транспорт не спират на всяка спирка, както тези от дневния. Това ще се случи само ако шофьорът види, че има човек, който чака на спирката, или някой от пътниците натисне бутона \"Спри на спирка\" в самия автобус.\r\n ", "date": "2018.04.10", "title": "С градския през нощта: 1000 се качили на нощните автобуси"}
{"url": "https://www.dnes.bg/notifikacii/2018/04/10/zlovesht-dvor-v-pernik-mnojestvo-myrtvi-kucheta.373150", "text": "Множество мъртви кучета са намерени в жилищен двор в Перник. Труповете били в различна степен на разложение, съобщиха от Областната дирекция на МВР.\r\nИмало и живи животни, които са иззети и настанени в общинския кастрационен център. Установен и задържан за 24 ч. е собственикът на имота, 26-годишен перничанин.\r\nОт полицията съобщават и за инцидент, при който домашно куче ухапало 68-годишна женана ул. \"Хавана\" в Перник. \r\nЧетириногото, порода \"Кангал\", прескочило оградата и нахапало пенсионерката. Пострадала била с разкъсни рани в областта на дясното рамо.\r\nОбразувано е досъдебно производство по случая.\r\n ", "date": "2018.04.10", "title": "Зловещ двор в Перник! Множество мъртви кучета"}
{"url": "https://www.dnes.bg/football/2018/04/10/kokala-kritikuva-delio-rosi-da-podade-ostavka.373129", "text": "Последният треньор, успял да направи Левски шампион - Емил Велев-Кокала, не скри разочарованието си от загубата срещу Ботев, която е трета поредна.\r\n\"Нормално е да поема вината за загубите. Това се прави, за да не се пренесе напрежението върху футболистите, това е правилно. Ако Делио Роси беше толкова разочарован от себе си, тогава би трябвало да подаде оставка. Засега очевидно това не е така\", заяви Велев пред \"Меридиан мач\".\r\n\"Аз никога нямаше да стигна до това положение. Вярно, че не съм в кухнята на клуба, но знам за какво става дума в Левски.\r\nЗнам отговорностите и факта, че винаги се работи под напрежение. Сигурен съм, че всеки един български треньор щеше да се справи по-добре от Роси. Повтарям - всеки един\", добави Кокала.", "date": "2018.04.10", "title": "Кокала критикува Делио Роси: Да подаде оставка!"}
{"url": "https://www.dnes.bg/obshtestvo/2018/04/10/nadziratelite-pred-zatvora-iskat-oshte-hora-i-tehnika.373143", "text": "\n\r\nНадзиратели от цялата страна протестират пред Централния софийски затвор, където преди седмица избягаха двама рецидивисти.\n\r\nПротестиращите настояват за още щатни бройки и модерна техника, както и за цялостна реформа на системата за изпълнение на наказанието, като припомнят, че от Министерството на правосъдието са анонсирали, че имат такава концепция, но все още не са я представили.\n\n\r\nНедоволните искат да научат и резултатите от вътрешната проверка на министерството за причината за бягството на Владимир Пелов и Радослав Киров, като категорично не са съгласни всички погледи да бъдат насочени единствено към работата на надзирателите.\r\n                    \r\n                    \r\nПо-късно днес при правосъдния министър ще се проведе работно съвещание, на което ще се обсъдят спешни мерки за преодоляване на проблемите, които показа този случай отпреди седмица, предаде БНР.\n\r\nНадзирателите са готови, ако не видят воля за промени и за осигуряване на средства за реформиране на системата, да подновят протестите си. Те бяха прекратени, след като получиха 15 милиона лева от бюджета, за да бъдат увеличени техните заплати.\r\nУтре министърът на правосъдието Цецка Цачева ще се срещне с лидерите на двата синдиката в правосъдното министерство, за да могат да договорят и как ще се разпределят тези средства. Те пък се надяват на тази среща да бъде поставен въпросът за щатовете и техническото обезпечение на затворите.", "date": "2018.04.10", "title": "Надзирателите пред затвора, искат: Още хора и техника!"}
{"url": "https://www.dnes.bg/rusia/2018/04/10/rusiia-dokazatelstva-che-iuliia-skripal-deistva-po-svoia-volia.373155", "text": "Руското посолство в Лондон поиска британските власти незабавно да покажат доказателства, че нещата около Юлия Скрипал се случват по нейна воля, предаде ТАСС, като се позова на дипломатическата мисия.\n\n\n\r\n\"Поздравяваме Юлия за оздравяването й. Въпреки всичко са ни нужни незабавни доказателства, че това, което се прави с нея, се става по нейна воля\", се казва в изявлението.\r\nПо-рано днес болницата в Солсбъри потвърди, че Юлия Скрипал е била изписана от лечебното заведение. Състоянието на бащата на Юлия, бившия полковник от ГРУ Сергей Скрипал, се подобрява.\r\nВ началото на миналия месец двамата бяха открити в безсъзнание на пейка в Солсбъри, Югозападна Англия, след като са били изложени на действието на нервнопаралитично вещество. Лондон обвини за покушението Москва, която отрече. \r\n/БТА/", "date": "2018.04.10", "title": "Русия: Доказателства, че Юлия Скрипал действа по своя воля"}
{"url": "https://www.dnes.bg/snimka-na-denia/2018/04/10/letni-temperaturi-jivakyt-skacha-v-sriada-do-28-c.373154", "text": "През нощта ще има разкъсана средна и висока облачност. Почти тихо, с минимални температури между 7 и 12 градуса, прогнозират синоптиците от НИМХ - БАН. \r\nУтре ще преобладава слънчево време с временни увеличения на облачността, по-значителни над Източна България. \r\nВ следобедните часове над планинските райони в западната половина от страната ще се развива купеста и купесто-дъждовна облачност и на отделни места ще превали и прегърми. \n\r\nЩе духа слаб юг-югоизточен вятър. Топло, с максимални температури между 23 и 28 градуса, по-хладно по Черноморието.\r\nНад Черноморието ще има разкъсана облачност, след обяд намаляваща на места до предимно слънчево. Ще духа слаб югоизточен вятър. \r\nМаксималните температури ще са 13-16 градуса. \n\r\nТемпературата на морската вода е 10-12 градуса. \n\r\nВълнението на морето ще бъде около 2 бала.\n\r\nНад планините ще преобладава слънчево време, с временни увеличения на облачността. \n\r\nВ следобедните часове над масивите в западната половина на страната ще се развива купеста и купесто-дъждовна облачност и на отделни места ще превали и прегърми. \n\r\nЩе духа слаб до умерен юг-югозападен вятър.\n\r\nМаксималната температура на височина 1200 метра ще около 17, на 2000 метра - около 9 градуса.\n\r\nВ четвъртък и петък ще преобладава слънчево време. \n\r\nВ следобедните часове над планините и планинските райони в Западна и Централна България ще се развива купеста и купесто-дъждовна облачност и на отделни места ще има краткотрайни валежи с гръмотевици. \n\r\nЩе се задържи топло, с минимални температури между 7 градуса и 12 градуса и максимални - предимно между 23 и 28; по-ниски ще бъдат по Черноморието - между 12 градуса и 17 градуса.\n\r\nОще в четвъртък вятърът ще се ориентира от изток, ще бъде предимно слаб, на места в Дунавската равнина и по Черноморието ще има краткотрайна сутрешна мъгла.", "date": "2018.04.10", "title": "Летни температури! Живакът скача в сряда до 28°C"}
{"url": "https://www.dnes.bg/notifikacii/2018/04/10/zatvornikyt-struva-1000-lv-na-mesec-nadzirateliat-poluchava-800.373141", "text": "1000 лв. излиза на държавата месечната издръжка на един затворник у нас. В сумата влизат изхранването му, лекарствата, перилни и почистващи препарати, отопление, ток и вода.\n\r\nОколо 7020 са лишените от свобода в България, от тях 840 са осъдени за убийство, което значи, че на месец над 7 млн. лв. отиват за затворниците.\n\n\n\n\n\r\nЗа сравнение 800 лв. е средната заплата на надзирател, който реално може да пази и повече от 100 души, пише .\n\r\nСпоред надзиратели от софийския затвор на един коридор със стотина лишени от свобода се пада по един охранител, при това невъоръжен.\r\nВ софийския затвор се оказва, че дневната смяна е от 34 надзиратели, а нощната от 26. Те пазят 725 лишени от свобода. По данни на прокуратурата съотношението през деня е 1:21, а през нощта 1:28. \n\r\nВ бургаския затвор положението е още по-тежко. 6-има надзиратели отговарят през нощта за 257 лишени от свобода, а в Стара Загора в тъмната част на денонощието на 10 надзиратели са поверени 418 затворници, като съотношението е 1:30. В тази бройка влизат и периферната и външната охрана, казват обаче служители на софийския затвор.\n\r\nНе по-малко тревожна е статистиката за затворническите общежития. В “Хеброс” към затвора в Пловдив по един надзирател отговаря денем и нощем за 97 осъдени.\n\r\nПроблемите в системата “лъснаха” преди 8 дни, когато двама убийци рецидивисти успяха за по-малко от 6 минути да се изпарят като на кино от софийския затвор.\n\r\nОсми ден от бегълците Владимир Пелов, осъден на 32 г. затвор за грабеж и обвиняем за двойно убийство, и Радослав Колев, наказан с 26 г. лишаване от свобода за екзекуцията на данъчен с нож и чук, няма и следа. Двамата успяха максимално да се възползват от слабостите в системата - един охранител стои пред металната врата и натиска бутона за отворянето ѝ и един в караулката на двора.\n\r\nБягството на Пелов и Колев е третото от централен корпус на затвор за последните 5 г.\n\r\nДвете най-дръзки са от софийския. На 30 април 2014 г. оттам успяха да се измъкнат осъденият на 20 г. Николай Николов-Шатката и гибралтарецът Хосе Гевара Мартинез, подсъдим за грабеж в прохода Хаинбоаз.\n\r\nДвамата избиха с кирка преграда в необитаемо тухлено помещение и така успяха да стигнат до двора на следствения арест. Там ги очаквала кола. Липсата им бе установена едва четири часа по-късно.\n\r\nНа 13 декември 2016 г. от затвора в Бургас избяга 20-годишният Петър Бонев. Той се порадва на свободата само 6 часа. Рецидивистът изчезна, докато изхвърля боклука извън корпуса на затвора. Вместо да се върне в килията, поема към града.\n\r\nДруги 55-ма лишени са избягали от затворнически общежития през последните 5 години. От тях не са открити само четирима. Те обаче не се водят бегълци, защото всъщност не са се върнали от работа.\n\r\nВ България има 12 затвора, 24 общежития от открит и закрит тип и два поправителни дома за непълнолетни. Единият е за момчета в Бойчиновци, а другият за девойки в единствения у нас затвор за жени - сливенския.\n\r\nВъв всеки затвор има училище, библиотека, фитнес. Лишените от свобода се посещават от православни, адвентистки, католически и мюсюлмански духовници.\n\r\nПри желание затворниците може да завършат дори средно образование. Някои от тях се научават да четат и пишат зад решетките. Организират им се спортни състезания, курсове по готварство, изработка на коледни и великденски украси, картички. Посещението на кръжоци, курсове и състезания е важно, защото при исканията за условно предсрочно освобождаване заниманията се отчитат като плюс. Тоест затворникът се променя в положителна посока.\r\nПо тяхно желание им се осигурява и разговор с психолог, какъвто има във всеки затвор. Редовни са и срещите със социален работник, който се занимава с превъзпитанието им.", "date": "2018.04.10", "title": "Затворникът струва 1000 лв. на месец, надзирателят – получава 800!?"}
{"url": "https://www.dnes.bg/obshtestvo/2018/04/10/skandalyt-s-fb-u-nas-izpolzvani-sa-dannite-na-nad-35-hil-bylgari.373157", "text": "Лични данни на над 35 хиляди български потребители на Facebook вероятно са били събрани неправомерно от компанията \"Кеймбридж Аналитика\". \r\nПо данни на социалната мрежа 18 българи са свалили приложение под формата на анкета, даващо достъп до лична информация.\n\n\n\n\r\nБроят на засегнатите обаче е в пъти повече - 35 718, тъй като приложението е получило достъп до профилите и на техните приятели, отговориха от социалната мрежа на запитване на БНТ.\r\nОсвен списъка с контакти, информацията за потребителите е включвала детайли като електронна поща, рожден ден, роден град, място на пребиваване, снимки, видеа, харесвания и публикации в социалната мрежа. \r\r\n                    \r\n                    Не всички потребители са еднакво засегнати, тъй като разрешенията за приложението са били променяни във времето.\r\n\"Използвахме възможно най-разширена методология\", обясниха от Facebook. \r\n\"Това е най-добрата ни прогноза за броя на хората, които директно са инсталирали приложението и броя на приятелите им, чиито данни може да са били събрани\", допълниха от компанията.\r\nFacebook вече започна да уведомява общо поне 87 милиона потребители по света, замесени в скандала.\r\nНад 80% от всички засегнати - участниците в анкетата и приятелите им, са били в САЩ.", "date": "2018.04.10", "title": "Скандалът с FB у нас: Използвани са данните на над 35 хил. българи "}
{"url": "https://www.dnes.bg/notifikacii/2018/04/10/zatvornik-v-otpusk-napadna-i-obra-jena-v-nesebyr.373160", "text": "Затворник в отпуск е нападнал и обрал жена в Несебър, съобщиха от полицията. Нападението е станало на пътека в дюните между жилищните комплекси \"Черно море\" и \"Младост\".\r\nПострадалата е на 37 години, а взетата от нея сума е 140 лева. Полицията е открила и задържала извършителя.\r\nТова е криминално проявеният и осъждан С.Р., който е на 25 години от село Оризаре. Той изтърпява присъда от 4 години и шест месеца в бургаския затвор. По време на нападението е бил в двудневен отпуск.\r\nМъжът е направил самопризнания, върнал е парите и вещите. По случая е образувано бързо полицейско производство.\r\n ", "date": "2018.04.10", "title": "Затворник в отпуск нападна и обра жена в Несебър"}
{"url": "https://www.dnes.bg/notifikacii/2018/04/10/udari-ritnici-myj-prebi-momchence-na-detska-ploshtadka.373175", "text": "29-годишен мъж преби 10-годишно момче на детска площадка в Благоевград, съобщиха от полицията.\r\nСигналът за подстрадалото момче е подаден около 14:05 часа на 7 април 2018 г. във Второ Районно управление на МВР-Благоевград.\r\nПолицаите са установили, че на площадка за игра в ж. к. \"Еленово\" на детето са нанесени удари по лицето и тялото и ритник в областта на таза.\r\nЗадържан е извършителят на деянието - 29-годишен благоевградчанин. \r\nПо случая е образувано досъдебно производство. Работата продължава.\r\nКъм момента няма яснота кокво е породило агресията у младия мъж.", "date": "2018.04.10", "title": "Удари, ритници... Мъж преби момченце на детска площадка"}
{"url": "https://www.dnes.bg/index/2018/04/10/zashto-sme-dobri-samo-po-praznici.373162", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПразничните дни отминаха, а с тях си отиде и празничният дух. Защо сме добри само по празници коментираха в предаването \"ОколоСветско\" журналистите Лора Инджова и Златко Желев.\n\r\nКаква е българската народопсихология и широкоскроен народ ли сме?\n\r\nЗа добротворчеството не трябва да има делник и празник. Помагаме ли в ежедневието си на останалите и защо хората си помагат само \"по повод\"?\n\r\n\"Можем ли да помагаме, винаги трябва да го правим\", каза главният редактор на сайта Dnes.bg Златко Желев в студиото на\n\r\nНаистина ли загубихме християнските си ценности като народ и защо в ежедневието си хората са негативни? Къде се къса нишката и как можем да противодействаме?\n\r\n\"Всяка година на Българската Коледа си задавам един въпрос – \"Къде е държавата?\". Да, ние можем да си помагаме, но къде са функциите на държавата?\", попита в \"ОколоСветско\" водещата на \"България сутрин\" Лора Инджова.\n\r\nДобри хора ли сме и защо се интересуваме само от негативното?\n\r\n ", "date": "2018.04.10", "title": "Защо сме добри само по празници?"}
{"url": "https://www.dnes.bg/notifikacii/2018/04/10/cenzura-a-normalno-e-da-si-gei-pred-kremyl.373107", "text": "На Червения площад срещу Кремъл се появи виртуален билборд с цитат: \"Нормално е да си гей\". Плакатът, който закрива почти цялото пространство срещу мавзолея на Ленин и Кремъл е част от акция на журналисти срещу цензурата и незачитането на правата, която носи названието Billboards Beyond Borders.\r\nВ рамките на акцията в редица градове с помощта на Google Maps бяха поставени огромни билбордове с цитати на загинали, арестувани или наказани по някакъв начин журналисти от Москва, Ню Йорк, Истанбул, Банкок, Малта и Зимбабве.\r\nBillboards Beyond Borders е акция на журналисти и онези, които са били накарани да замълчат заради цензура, онези хора, чиито мнения са довели до цензуриране, наказание, а в някои случаи дори до смърт, пише \"Монитор\".\rЦитатът на Червения площад е подписан с името Александър Сатурин – главният редактор на в. \"Молодой Далневосточник\", когото глобили с 50 000 рубли за интервю с учител, който бил уволнен заради хомосексуалност.\r\nРусия фигурира и на още един билборд – в Ню Йорк. \"Русия спечели за теб Белия дом, Доналд Тръмп\", гласи плакатът.\r\nБилбордът в Истанбул е с надпис: \"Ердоган е най-мегаломанският диктатор от създаването на Републиката през 1923 г.\". и е на арестувания журналист Ебру Умар.", "date": "2018.04.10", "title": "Цензура, а? Нормално е да си гей… пред Кремъл"}
{"url": "https://www.dnes.bg/world/2018/04/10/prichinata-za-atakata-v-miunster-izvyrshiteliat-iskal-da-se-samoubie.373109", "text": "Нападателят от Мюнстер, който в събота се вряза с ван в хора в центъра на града, като уби двама души и рани десетки, е бил подтикван от намерението да извърши самоубийство, предаде ДПА, цитирайки съвместно изявление на полицията и прокуратурата.\r\nСлед като анализирали и оценили достъпните документи, следи и показания, следователите стигнали до увереност, че 48-годишният извършител е бил мотивиран от намерението си да извърши самоубийство.\n\n\r\nСмята се, че той е имал психически проблеми.\r\nБащата на извършителя съобщава, че той е говорил за самоубийство още през 2015 година.\r\nЖивотът на трима от ранените е в опасност. След катастрофата нападателят извърши самоубийство с незаконно притежавано оръжие, припомня ДПА.\r\nМиналият месец извършителят, дизайнер по професия, е писал в имейл до познати, че мисли за самоубийство. Той обаче не е споменавал, че е опасен за околните.  \r\n/БТА/", "date": "2018.04.10", "title": "Причината за атаката в Мюнстер: Извършителят искал да се самоубие"}
{"url": "https://www.dnes.bg/notifikacii/2018/04/10/4-stypki-za-detoksikirane-sled-praznichnoto-typchene.372866", "text": "Празници, почивка, обилно похапване... Да влезем в нормалния ритъм на живот, както и да преминем към по-здравословен начин на хранене, винаги е трудно след празнично преяждане.\r\nДнес споделяме с вас 4 лесни стъпки, които ще ви помогнат да детоксикирате тялото си. Опитайте се да намалите приема на захар, сол, алкохолни и газирани напитки.\r\n\r\nЗапочнете деня си с топла лимонена вода, като през останалата част от деня, вместо чай отново си пригответе вода с лимон.\r\nТази напитка спомага за алкализиране на тялото ви, ускорява метаболизма ви и намалява апетита. Добрата хидратация и особено приемът на вода е от съществено значение, за да могат черният дроб и бъбреците да филтрират токсините.\rСъщо така, за да подобрите храносмилането си, 20 минути преди или след хранене приемайте чаша зелен чай. Той е богат на важни антиоксиданти, подобрява храносмилането и метаболизма. Ако страдате от запек, подуване на корема, газове, киселини, чаша зелен чай ще ви помогне да се почувствате по-добре.\r\n\r\nСлед празниците, все още сме изкушени да хапваме повече месо, месни деликатеси, сирена, кашкавали. За да пречистите тялото си и да преминете към така нареченото пролетно захранване, опитайте се да добавите в менюто си повече свежи растителни продукти. Намалете консумацията на месо, хляб, сладкиши, хапвайте повече плодове, зеленчуци, ядки, постни ястия.\r\n", "date": "2018.04.10", "title": "4 стъпки за детоксикиране след празничното тъпчене"}
{"url": "https://www.dnes.bg/blizak-iztok/2018/04/10/trymp-predpriema-voenni-merki-v-siriia-oshte-dnes.373108", "text": "САЩ могат да предприемат военно решение в Сирия още тази нощ в отговор на химическата атака срещу мирни жители в сирийския град Дума, осъществена вероятно от правителството на Башар Асад, пише британският вестник Daily Express.\r\nТова е заявил американският президент пред журналисти. Изданието напомня, че десетки мирни жители, включително деца са загинали при инцидента.\n\n\n\n\r\nТръмп е свикал заседание с участието на военните и служителите по сигурността, като преди него е заявил, че решение може да бъде взето още тази вечер или много скоро след това. \r\nСирия и Русия категорично отричат участие в инцидента. \r\r\n                    \r\n                    На фона на тази информация напрежението между САЩ и Русия ескалира след спешно заседание на Съвета за сигурност на ООН, пише британският The Guardian.\r\nСАЩ и съюзниците им вече обвиниха правителството на Башар Асад в извършването на химическа атака, като Доналд Тръмп лично заяви, че руският президент Владимир Путин носи частична отговорност.\r\nРусия от своя страна заявяват, че не е имало никаква химическа атака, или ако е имало тя е била инсценирана от подкрепяните от Запада бунтовници.\r\nАмериканският президент свика съвещание на генералите и отговарящите за сигурността в администрацията му, което трая по-малко от един час. \r\n\"Ние имаме много опции, военни. Ще ви информираме достатъчно скоро, вероятно следа като станат факт\", добавя президентът.", "date": "2018.04.10", "title": "Тръмп предприема военни мерки в Сирия още днес?"}
{"url": "https://www.dnes.bg/apartmenttherapy/2018/04/10/systoianie-na-imotniia-pazar-kakvo-se-tyrsi-i-predlaga.372711", "text": "Когато човек реши да си закупи жилище, той със сигурност трябва да се съобразява с редица фактори. Сред тях, освен всички останали, е и състоянието на имотния пазар у нас.\n\r\nСлед случилото се с пазара на жилища у нас в периода около и след 2008 година, стана много модерно да се говори за балон на имотния пазар у нас. Има ли днес такъв, или цените са напълно реални? На този въпрос ще се опитаме да дадем отговор в последната статия от проекта ни , съвместно с нашите партньори от \n\r\nПовечето експерти на пазара на имоти у нас са категорични, че за разлика от резкия ръст на цените на имотите преди кризата от 2008, сегашният такъв, макар също рязък, почива на сравнително устойчива база. Освен това, когато говорим за пазара в София, мнозина посочват, че ръстът на пазара на имоти започва да добива нормални европейски модели.\r\n                    \r\n                    \r\nИнтересни данни от доклада Global Investment Atlas 2018 на консултантската компания Cushman&Wakefield показват, че България е постигнала най-голям годишен ръст на инвестициите в недвижими имоти през 2017 г. сред 60 страни. Инвестиционните сделки в България са нараснали със 153% спрямо 2016 г., сочат данните на компанията.\n\r\nСпоред данните на Агенцията по вписванията пък пазарът на жилища в България запазва относителна стабилност през 2017 г. с няколко ясни тенденции. София все повече се откъсва напред с устойчиви ръстове на продажбите и . По-смелото теглене на ипотечни кредити и рефинансиранията продължават да тласкат ипотечния пазар нагоре и то не само в най-големите градове, а пазарът като цяло явно се успокоява след по-резкия бум.\n\r\nСпоред данните, в цялата страна през 2017 г. са сключени общо 214 385 сделки спрямо 228 586 за 2016 г., което представлява спад от 6,2%. При ипотеките обаче ръстовете дори леко се ускоряват през 2017 г.\n\r\nСофия пък остава водещ пазар за цялата страна с устойчив ръст и на сделките, и на ипотеките. За цялата 2017 г. в столицата са сключени 28 175 сделки с имоти в сравнение с 26 480 през 2016 г. Увеличението достига 6,4%.\n\r\nПри ипотечното кредитиране купувачите на имоти в София са доста по-смели, като ръстове се дължат и на продължаващите рефинансирания заради задържането на лихвите на рекордно ниски нива.\n\r\n\n\r\nИстината е, че различните агенции за недвижими имоти предоставят различни данни кой е най-предпочитаният квартал за покупка на жилище в столицата. И все пак повечето от тях са места около метрото, като дори и райони, които доскоро не са имали подземна железница, вече се радват на повече популярност заради предстоящото пускане на третия лъч на метрото.\n\r\nИ все пак няма как да подминем няколко квартала, в които със сигурност пазара се раздвижи доста в последните години. Един такъв район е столичният \"Младост\", особено неговата четвърта част, който регистрира едно от най-големите търсения на . Това е пряко свързано с метрото, тъй като жителите на този район чрез метростанция \"Бизнес парк\" намалиха драстично времето за пътуване до центъра. Същото се отнася и за всички останали части на \"Младост\".\n\r\nНа голям интерес се радват и жилищата около метростанциите \"Г.М. Димитров\" и \"Жолио Кюри\", Студентския град, както в кварталите \"Редута\" и \"Гео Милев\". В западната част на столицата по традиция най-много се строи в \"Манастирски ливади\", където също се забелязва сравнително постоянен интерес към имотите.\n\r\nВ крайна сметка обаче последната дума е ваша! Защото само вие можете да определите как трябва да изглежда и къде да бъде разположен . А ние и експертите от ! Успех!", "date": "2018.04.10", "title": "Състояние на имотния пазар. Какво се търси и предлага?"}
{"url": "https://www.dnes.bg/televizia/2018/04/10/precakani-v-edno-frensko-selo.372513", "text": "В осми епизод на четвърти сезон на  сериала \"Едно френско село\" Мари помага на Виктор да спаси радио оборудването си за да може да изпрати спешен сигнал до Лондон, а Хайнрих, завърнал се от руския фронт, е вече по петите му.\r\nСлед като разбира, че Марсел се укрива в къщата на баща им, Даниел настоява и Сара да се скрие там, въпреки нежеланието на брат му.\r\nГледайте сериалът \"Едно френско село\" всеки делник от 20:30 часа по телевизия", "date": "2018.04.10", "title": "Прецакани в \"Едно френско село\""}
{"url": "https://www.dnes.bg/notifikacii/2018/04/10/bylgarskiiat-velikden-ni-otprati-kym-istanbul-turizym-komshu.373110", "text": "Туристите от балканските страни и особено от България са се възползвали от четиридневните почивни дни за Великден, за да посетят Истанбул, отбелязва турското издание Daily Sabah.\n\r\nБългарската църква \"Св. Стефан\", позната още като Желязната църква, възстановена и с помощта на общината в Истанбул, е сред основната причина за увеличението на притока на туристи, довел до запълването на 100% от капацитета за настаняване в хотелите в кварталите \"Султан Ахмед\" и \"Лалели\", пише \"Фокус\".\n\r\nПо данни на местните медии българите, които са започнали да пристигат с автобуси в Истанбул още на Велики четвъртък, са посетили исторически забележителности в града като дворците Топкапъ и Долмабахче, и музея \"Света София\". Гостите от България са проявили голям интерес и към търговските центрове в града и са зарадвали голяма част от търговците в Истанбул, закупувайки дрехи, парфюми, традиционни сладки изкушения като баклава и естествен сапун.\r\nГоляма част от тях са посетили и Емирган Парк, за да се насладят на емблематичния Фестивал на лалетата. Представителите на туристическия бранш са категорични, че хотелите в региона са били на 100% пълни, като добавиха, че коефициентът на заетост в хотелите е нараснала от 48,2% на 65,1% в сравнение с миналата година.\n\r\nОчакванията са, че тази тенденция ще продължи. Ердинч Каракуш, служител в хотел в \"Лалели\", заяви, че съоръжението за настаняване разполага със 65 стаи, а в следващите седмици по-голямата част от тях са запазени от туристи от България.\r\nВасил Лязе, член на управителния съвет на \"Фондацията на Православната църква на българската Екзархия\", отбеляза, че по Великден Желязната църква, открита отново за посетители през януари тази година, е била разгледана от над 50 хил. туристи.\n\r\nОколо 20 хил. от тях са чужденци, предимно българи. Българската църква \"Св. Стефан\" се превръща във все по-популярна дестинация както за българите, така и за официалните делегации, пристигащи в Истанбул. Отбелязва се, че най-малко 10-15 туристически организации организират културни обиколки в църквата с водач.", "date": "2018.04.10", "title": "Българският Великден ни отпрати към Истанбул... туризъм, комшу!"}
{"url": "https://www.dnes.bg/obshtestvo/2018/04/10/nadziratelite-sys-sram-i-nakyrnena-chest-no-shte-protestirat.373112", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС накърнена чест и достойнство служителите на затворите възобновяват протестите си. В отворено писмо до премиера Борисов, председателя на парламента, правосъдния министър, главния прокурор и всички партии, работещите в сектор \"Сигурност\" поискаха да се ревизира цялостното отношение към системата на затворите, но не само на думи с празни от съдържание декларации и кухи обещания.\r\nВъпреки че в края на месец март правителството отпусна 15 млн. лева от бюджета за увеличаване на основните месечни възнаграждения в Дирекция \"Изпълнение на наказанията\" и \"Охрана\", от Синдиката на служителите в затворите смятат, че срещу тях се води компроматна война, а случващото се в местата за лишаване от свобода и зачестилите бягства са пряка последица от водената политика по отношение на целия сектор.\n\n\n\n\r\r\n                    \r\n                    Надзирателите се събират пред Централния софийски затвор в подкрапа на колегите си, които са били на смяна в деня на бягството на двамата опасни рецидивисти преди седмица.\r\n\"Настояваме да бъде увеличен броя на надзирателите в местата за лишаване от свобода в цялата страна, които в момента са под санитарния минимум. Също така за доставка на нова, по-модерна техника, с която служителите на затворите да работят, както и изменения в законодателството, за които синдикатът настоява вече 9 години\", каза пред  Ивайло Григоров, член на Синдиката на служителите в затворите.\r\nТой коментира още, че именно недостига на техника и служители са довели до бягството на затворниците.\r\n\"Срамуваме се, но за съжаление случилото се е олицетворение на държавата\", допълни още Ивайло Григоров.\r\nА Министърът на правосъдието Цецка Цачева свиква национално съвещание с участието на всички началници на затвори в страната и с ръководството на Главна дирекция \"Изпълнение на наказанията\". Срещата е насрочена за 13.00 ч. и на нея ще бъдат обсъдени създалото се напрежение в системата и възможни решения на проблемите.\r\n ", "date": "2018.04.10", "title": "Надзирателите: Със срам и накърнена чест, но ще протестират!"}
{"url": "https://www.dnes.bg/blizak-iztok/2018/04/10/za-siriia-kydeto-sa-sasht-ima-i-konflikt.373113", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИма ли точка по света, където САЩ да присъстват и да няма конфликт? Дали ще е Тръмп, дали ще е Обама - никой американски президент няма работа в Сирия! Такова бе категоричното мнение на журналиста и преводач Мажд Алгафари в студиото на \"Денят ON AIR\".\n\r\nДумите му идват след новината, че сирийската правителствена военно-въздушна база Тайфур край Хомс е била обстрелвана с ракети. Жертвите са най-малко 14.\n\r\nОфициално съобщение за това кой е извършил ракетната атака обаче все още няма. САЩ, Франция и Израел категорично отрекоха техни военни да са отговорни за въздушното нападение.\n\r\n\"Продължаваме да сме свидетели на една жестока агресия на САЩ спрямо целия регион. Намесата на Русия обаче беше очаквана и това не се хареса на американската държава\", обясни гостът на .\r\n                    \r\n                    \r\nАлгафари припомни свое интервю от 2003 г., когато не е приет насериозно след твърдението си, че една от основните причини за войната в Близкия изток е създаването на кюрдска държава. С годините обаче, подчерта анализаторът, думите му се потвърждават.\n\r\n\"Добрият сценарий тук е този, в който Русия няма да позволи на САЩ да създадат държава с името Кюрдистан\", уверен е Алгафари.\n\r\nПо-рано външният министър Сергей Лавров заяви, че твърденията, че сирийското правителство е извършило газова атака, са фалшива провокация, за която Москва нееднократно е предупреждавала.\n\r\nПо думите му руски военни части са посетили мястото и не са открили следи от хлор или друга химическа субстанция, която да е ползвана срещу цивилни.\n\r\nНо каква ще бъде развръзката и какво ще е решението на Съвета за сигурност на ООН все още остава неясно.\r\n ", "date": "2018.04.10", "title": "За Сирия: Където са САЩ, има и конфликт!"}
{"url": "https://www.dnes.bg/sofia/2018/04/10/vremenno-niama-da-ima-voda-v-niakoi-chasti-na-stolicata.373119", "text": "На 11 април 2018 г. (сряда), във връзка с подмяна на сградно водопроводно отклонение на бул. \"Христо Смирненски\", жк. \"Лозенец\", се налага спиране на водоподаването от 09:30 до 19:30 часа на клиентите на \"Софийска вода\", живеещи в района на: бул. \"Христо Смирненски\" от бул. \"Свети Наум\" до ул. \"Вишнева\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Христо Смирненски\", ъгъла с ул. \"Свети Наум\".\n\r\nНа 11 април 2018 г. (сряда), във връзка с изграждане на сградно водопроводно отклонение на бул. \"Цар Борис III\" жк. \"Хиподрума\", се налага спиране на водоподаването от 10:00 до 18:00 часа на клиентите на \"Софийска вода\" в района на: бул. \"Цар Борис III\" от бул. \"Гоце Делчев\" до ул. \"Хайдушка гора\".\r\n \r\nПри продължителност на строително-ремонтните дейности над 12 часа ще бъде осигурено алтернативно водоснабдяване с водоноска на адрес: бул. \"Цар Борис III\", на ъгъла с ул. \"Хайдушка гора\".\r\n                    \r\n                    \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.04.10", "title": "Временно няма да има вода в някои части на столицата"}
{"url": "https://www.dnes.bg/za-da-se-razbirame/2018/04/10/zashto-inteligentnite-hora-sa-po-chesto-neshtastni.372863", "text": "Интелигентните хора по-често се чувстват тъжни, нещастни, неудовлетворени. Те са и тези, които статистически изпадат по-често в депресия.\r\nВисокоинтелигентните личности са надарени с остър ум с висок потенциал, който обаче в много случаи им пречи да се чувстват щастливи и то не задължително защото нещо им липсва, а защото нередностите в суровия ни свят могат да бъдат наистина непоносими.\r\nЗа по-повърхностните хора нещата, които правят нещастни онези с високо IQ, са маловажни. Често именно заради това по-нискоинтелигентните личности са и по-щастливи в живота си.\r\nКакво имаме предвид? Ще ви запознаем с 10-те неща, които правят интелигентните хора нещастни.\r\n\r\r\n                    \r\n                    Хората с висок коефициент на интелигентност не спират да мислят и анализират събитията от ежедневието си. Това изтощава не само мозъка им, но и организма им, защото ровейки във всеки аспект от живота си човек винаги намира негативното, дори да го избягва. Разочарованието пречи на щастието.\r\nОсвен това интелигентните хора са склонни да се самобичуват, дори когато направят малка грешка, която останалите не биха забелязали. \r\n", "date": "2018.04.10", "title": "Защо интелигентните хора са по-често нещастни?"}
{"url": "https://www.dnes.bg/notifikacii/2018/04/10/sasht-obmisliat-mnogonacionalen-voenen-otgovor-v-siriia.373111", "text": "САЩ обмислят многонационален военен отговор на предполагаемото нападение с химическо оръжие в сирийския град Дума, предаде Ройтерс, цитирайки американски представители. Експертите посочват няколко ключови военни обекта, които могат да станат подходяща цел.\n\r\nПрезидентът на САЩ Доналд Тръмп обеща снощи силни действия и да вземе решението скоро. Пожелалите анонимност американски представители не разкриват конкретни планове, но признават, че се разработват военни варианти. Белият дом, Пентагонът и Държавният департамент отказаха коментар.\n\r\nСпоред експерти по войната в Сирия Франция евентуално Великобритания и може би американски съюзници от Близкия изток могат да станат партньори на САЩ при потенциална военна операция, целяща да обезкуражи по-нататъшно използване на химически оръжия в сирийската гражданска война.\n\n\rПрез февруари френският президент Еманюел Макрон предупреди, че Франция ще нанесе удар по Сирия, ако наруши договорите за забрана на химическите оръжия, припомня Ройтерс.\n\r\nПредседателят на Съвета за сигурност на ООН Густаво Меса-Куадра заяви, че съветът ще продължи работата по проекта за резолюция за предполагаемото използване на химическо оръжие.\n\r\nПо-рано ТАСС съобщи, че екстремистката групировка \"Джаиш ал Ислам\" в Дума са освободили тази вечер всички заложници, включително мирни граждани и военнопленници. По информация на агенция САНА двата автобуса са около 100 души от последната група заложници са достигнали контролен пункт на сирийската армия. Освен тях в неделя бяха освободени още 56 души.\n\r\nВ същото време продължава извозването на членовете на \"Джаиш ал Ислам\" с автобуси към Северна Сирия. Общо за последното денонощие са изведени над 3000 души. Общо се планира градът да бъде напуснат от до 8000 бойци и около 40 000 членове на семействата им.  \r\n/БТА/ ", "date": "2018.04.10", "title": "САЩ обмислят многонационален военен отговор в Сирия"}
{"url": "https://www.dnes.bg/usa/2018/04/10/streliaha-po-meiuedyr-uceliha-negov-ohranitel.373120", "text": "Бодигард на боксьора Флойд Мейуедър е бил уцелен в крака от стрелец, след като нападател открил стрелба срещу кортежа на спортиста.\r\nРазследващите казват, че има знаци, че стрелецът е целял да уцели именно Мейуедър, пише CNN.\r\nОхранителят е бил в конвоя от три коли, които са пътували към хотел в Атланта.\r\nМейуедър и антуражът му са били в местен клуб, като и Мейуедър, а и самият клуб, са разкрили за присъствието му чрез социалните мрежи.\r\nКлубът публикува и видео, на което Мейуедър се наслаждава на музиката. Може да се види и как гости хвърлят пари във въздуха, а има и вана, пълна с шампанско.\r\nБоксьорът все още не е коментирал инцидента.", "date": "2018.04.10", "title": "Стреляха по Мейуедър, уцелиха негов охранител"}
{"url": "https://www.dnes.bg/politika/2018/04/10/trudni-vremena-za-vlastta-no-borisov-e-na-prav-pyt.373117", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБягство от затвора през парадния вход. Издирване на затворниците-бегълци, като към момента без следа. Пореден протест на надзирателите и искане на оставки от страна на опозицията. Това е настоящият политически живот у нас. Докога ще издържи правителството и каква ще бъде цената за \"Борисов 3\"?\n\n\n\r\n\"Редно е министърът на правосъдието да си подаде оставката. Друг е въпросът дали премиерът ще я приеме. Така се прави, за да има отдушник за обществените настроения. Но една оставка не решава проблемите. Късно е да се дават съвети, тъй като нещо ужасно вече се е случило. В много сфери решаването на проблемите се отлага. Идват тежки времена за управляващите и на Борисов ще му се наложи да вземе радикални мерки\", подчерта бившият служебен премиер проф. Георги Близнашки.\r\r\n                    \r\n                    В предаването \"България сутрин\" гостът отбеляза, че засега не виждал реална алтернатива на ГЕРБ, но за да остане правителството на власт ще трябва да се намерят алтернативни политики на сегашните. \r\n\"Европредседателството е исторически шанс за страната ни. Премиерът правилно насочва вниманието си към международната политика. България се справя добре в тази ситуация. Ние не преследваме строго егоистични интереси, а се опитваме да намерим общобалкански решения. Не трябва да се надценява значението на инфраструктурата\", посочи проф. Близнашки пред. ", "date": "2018.04.10", "title": "Трудни времена за властта, но Борисов e на прав път!"}
{"url": "https://www.dnes.bg/eu/2018/04/10/trudyt-u-nas-10-pyti-po-evtin-ot-daniia-7-pyti-ot-franciia.373116", "text": "Цената на труда на работещ във Франция е седем пъти по-висока от тази на негов колега в България, съобщи френският в. \"Фигаро\", цитирайки данни на Европейската статистическа служба Евростат за миналата година. След кризата обаче разликата е намаляла.\n\r\nЦената на труда е ключов фактор за конкурентоспособността, който предприятията следят изключително внимателно и често предопределя избора на дестинация за инвестиции, отбелязва френското издание. Публикуваните от Евростат данни потвърждават голямата разлика между страните от ЕС, въпреки че тя намалява, добавя \"Фигаро\".\n\r\nНай-ниската средна цена на труда (изключвайки работещите в земеделието или администрацията) в ЕС е в България, с 4,90 евро на час, следвана от Румъния с 6,3 евро. \r\n                    \r\n                    \r\nНай-висока е цената на труда в Дания, с 42,50 евро на час. Средната цена на труда във Франция е точно 36 евро на час.\n\r\nПрез 2017 г. цената на труда в ЕС е нараснала с общо 2,3 на сто в ЕС, и само с 1,9 на сто в еврозоната. В еврозоната най-голямо е било повишението в Литва - с 9 на сто. В страните извън еврозоната най-голямото повишение в цената на труда е отбелязано в Румъния (увеличение от 17,1 на сто) и в България (12 на сто). \r\n/БТА/", "date": "2018.04.10", "title": "Трудът у нас 10 пъти по-евтин от Дания, 7 пъти от Франция"}
{"url": "https://www.dnes.bg/world/2018/04/10/iuliia-skripal-e-izpisana-ot-bolnicata.373123", "text": "Юлия Скрипал е била изписана снощи от болница и сега е на сигурно място, съобщи Би Би Си, цитирана от Ройтерс.\n\r\nПреди малко повече от месец тя беше отровена в британския град Солсбъри заедно с баща си Сергей Скрипал, бивш руски разузнавач, превърнал се в двоен агент, предаващ информация на Великобритания.\n\r\nНа 4 март двамата бяха намерени на пейка в безсъзнание и в продължение на седмици бяха в критично състояние, докато здравословното им състояние не започна да се подобрява.\n\r\nВеликобритания твърди, че Сергей и Юлия Скрипал са били отровени с бойно отровно вещество. Лондон обвини за атаката Москва, която отрече да е замесена по какъвто и да било начин.\n\n\n\r\r\n                    \r\n                    Отношенията между Русия и Запада се влошиха до най-ниската си точка след края на Студената война, пише БТА.\n\r\nСлед като е била изписана от болница снощи, Юлия Скрипал, която според руската агенция РИА Новости е подала молба за политическо убежище във Великобритания, е била отведена на сигурно място, посочва Би Би Си.\n\r\nВ петък лекарите заявиха, че здравословното състояние на 33-годишната жена и 66-годишния й баща се е подобрило значително. Миналата седмица Юлия Скрипал разпространи изявление, в което посочва, че здравето й от ден на ден укрепва.\r\nСпоред Би Би Си Сергей Скрипал остава в болница, но състоянието му \"бързо се подобрява\".", "date": "2018.04.10", "title": "Юлия Скрипал е изписана от болницата"}
{"url": "https://www.dnes.bg/cars/2018/04/10/tri-cviata-ekovinetki-v-bylgariia-lepim-gazove-gorim-i-smyrdim.373100", "text": "Съвсем скоро при преглед автомобилите ни ще получават категория – подобно на звездите в хотелите, но според изгорелите газове.\r\nТова са така наречените \"ековинетки\", които ще лепим на стъклата на колите си.\r\nИзмерванията показват, че у нас 60 % от замърсяването на въздуха идва от трафика. Средната възраст на автопарка в България е 20 години. А всяка година се регистрират над 260 000 коли втора ръка, внос от Европа.\n\n\r\nРегистрацията на екоавтомобили у нас е повече от символична: от КАТ отчитат близо 2500 хибрида и малко над 270 електромобила, съобщава Нова тв.\r\nВ Париж колите на пътя са средно на 9 години. А битката с по-старите вече е започнала. Стикерите се лепят на предните стъкла и са в 6 цвята. В зависимост от количеството изгорели газове. Видът на винетката се определя от годината на производство и двигателя на автомобила.\r\r\n                    \r\n                    Така, в зелено са оцветени стикерите за електрическите и хибридни коли, а в сиво – за най-старите и замърсяващи, с право да циркулират из парижките улици.\r\nДо два-три месеца подобни ековинетки въвеждат и за автомобилите у нас. Стикерите ще са в три цвята и ще се лепят по време на годишните технически прегледи. А данните за изгорелите газове ще се подават директно в \"Автомобилна администрация\".\r\nСпоред търговците на стари коли у нас годишно се продават около 130 000 коли с махнати или неработещи катализатори, което е почти половината от пазара на коли втора ръка. Именно те създавали най-сериозните проблеми за въздуха.\r\n ", "date": "2018.04.10", "title": "Три цвята ековинетки в България – лепим, газове горим и смърдим!"}
{"url": "https://www.dnes.bg/obshtestvo/2018/04/10/dvupolov-chovek-v-carichina-i-reche-vanga-shto-ke-chinite-s-onia-maimun-bre.373101", "text": "Съкровището на цар Самуил, първия човек, двуполово извънземно и тайнствена пирамида. Това са част от легендите около изкопаването от Българската армия на 160-метрова спираловидна дупка в село Царичина. То се намира на около 30 км от София, но все още никой не знае истинската причина за мащабната военна операция \"Слънчев лъч\". В Министерство на отбраната не са открити никакви документи за нейния ход.\r\nВсичко започва в края на 1990 г., когато на мястото пристига багер, който блокира първия ден, въпреки че е технически изправен. Все пак военните успяват да направят дупка от 2,5 метра, а след това с работата се нагърбват само висши офицери.\n\r\r\n                    \r\n                    Операцията се води лично от началника на химическите войски ген. Любомир Динев, в нея участва още полк. Цветко Кънев, полк. Делчо Наплатанов и дъщеря му екстрасенската Марина Наплатанова.\r\nОфицери с калашници охраняват района, а местните се чувстват като при война. Тази секретност в смутните времена на прехода кара българите да смятат, че в Царичина се търси нещо извън пределите на този свят. Началото на епопеята започнало след сън на жителя на софийското село Димитър Кекеменов. На него му се явили духовете на Иван Вазов, Г. С. Раковски, Васил Левски и Христо Ботев. Те казали, че във вените му тече кръвта на Самуил и като негов потомък трябва да поведе българите. Дни по-късно същият сън пак навестил мъжа, но този път му били дадени точни координати къде е заровено имането на Самуил. По спомени Кекеменов чертае скица за скритото богаство, с която отива при шефа на асоциацията \"Феномени\" Стамен Стаменов.\r\nДвамата разказват историята пред началника на Генералния щаб на Министерството на отбраната ген.-полк. Радню Минчев и машината се задвижва. В екипа е и екстрасенсът Елисавета Логинова, която твърди, че разговаря с извънземна цивилизация и те ѝ посочват ново място на 100-тина метра встрани от старото.\r\nРовенето продължава, а постепенно целта се променя и започва търсене на двуполов първобитен човек. Логинова започва да води бележки с подобни на йероглифски знаци, които твърди, че ѝ дават извънземните.\r\n\"Израелски специалисти смятаха, че писмото е китайско, древноегипетско или космическо. В тях пишеше за зараждането на света\", казва Елисавета Логинова пред \"\" през 2002 г. Тя допълва, че в дупката е била открита съвършено изкуствена пирамида с коридори и неслучайно подреждане на земни пластове. Те били с гладък под, стени и тавани. Години по-късно военните засекретили записките на екстрасенската.\r\nПостоянното въртене на кирки без резултат накарало екипа да потърси и пророчицата Ванга за съвет.\r\n\"Ке стигнете един капсул. Какво е съдържанието - консервирано. Не знаете дали капсулът е под налягане. Що ке чините с оня маймун, бре? Жута маймуна - ни мъж, ни жена. Отвори ли се херметичнио капак, онова същество може да се съживи от въздуха. Що ке чините, питам, кога оно се пробуди и проговори?\", казала Ванга. Смята се, че тя била против копаеното и поискала то да бъде прекратено.\r\n\"Говореше се, че търсим първия човек, който е двуяйчен. По-късно се говореше за първия човешки индивид. И той беше назован с различни имена - Адам, Ариел, Авраам, Ной, Исус. Е да ама той е един и може да има само едно име и да е само един от петимата... Може би затова последва нова информация, че тук търсим първия вселенски човешки индивид\", пише в книгата \"Феноменът Царичина\", полк. Цветко Кънев.\r\nСмятало се, че съществото е замразено. Военният взел парче глина, спойваща градивните редове на обекта, която се била размекнала като тесто.\r\n\"Когато вечерта го занесох вкъщи, беше станал твърд като бетон. Подложен на влага, отново омеква, макар и бавно\", пише Кънев. Той твърдял, че точно такъв материал е нямало никъде в района, който военният лично обходил в търсене. Полковникът разказва и една от най-необяснимите случки по време на разкопките.\r\n\"От този период най-поразителното събитие, което преживяхме, стана на 12 май 1991 г. Вечерята ни започна в 22 ч. Бяхме насядали около масата, когато във фургона влезе началникът на караула лейтенант Нейков... и доложи, че наблюдават странни светлини, чийто произход не могат да си обяснят и че друг път не са виждали такива\", пише полк. Кънев. Той допълва, че зад близките хълмове се виждали пулсиращи светлини с дължина няколко десетки километра, които бавно се спускали зад височините. При всяка пулсация над хълмовете се виждали огромни облаци белезникав дим, въпреки че небето било кристално чисто и ясно. Полковникът разказва, че по това време кучетата в цяла Царичина лаели силно, и не се успокоили, докато явлението не преминало.\r\nВсичко свършва, след като е събрана група от експерти, на които им се показва какво е намерено и те обявават, че това е изубено време и близо 16 милиона лева, колкото струвала дупката в Царичина. Така на тогавашния министър на отбраната Александър Сталийски му писва и заповядва на 4 ноември 1992 г. операция \"Слънчев лъч\" да бъде спряна. В мистичната дупка е излят бетон и обектът е запечатан.\r\nСпоред полк. Кънев феноменът \"Царичина\", обаче е факт. Контактът с извънземни циливизации, макар и непризнат от официалната наука, е факт\", пише Кънев.", "date": "2018.04.10", "title": "Двуполов човек в Царичина! И рече Ванга: Що ке чините с оня маймун, бре?"}
{"url": "https://www.dnes.bg/stranata/2018/04/10/evtanazirat-kuche-s-otriazani-lapi-jestoko-no-18.373102", "text": "Куче с отрязани лапи, намерено на Централните гробища на Пазарджик, ще бъде евтаназирано. Лошата новина съобщиха хората, опитали се да го спасят. \r\nСъстоянието му е толкова тежко, че единствено могат да му спестят мъките, съобщиха от организацията PAW-Pazardjik Animal Welfare. Животното беше открито преди дни в тежко състояние, като е било малтретирано.\r\nСлед направените прегледи е установено, че жизненоважни органи – бъбреци, сърце – са толкова увредени, че няма как да се възстановят. Животното не може да издържи на операция или каквито и да било манипулации, твърдят ветеринарите пред \"Дарик\".\r\nЕдинственото хуманно решение за жестоко пострадалото куче е евтаназията. Решението за това е взето, след като са чути много мнения на специалисти, направени са 13 рентгенови снимки. Те показват, че всичко в тялото на бездомното четириного е жестоко раздробено. Всичко това ще бъде отразено в официален документ, за да се вземе разрешение от полицията и наблюдаващия делото прокурор.\r\r\n                    \r\n                    Кучето е открито на 5 април в гробищата, където вероятно се е довлякло след нечовешките изтезания и отрязване на крачетата му в опит да се скрие от екзекуторите си. Доброволци от PAW-Pazardjik Animal Welfare направиха всичко по силите си, за да го спасят. \r\nСлед като му е оказана първа помощ на място в Пазарджик, е настанено в столична ветеринарна клиника. И там обаче специалистите са се оказали безсилни пред ужасяващите му травми.\r\nПо случая тече проверка. Извършителите се издирват.\r\nЗа такава жестокост над гръбначни животни в чл. 325б на Наказателния кодекс са предвидени от 1 до 3 години лишаване от свобода и от 1000 до 5000 лева глоба. \r\n ", "date": "2018.04.10", "title": "Евтаназират куче с отрязани лапи. Жестоко, но… (18+)"}
{"url": "https://www.dnes.bg/zvezdi/2018/04/10/mandi-mur-na-34-ot-muzikalnata-scena-do-kinoto.372759", "text": "\n\r\nНа днешния 10 април рожден ден празнува американската певица и актриса Манди Мур. Родена през 1984 година в Нашуа, Ню Хампшър, САЩ, тя става известна още като 16-годишна след първите си албуми - So real, I Wanna be with you и Mandy Moоre.\n\r\nПрез 2002 година тя се ориентира и към изявите си на големия екран с ролята си във филма „A Walk To Remember“. Участва и в популярният филм \"Дневниците на принцесата\".\n\r\nПрез 2010 година пък застава зад кадър и става гласът на принцеса Рапунцел във филма \"Tangled\".\n\r\nМайка ѝ Стейси е журналист, а баща ѝ Дон Мур е пилот в American Airlines.\r\n                    \r\n                    \r\nМанди има двама братя, Скот и Кайл.\n\r\nПризнава, че е възпитана в духа на католическата религия, но днес не е религиозна.\n\r\nЗапочва да взима уроци по пеене на 10-годишна възраст.\n\r\nAктрисата се вдъхновява да започне актьорската си кариера от баба си и мюзикълът \"Оклахома\".\n\r\nИзлизала е с актьора Зак Браф и дори участва няколко пъти в сериала \"Смешно отделение\", където той играе една от главните роли.\n\r\nЛичният живот на актрисата и връзките ѝ с тенисиста Анди Родик и актьорите Уилмър Валдерама и Зак Браф стават сензации в медиите.\n\r\nМузикалната й кариера пък е вдъхновена от Аланис Морисет, Керъл Кинг, Джанет Джексън, Мадона, Марая Кери, Шаная Туйен и други.\n\r\nМур се включва и в света на модата със своя собствена модна линия, наречена Mblem.", "date": "2018.04.10", "title": "Манди Мур на 34: От музикалната сцена до киното"}
{"url": "https://www.dnes.bg/stranata/2018/04/10/ot-evtiniia-izlapali-sme-12-tona-sirene-s-palmovo-maslo.373103", "text": "Около 12 хиляди тона палмова мазнина, вложена в производството на сирене, кашкавал и други млечни продукти сме изяли за година. Това показват данните на Центъра за икономически изследвания в селското стопанство, цитирани от \"Труд\".\r\nПрогнозите са през тази година мандрите да използват още по-голямо количество, тъй като има потребители, за които определяща е цената, посочват експертите. Все пак по официални данни през 2017 г. се отчита около 15% намаление на декларираните млечни продукти, произведените с растителна мазнина – около 13,8 хил. тона.\n\n \r\nПроверки на Агенцията по безопасност на храните обаче показаха, че все още има случаи на заблуждаващо етикетиране от страна на преработвателите. Това показва, че освен обявените количества, има и около 20-25%, които са недекларирани, твърдят от центъра.\r\r\n                    \r\n                    Освен палмови мазнини в млечната индустрия през 2-17 г. е използвано и близо 21 хил. тона сухо мляко. Продължава да расте вносът на сурово краве мляко у нас за преработка, както от Румъния и Унгария, така и от Холандия и Италия, показва анализът.\r\nЦените на млечните продукти ще се покачват през тази година, прогнозират от центъра. Най-голямо ще е увеличението при пресните и киселите млека – с до 11% в сравнение с периода 2013-2017 г. Поскъпване ще има и при сирената и кашкавала.\r\n ", "date": "2018.04.10", "title": "От евтиния… излапали сме 12 тона сирене с палмово масло"}
{"url": "https://www.dnes.bg/snimka-na-denia/2018/04/10/do-petyk-shte-e-slynchevo-uikendyt-hladen-i-dyjdoven.373104", "text": "Днес ще е предимно слънчево, след обяд - с временни увеличения на облачността. В сутрешните часове, на места в низините и по Черноморието, ще има ниска слоеста облачност или мъгла. В източните райони вятърът ще е слаб от югоизток. \r\nМаксималните температури ще са между 22 и 27 градуса, по-ниски по Черноморието - между 10 и 15 градуса, е  на НИМХ към БАН.\r\nПо Черноморието ще има значителна ниска слоеста облачност, в сутрешните часове на места ще е и мъгливо. Ще духа слаб до умерен югоизточен вятър. Максималните температури ще са между 10 и 15 градуса. Температурата на морската вода е 10-12 градуса. Вълнението на морето ще бъде около 2 бала.\rВ планините ще е предимно слънчево с временни увеличения на облачността. Ще духа слаб до умерен югозападен вятър. Максималната температура на височина 1200 метра ще е около 16, на 2000 метра - около 9 градуса.\r\nПрез следващите дни ще преобладава слънчево време с временни увеличения на облачността. В следобедните часове над планините и планинските райони в Западна и Централна България ще се развива купеста и купесто-дъждовна облачност и на отделни места ще има краткотрайни валежи с гръмотевици. Ще се задържи топло, с минимални температури между 7 и 12 и максимални - между 23 и 28 градуса; по-ниски ще бъдат по Черноморието - между 12 и 17 градуса.\r\nСиноптиците предвиждат хладен и дъждовен уикенд, като градусите събота и неделя няма да паднат под 19.\r\n ", "date": "2018.04.10", "title": "До петък ще е слънчево. Уикендът – хладен и дъждовен!"}
{"url": "https://www.dnes.bg/index/2018/04/10/receptata-dnes-iaica-po-florentinski-s-gybi.372803", "text": "\r\n6 големи яйца\r\n1 супена лъжица мляко\r\nсол и черен пипер на вкус\r\n3 супени лъжици зехтин\r\n1 супена лъжица ситно нарязан лук\r\n1 скилидка чесън, смлян\r\n½ чаша нарязани печурки\r\n½ чаша пресен спанак\r\n4 бр чери домати\r\n2 супени лъжици настъргано сирене моцарела\r\n2 супени лъжици настърган пармезан\r\n \r\n\r\n \r\nРазбийте яйцата, млякото и солта в купа. Загрейте тигана на средна температура и запържете лука и чесъна, докато омекнат за около 7-8 минути. Добавете гъбите, спанака, чери доматите. Гответе и разбърквайте, докато спанакът е почти готов. Ще отнеме около 3 до 5 минути.\r\n \r\nИзсипете яйчената смес в тигана и разбъркайте добре, докато яйцата станат полуготови за около 2-3 минути. Накрая прибавете моцарелата и пармезана. Гответе за още 3-4 минути или докато сирената се разтопят. Подправете със сол и черен пипер.\r\n\r\n", "date": "2018.04.10", "title": "Рецептата Dnes: Яйца по флорентински с гъби"}
{"url": "https://www.dnes.bg/politika/2018/04/10/2019-a-tavanyt-na-pensiite-1040-lv-danycite-syshtite.373105", "text": "От 1 юли 2019 г. таванът на старите пенсии се вдига от 910 на 1040 лв. Данъци и осигуровки няма да се пипат, но минималният осигурителен доход на самоосигуряващите се ще расте в следващите три години. Стъпките на пенсионната реформа се запазват.\r\nМинималната заплата ще продължи да се увеличава административно - от 510 сега на 560 лв. от 1 януари 2019 г., на 610 лв. от 2020 г. и на 650 лв. от 2021 г. Продължава и ръстът на парите за учителски заплати, като се запазва обещанието средствата за възнаграждения на педагогическите специалисти да се удвоят през 2021 г. спрямо 2017 г.\r\nТова са основните социални параметри в средносрочната бюджетна прогноза за периода 2019-2021 г., публикувана от финансовото министерство.\r\r\n                    \r\n                    Увеличението на тавана на старите пенсии ще стане не чрез повишаване на максималния осигурителен доход - той ще остане 2600 лв. за целия период. Променя се съотношението - максималният размер на пенсията се увеличава от 35 на 40% от максималния осигурителен доход.\r\nПотвърждава се ангажиментът всички пенсии, отпуснати с начална дата след 31 декември 2018 г. да не са ограничени от таван. Предвидено е минималната пенсия за осигурителен стаж и възраст и социалната пенсия за старост да се увеличават по швейцарското правило, като очакваният ръст е 4.6% за 2019 г., 4.4% за 2020 г., 4.3% за 2021 г.\r\nВъзрастта и стажът за пенсия ще продължат да растат според заложеното в социалния кодекс - възрастта с по 2 месеца на година за жените и с по 1 месец за мъжете, а стажът - с по 2 месеца и за двата пола.\r\nВ резултат на промените средният брой на пенсионерите се очаква да намалее незначително - от 2.164 млн. през 2019 г. до 2.154 млн. през 2021 г. През 2021 г. средната пенсия ще бъде 424.18 лв., като за догодина размерът й е 382.78 лв., пресмята \"Сега\".\r\nУвеличава се минималният осигурителен доход за самоосигуряващите се лица, съответно за 2019 г. в размер на 560 лв., за 2020 г. - 610 лв., и за 2021 г. - 650 лв.\r\nПри обезщетенията за майчинство има и добри, и лоши новини - от една страна, се гарантира, че няма да се посяга на високо платеното майчинство, което и занапред ще се полага за 410 дни - 45 преди раждането и година след това. Следващата година обаче остава ниско платена въпреки увеличението на минималната заплата - 380 лв. до навършване на 2-годишна възраст на детето.\r\nЗамразени на сегашното си ниво до 2021 г. остават и редица други социални плащания - детските надбавки, помощта за деца с тежки увреждания, вдигната от миналата година на 930 лв., и т.н.", "date": "2018.04.10", "title": "2019-а: Таванът на пенсиите – 1040 лв. Данъците – същите!"}
{"url": "https://www.dnes.bg/index/2018/04/10/vnimanie-chasovete-za-tishina-prez-liatoto-v-gyrciia-sa.373106", "text": "От неделя 1 април 2018 г. до неделя 30 септември 2018 г. се прилагат часовете за тишина през летния сезон в Гърция.\r\nСпоред разпореждане на полицията часовете на дневно и нощно спокойствие са от 15:00 до 17:30 и от 23:00 до 07:00 сутринта.\r\nПрез зимата (от 1 октомври до 31 март) часовете за почивка се определят от 15:30 до 17:30 часа и от 22:00 до 07:30 часа.\r\nПо време на часовете на дневна и нощна тишина е забранено: Работа или други дейности, които генерират шум. В изключителни случаи на извънредни ситуации, които не могат да бъдат отложени със специално мотивирано разрешение на шефа на съответното полицейско управление може да бъде разрешено. Свирене на музикален инструмент или радио устройство, магнетофон или телевизия с висока сила на звука, шумни танци и всякакви други шумни събития у дома или други частни места, дискусии по висок тон.\rГражданите, които се чувстват обидени, може да се свържат с полицията за потвърждение на нарушението и да представят обвинителни актове срещу нарушителите.\r\nКъм момента няма яснота колко ще са глобите, налагани за вдигане на шум.\r\n(БТА)\r\n ", "date": "2018.04.10", "title": "Внимание! Часовете за тишина през лятото в Гърция са…"}
{"url": "https://www.dnes.bg/obshtestvo/2018/04/10/novi-ceni-na-nzok-niamash-hiliadi-da-doplatish-umirash.373118", "text": "Пациенти вероятно ще трябва да доплащат за медицински изделия, тъй като според новия Рамков договор, парите, които Здравната каса ще отпуска за целта, са намалени.\r\nАко болният се окаже в невъзможност да покрие разходите по лечението си, болниците ще започнат да трупат по-големи дългове, обясни пред Нова тв проф. Генчо Начев, директор на УМБАЛ \"Света Екатерина\".\n\r\nТой даде пример с цената на т.нар. \"изкуствено сърце\". За него Касата вече ще плаща 133 000 лева, а досега се предвиждали 163 000 лева, което прави около 20% по-малко.\r\n\"Изпратили сме писма до всички фирми-доставчици с молба да свалят цените за НЗОК, за да не се стига до вариант болните да доплащат. Дали пациентите ще доплащат за изделията сега зависи само от въпросните компании\", каза проф. Начев.\r\r\n                    \r\n                    Той поясни, че лечебните заведения имат запас от такива консумативи, но те са били закупени на по-високите цени. \r\nВ случай че се наложи с тях да се спасява човешки живот, но болният не е платежоспособен, разходите остават за сметка на болницата.\r\nОколо 60% от всички смъртни случаи у нас са заради сърдечни проблеми, припомни проф. Начев.\r\nСпоред него, ако беше казано по-рано, че НЗОК ще доплаща по-малко лекарите много по-рано са щели да пишат на фирмите и много повече болни са щели да бъдат подложени на интервенции. \r\n\"Задължителните здравни осигуровки, които плащаме, не са достатъчни. Предполага се, че с тях трябва да се покрие пакет, който изисква три пъти повече пари. Затова е необходимо този пакет да се осъвремени. А хората трябва да знаят, че може да им се наложи да доплащат за здравни услуги\", коментира още проф. Начев.", "date": "2018.04.10", "title": "Нови цени на НЗОК: Нямаш хиляди да доплатиш – умираш!"}
{"url": "https://www.dnes.bg/usa/2018/04/10/bez-vina-vinoven-jeliaz-obvinen-ot-sasht-za-tyrgoviia-sys-siriia.373127", "text": "29-годишният Желяз Андреев от Добрич е задържан от полицията по искане на прокуратурата в Маями.\r\nАрестът е във връзка с водено разследване във Флорида срещу 11 души, които са обвинени, че са нарушили ембаргото за търговия със Сирия, съобщи .\r\nДнес изтича мярката за задържане от 72 часа на Андреев.\r\nУтре окръжният съд в Добрич ще реиш дали има основание Желяз да бъде екстрадиран, заяви пред \"Фокус\" окръжният прокурор на Добрич Пламен Николов. По думите му, ако не постъпят достатъчно документи, посочващи вината на Желяз, той ще бъде освободен.\r\nАко обаче от Щатите постъпят документи, които доказват вината на добричлията по посоченото престъпление и убедят властите в страната ни, че има извършено такова, Желяз Андреев ще бъде екстрадиран, категоричен е Пламен Николов.\r\r\n                    \r\n                    Междувременно близките на Желяз Андреев са създали  на мъжа във Facebook.\r\nКъм Желяз има повдигнато обвинение от Прокуратурата във Флорида с дата 24.10.2016 г. за участие в заговор за нарушаване на ембаргото на Сирия и за измама към САЩ. В периода май 2013 г. – април 2016 г. Желяз е служител в отдел \"Продажби\" в българския офис на американската компания AW Tronics, пише в групата.\r\nТам още става ясно, че Желяз е продавал авиационни части на компании и сервизи за самолети и хеликоптери. Така се оказва, че той е отговорен за продажбата на части към компанията Syrian Air, без да подозира, че подобна сделка нарушава ембаргото, наложено от САЩ на Сирия. \r\nТой е бил назначен във фирма, регистрирана у нас, но в централен офис в САЩ и не е бил наясно, че работата му се регулира не от българските, а от американските закони.\r\nПо времето на сключването на сделките - септември 2013 г. - февруари 2014 г. България и ЕС не са налагали ембарго на Сирия.\r\nКато служител Желяз е имал задължението да се свързва директно с клиенти по имейл и телефон и да предлага продукти и услуги. На него е бил предоставено портфолио на клиентите и той не е можел да избира компаниите, с които да работи.\r\n\"Всички служители на тази позиция, в това число и Желяз, имат наложен норматив за брой обаждания и брой продажби, които да постигат на дневна база\", пише още в групата.\r\nСред компаниите, с които той е работил, е била и сирийската фирма.\r\nВ резултат на осъществените през 2013 г. и 2014 г. общо 7 сделки със Syrian Air, Желяз се оказва обвинен в престъпление, предвиждащо осъждане от съда във Флорида на максимална присъда от 25 години затвор в САЩ и глоба от 1 250 000 щатски долара.\r\nЖеляз напуска \"AW Tronics\" през април 2016 г., а почти година по-късно научава от бивш колега, че името му е сред обвиняемите за незаконна търговия със Сирия.\r\nВ сайта на  става ясно, че освен Желяз са обвинени още осем души, петима от които са българи. ", "date": "2018.04.10", "title": "Без вина виновен? Желяз – обвинен от САЩ за търговия със Сирия"}
{"url": "https://www.dnes.bg/obshtestvo/2018/04/10/da-darish-za-bolen-da-kradesh-ot-bolen-tynkata-liniia-na-bezochieto.373114", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа втори пореден път откраднаха кутия с дарения за тежко болно момче.\r\nМиналата година 20-годишният Кирил е диагностициран с онкологично заболяване. Лечението е непосилно за неговото семейство.\r\nЗа да се пребори с тумора са нужни средства. Близки и познати на момчето решават да му помогнат в борбата със заболяването. Те поставят кутии за дарения в няколко града.\r\nНа връх Великден обаче една от тях изчезва, съобщи .\r\nМиналият месец в помощ на момчето е организиран благотворителен концерт. Събраните средства са изчезнали заедно с откраднатите кутии.\r\n ", "date": "2018.04.10", "title": "Да дариш за болен, да крадеш от болен... тънката линия на безочието"}
{"url": "https://www.dnes.bg/health/2018/04/10/sreshtu-chestoto-boleduvane-pri-decata-probiotici.373142", "text": "Пробиотиците представляват „полезни” бактерии, които при оптимален прием оказват редица благоприятни ефекти върху организма. Тяхната употреба в последните години нарасна значително. Най-често се използват при лечение на остър гастроентерит и антибиотик-асоциирана диария.  \r\nНапоследък все повече се изучава ролята им в превенцията на редица инфекциозни заболявания в детска възраст. Най-често се касае за респираторни инфекции и заболявания на гастроинтестиналния тракт. \r\n \r\nЧестите дихателни инфекции са сериозен проблем при децата, които посещават детски ясли и градини. Причината е фактът, че имунната система на детето на тази възраст е все още незряла, а социалните му контакти се увеличават и то неминуемо започва да се среща с по-голям брой и разнообразни микроорганизми. Доказано е, че децата, които посещават обществени заведения боледуват 2-3 пъти по-често в сравнение с тези, които се гледат у дома. Те посещават значително по-рядко лекарския кабинет и съответно при тях не се налага толкова чест прием на антибиотици. \r\n \r\nНеобходимите защитни мерки за предпазване от боледуване включват: пълноценна и балансирана храна, прием на пресни плодове и зеленчуци, редовно миене на ръцете и употреба на дезинфектант, ограничаване контактите с болни хора, редовен имунизационен календар.\r\n \r\n", "date": "2018.04.10", "title": "Срещу честото боледуване при децата – пробиотици"}
{"url": "https://www.dnes.bg/stranata/2018/04/10/myj-zagina-padna-v-shahta-na-bivsha-mina.373121", "text": "Мъж загина, след като падна в шахта на бивша мина, съобщават от Областната дирекция на МВР във Враца.\r\nНа 9 април униформени и членове на пещерен клуб от Плевен са извадили от шахта на бившата мина \"Плакалница\" трупа на 46-годишен мъж от Згориград.\r\nУстановено е, че мъжът е паднал в шахтата на 5 април, като в този момент е бил с племенника си, който е подал сигнал на тел. 112. \r\nПри първоначалния оглед следи от насилие не са установени. Образувано е досъдебно производство.", "date": "2018.04.10", "title": "Мъж загина, падна в шахта на бивша мина"}
{"url": "https://www.dnes.bg/business/2018/04/10/pazaryt-na-zemedelska-zemia-se-aktivizira.373137", "text": "Отминаването на зимата и навлизането в активния за земеделието период активизира пазара на поземлени имоти. Все повече собственици на земя проучват пазара, за да продадат част от имотите си и да получат добра цена. Очакванията са броят на сделките в близките седмици да се увеличи лавинообразно, твърдят пазарни анализатори.\r\nСпоред проучване компанията за професионално управление на земеделски активи \"Агрион\" най-честата причина за продажба на земеделска земя е необходимостта от свежи пари за посрещане на непредвидени плащания. Наближаващите абитуриентски балове, предстояща сватба, издръжка на студент или ученик или планирано заминаване в чужбина също са сред посочените в проучването причина за продажба на земеделска земя. Собствениците и наследниците търсят купувачи за земите си и заради придобиване на друг недвижим имот.\r\r\n                    \r\n                    Притежатели на поземлени активи у нас са предимно хора от по-възрастното поколение над 55 години, за които продажбата на имот е най-сигурният начин да осигурят необходими пари за спешни плащания. Те притежават средно по 20 дка земи, които обаче са разпокъсани в различни землища.\r\nЕкспертите отчитат, че процедурата при продажба на земя е доста по-лесна и облекчена от кандидатстването за ипотечен или потребителски кредит. Затова собствениците на земя, които имат нужда от свободни пари, предпочитат да продадат част от притежаваните от тях парцели, вместо да теглят кредит от банка и да задлъжняват.\r\nДруг основен двигател на пазара, особено сред по-младите собственици на земя и тези, живеещи в големите градове, е невъзможността и нежеланието им да се занимават с обработването на нивите. Голяма част от притежателите на поземлени имоти живеят столицата или големите градове, имат други професии и нямат интерес и желание да обработват земите си. Терените са им в отдалечени райони, често над 100 км разстояние, а парцелите са раздробени на малки части от наследници, често за които се водят съдебни спорове. Собствениците не желаят или нямат интерес да отделят време и средства за развитие на модерно земеделие и търсят различни варианти като продажба или отдаване под аренда.\r\nОбикновено те отдават земите си на местни земеделци срещу символични суми, дават ги за ползване на роднини или ги остават да пустеят. Проучването на \"Агрион\" показва, че всеки пети собственик на земя е оставил имота си да пустее и не го развива по никакъв начин. По данни на Министерството на земеделието, храните и горите необработваемите площи в България през 2016 г. е бил в размер на 1.93 млн. дка, което е с 1% повече в сравнение с предходната година.\r\nАнализът показва, че един от водещите фактори при избора на купувач остава сигурността на сделката и бързото и реализиране, като потенциалите продавачи предпочитат документацията по продажбата да не бъде подготвяна от тях. Те предпочитат да сключат договор с компания, която е доказала във времето, че е добър стопанин и партньор, и се грижи за земите, които управлява.\r\nДружеството \"Агрион\" е един от най-разпознаваемите за частните собственици бранд. Освен за консултации и проучването на възможности за финансиране все повече хора са посетили някой от регионалните офиси на \"Агрион\" в опит да сключат сделка. Според анализаторите сериозно предимство на компанията е, че предлага безплатна оценка на имота, което спестява сериозни разходи и време на продавачите. ", "date": "2018.04.10", "title": "Пазарът на земеделска земя се активизира    "}
{"url": "https://www.dnes.bg/zvezdi/2018/04/10/niki-i-nikoleta-posreshtnaha-velikden-sred-salfetki-i-chalga.373122", "text": "Николай Михайлов и Николета Лозанова посрещнаха на родна земя Великден. След вечеря в семейна обстановка, вратарят на кипърския Омония заведе любимата в столичния клуб The 1 Exclusive. \r\nДвамата вдигаха наздравици с приятели сред дъжд от салфетки. \r\nСпоред запознати Ники, който много държи на семейството си, е посрещнал Възкресението с вечеря в тесен роднински кръг и чак в малките часове на нощта се е отдал на купон с настоящата му половинка и приятели. Очевидци разказват, че компанията се е забавлявала много на попфолк ритмите, като на масата са присъствали любимите на футболиста шампанско и наргиле. \r\nХарактерното засипване на ВИП сепарето с безброй салфетки обаче не се е понравило на Николета Лозанова, защото е затруднявало танците й, обута с обувки с ултра високи токове.\r\nСамият Михайлов пък има известни проблеми в сегашния си кипърски клуб след уволнението на треньора Ивайло Петев. Дори се заговори, че ще възражда отново кариерата си в родния си клуб Левски.", "date": "2018.04.10", "title": "Ники и Николета посрещнаха Великден сред салфетки и чалга"}
{"url": "https://www.dnes.bg/sofia/2018/04/10/stolichnite-policai-do-edin-na-krak-za-macha-cska-levski.373125", "text": "СДВР предприема мерки за охрана на обществения ред и безопасност на движението в столицата във връзка с предстоящата футболна среща от турнира \"Купа България\" между отборите на ЦСКА и  \"Левски\" утре от 18 часа на Националния стадион, съобщиха от МВР.\n\r\nПреди, по време и след провеждането на спортната среща полицейските служители ще следят за опазването на обществения ред и за недопускането на инциденти на територията на града.\n\r\nНа изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. \n\r\nПланирани са стриктни действия за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.\r\n                    \r\n                    \r\nУниформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.\n\r\nЗа да бъде избегнато струпване, СДВР приканва зрителите да се възползват от по- ранното отваряне на входовете на стадиона. Вратите за посетители ще бъдат отворени в 16 часа.", "date": "2018.04.10", "title": "Столичните полицаи до един на крак за мача ЦСКА - Левски "}
{"url": "https://www.dnes.bg/crime/2018/04/10/moderni-sistemi-za-po-efektivna-ohrana-na-zatvorite.373130", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Криминалният журналист Стефан Ташев смята, че е очевидно колко остарял е Централният софийски затвор, който е на повече от 100 години. Според него не е нормално също сградата да се намира в центъра на София.\n\r\n\"Аз съм убеден, че ако този затвор беше извън София, извън населено място, тези двамата трудно щяха да се измъкнат толкова лесно\", каза журналистът в студиото на \"България сутрин\".\n\r\nАдвокат Марин Марковски се съгласи с Ташев, че затворът наистина е стар. По думите му всички места за лишаване от свобода в цялата страна са правени от много опитни архитекти и много добре за времето, в което са строени.\r\n                    \r\n                    \r\nДвамата се обединиха около това, че трябва затворите да бъдат много добре охранявани с модерна техника и повече надзиратели, за да се избегнат подобни случаи като с бягството на Владимир Пелов и Радослав Колев.\n\r\n\"Един затвор може да бъде охраняван по перфектен начин, дори един стар затвор. Съвременната видеотехника и контролът на достъпа дават възможност да се охранява по перфектен начин\", обясни адвокат Марин Марковски пред .\n\r\nКриминалният журналист Стефан Ташев допълни, че охраната на местата за лишаване от свобода трябва да бъде по-модерна.\n\r\n\"С един надзирател на 100 души, без модерни охранителни системи, няма как да се справяш, ще има и още бягства\", категоричен беше Стефан Ташев в ефира на \"България сутрин\".\n\r\nАдвокат Марковски пък добави, че въвеждането на модерни системи за охрана, контрол на достъп и видеонаблюдение в българските затвори е нещо, което може да стане в кратки срокове, ако се отделят средствата, които са необходими.", "date": "2018.04.10", "title": "Модерни системи за по-ефективна охрана на затворите"}
{"url": "https://www.dnes.bg/cars/2018/04/10/prodavat-unikalno-bmw-za-930-000-kakvo-mu-plashtash.373136", "text": "Английският сайт MotorGT обяви за продажба уникален спортен автомобил. BMW M1 AHG Studie е една от десетте произведени такива коли и търси новия си собственик.\r\nВ допълнение към ограничената си серия това BMW M1 AHG Studie е специално, защото оригиналният вид на каросерията му е напълно запазена. Моделът е разработен в стила на състезателните автомобили Procar BMW M1. На сайта на MotorGT моделът се предлага на цена от 930 000 долара.\r\nВ обявята е поместена и малко информация за историята на автомобила. Уникалният BMW M1 AHG Studie е произведен през 1981 г., като моделът е реставриран едва през 2017 г. Собственикът е възстановил оригиналната трансмисия, резервоара за гориво и др.\r\r\n                    \r\n                    Освен това колата е получила ново окабеляване, редица нови елементи по окачването, водна помпа, както и полусликови гуми.\r\nТочно тази кола е произведена за германския дилър на автомобили и състезателен отбор AHG и по-специално за президента му Петер Гартеман, който е и единственият й собственик досега. Километражът показва малко над 33 000 км.\r\n", "date": "2018.04.10", "title": "Продават уникално BMW за $930 000. Какво му плащаш?"}
{"url": "https://www.dnes.bg/sofia/2018/04/10/rotvailer-napadna-6-godishno-v-dvora-na-stolichno-uchilishte.373152", "text": "Шестгодишно дете е в болница, след като е било нападнато от домашно куче снощи в столичния квартал \"Гоце Делчев\", пише БНР.\r\nИнцидентът е станал в двора на 121 СОУ. Кучето - ротвайлер, е било без намордник.\r\nСвидетел на нападението е станал бащата на 6-годишното момченце, който се е опитал да го спаси.\r\nПолицията в София е задържала двама души - собственика на животното и човека, който го е разхождал.", "date": "2018.04.10", "title": "Ротвайлер нападна 6-годишно в двора на столично училище"}
{"url": "https://www.dnes.bg/obshtestvo/2018/04/10/borisov-da-ne-bydem-egoisti-na-balkanite-posledstviiata-sa-za-nas.373135", "text": "Премиерът Бойко Борисов неколкократно призова лидерите на Балканите към разум и мир, за да има просперитет в региона.\r\n\"Не бива да бъдем егоисти, нито една от държавите на Балканите, и да си мислим, че даден конфликт ще отмине някоя от нас\", каза той в Мостар, където ще открие Международния икономически панаир. Поканата му е от  председателството на Босна и Херцеговина и от сръбския президент  Александър Вучич, чиято страна тази година е партньор на изложението.\r\n\"За една секунда се троши, 20 години се възстановява\", даде пример българският премиер с мост, който тези дни е бил реконструиран в Мостар.\r\nБорисов се обърна към лидерите на Балканите с думите: \"Да проявим разум, последствията ще са само за нас. Който допусне конфликт, ще завлече всички, затова полагаме толкова усилия\", каза още премиерът.\r\r\n                    \r\n                    Той изтъкна, че Европейският съюз иска мир и просперитет в региона, но проблемите си страните трябва да решат предварително, а не да влязат в Съюза и да очакват решение от Брюксел.\r\n\"Президентът Вучич полага огромни усилия, за да продължи процеса, и да запази мира. Истински се надявам, че и колегата в Косово (Хашим Тачи - бел. ред.) ще продължи в същия дух. Тези провокации и конфликти напоследък започват действително да тревожат всички, защото раните са още много пресни\", каза той. Борисов изброи горещите точки на конфликт в момента - Крим, Сирия, Турция, Гърция, Кипър.\r\nНа пресконференцията сръбският президент Вучич заяви, че България се отнася сериозно и отговорно към ситуацията в региона, а Борисов като премиер на страната, председателстваща ЕС, помага много в този процес. \n\r\nВучич подчерта, че разговорът е продължил повече от планираното, като най-много са разговаряли по теми, които, както каза Вучич, \"не са приятни и на Борисов, защото макар и да е наш приятел, трябва да слуша за проблемите на Белград и Прищина и на региона, които не са малки\". \n\r\n\"Опитах се да го убедя, че Сърбия ще направи всичко по силите си, така че мирът и стабилността да се съхранят и ще се опитаме да реагираме с търпение на \"запалителните\" изявления, ще се опитаме да намерим решение и компромис за проблемите в региона\", каза Вучич, цитиран от РТС. \n\r\nВсеки конфликт би ни върнал сто години назад, заяви още сръбският президент. Той изтъкна също така, че икономически Сърбия се възстановява, като трета поредна година има бюджетен суфицит.", "date": "2018.04.10", "title": "Борисов: Да не бъдем егоисти на Балканите, последствията са за нас!"}
{"url": "https://www.dnes.bg/health/2018/04/10/pomosht-ot-moreto-pri-lechenie-na-visok-holesterol.373145", "text": "Средствата за овладяване на много от болестите, засягащи човека, често са по-близо до нас, отколкото предполагаме. И в повечето случаи идват директно от природата, а не са плод на химични процеси и изкуствено синтезиране. Пример за това са синьо-зелените водорасли от род Spirulina. \r\nТова са едноклетъчни микроорганизми, чийто състав позволява да се ползват успешно за превенция и допълващо лечение на редица хронични заболявания. Големият потенциал на водораслите спирулина е известен отдавна, но учените продължават да разкриват нови сфери за медицинското им приложение. Към дългия списък вече може да се добави и прилагането на спирулина за овладяване на проблеми с холестерола.\r\n \r\nСпециализирано проучване сред 65 души с повишен холестерол, на възраст между 20 и 50 години, показва, че синьо-зелените водорасли имат изразен холестеролопонижаващ ефект при продължителен прием.\r\n \r\n\r\n ", "date": "2018.04.10", "title": "Помощ от морето при лечение на висок холестерол"}
{"url": "https://www.dnes.bg/notifikacii/2018/04/10/po-visoki-pensii-da-ama-s-po-golemi-vnoski.373131", "text": "Осигурителните вноски трябва да бъдат увеличени, за да се гарантира стабилност на системата и добри пенсии.\r\nТова коментира директорът на Балканския институт по труда и социалната политика Иван Нейков, който е и бивш социален министър.\n\r\nПо думите му в средносрочната бюджетна прогноза на Министерството на финансите не се търсят механизми за промяна на начина на финансиране на пенсионната система, което означава, че и през следващите години пенсиите ще останат ниски.\n\r\n\"Пенсионният модел ще издържи. Няма рискове за изплащането на пенсиите. Но тази стабилност има цена – ниските пенсии. Ако искаме да има осезаемо увеличаване на пенсиите, трябва да продължим онези неща, които никой политик не иска да изговаря – увеличаването на пенсионната възраст и увеличаването на тежестта на осигурителните вноски\", каза специаристът пред БНР.\r\nБившият социален министър посочи, че е привърженик на идеята за по-добро качество на живот чрез по-дълъг трудов път и \"реалистични осигуровки\". Намаляването на осигуровките през годините, съчетано с високата безработица, е довело до дефицита в бюджета на НОИ, заради който се налага и помощ от държавния бюджет, обясни той.\n\r\nПо думите му в социалната сфера има такъв закон – колко време се движиш в едната посока, поне толкова време трябва да се движиш обратно, за да компенсираш. Според него в следващите поне 10-15 години трябва да бъде създаден механизъм за едно поетапно нарастване на размера на осигуровката. Това може да бъде спестено само ако имаме нова политика по доходите.\r\n\"Тогава, дори и да запазим днешния размер на осигуровките, когато доходите на хората са по-високи, и приходите в НОИ ще се увеличават\", обясни Нейков.\r\nТой посочи, че приток на средства в Сребърния фонд практически няма поради липсата на приватизация. От друга страна вече много години тези средства не се управляват и стоят в БНБ под лозунга \"трябва да има минимален риск\", но това означава и минимални приходи.\n\r\nНяколко години с по-голяма инфлация, което не е невъзможно при икономически ръст, биха довели дори до намаляване на парите във Фонда, коментира Иван Нейков. \n\r\nСпоред него здравните вноски също трябва да бъдат увеличени, за да функционира добре системата. \"В момента тя може да бъде подложена на тежък удар само от една по-критична ситуация\", допълни Нейков.", "date": "2018.04.10", "title": "По-високи пенсии? Да, ама с по-големи вноски!"}
{"url": "https://www.dnes.bg/blizak-iztok/2018/04/10/sasht-imat-mnogo-varianti-za-voenen-udar-v-siriia.373158", "text": "Президентът на САЩ Доналд Тръмп заплашва с незабавен военен удар срещу Сирия, обещава да отговори \"със сила\" на, както изглежда, атаките с химически оръжия срещу цивилни в събота и предупреждава, че Русия или която и да било друга държава, за която се разкрие, че също е отговорна, ще \"си плати\".\n\r\nВ началото на среща с висши военни снощи в Белия дом Тръмп обеща да \"вземе решение тази вечер или малко по-късно.\" Той каза: Имаме много възможности във военен аспект и ще ви уведомим съвсем скоро. Най-вероятно постфактум.\n\r\nБелият дом отхвърли категорично всякакви твърдения, че думите на Тръмп за изтеглянето на американските войски от Сирия са довели до атаката, при която бяха убити повече от 40 души, включително и деца, пише Асошиейтед прес.\r\n                    \r\n                    \r\nТръмп, запитан по обяд дали руският президент Владимир Путин носи някаква отговорност за нападението през уикенда, отговори: Би могъл, да, би могъл. И ако е така, ще бъде много тежко, много тежко. И добави: Всички ще си платят. Той ще си плати. Всички ще си платят.\n\n\n\r\nСлед това, на срещата с висшите военни, Тръмп каза, че на нападението през уикенда \"ще се отговори и ще се отговори със сила.\" Сред присъстващите на срещата бяха министърът на отбраната Джим Матис и председателят на Съвета на началник-щабовете на въоръжените сили на САЩ генерал Джоузеф Дънфорд.\n\r\nПо време на тежкия разговор в Белия дом американските военни изглеждаха в състояние да изпълнят всякаква заповед за нападение. Американският боен кораб \"Доналд Кук\" бе на път в Източното Средиземноморие след междинно спиране в Кипър. Ескадреният миноносец е въоръжен с крилати ракети \"Томахок\" - оръжието, избрано за американската атака преди година срещу военновъздушна база в Сирия след предполагаема атака с газ зарин срещу цивилни.\n\r\nРуската армия, която присъства в Сирия като ключов съюзник на Асад, каза, че нейни офицери са посетили през уикенда обект в предградие на сирийската столица Дамаск и не са намерили никакви доказателства, потвърждаващи съобщенията за употреба на отровен газ. Постоянният представител на Русия в ООН Василий Небензя обвини Вашингтон, че преднамерено разпалва международно напрежение чрез заплахите срещу Русия в тон \"отвъд прага на допустимото дори в сравнение със Студената война\".\n\r\nТръмп каза, че няма много съмнение в отговорността на Сирия за отявлената атака през уикенда, въпреки че правителството на Башар Асад отрече. \"За мен почти няма съмнение, но генералите ще разберат\", заяви той.\n\r\nКатегоричен в осъждането на, както изглежда, атаката с газ, Тръмп обърна внимание на снимките с мъртви и разболели се, и нарече нападението \"отвратително\", \"брутално\", \"ужасно\" и \"варварско\".\n\r\nДокато отговаряше на въпроси в Белия дом, говорителката на Белия дом Сара Сандърс каза, че би било възмутително да се твърди, че скорошното изявление на Тръмп за намерението да бъдат изтеглени всички американски сили от Сирия през идните месеци е окуражило Асад.\n\r\n\"Мисля, че е възмутително да се каже, че президентът на Съединените щати е дал позволение за нещо толкова зверско като действията, извършени през последните няколко дни\", заяви тя.\n\r\nМатис, в отделно изказване в Пентагона, също намекна, че Москва носи частично вина. Той разкритикува Русия заради, по неговите думи, провала й да осигури унищожаването на сирийския арсенал от химически оръжия съгласно условията на споразумението от 2013 г.\n\r\nТръмп каза, че няма вариант да не бъдат предприети действия, и също така разговаря с вицепрезидента Майк Пенс и с новия си съветник по въпросите на националната сигурност Джон Болтън. Вчера бе първият работен ден на тази длъжност на Болтън, който по-рано се застъпваше за военни действия срещу Сирия.\n\r\nТръмп каза: Ако е Русия, ако е Сирия, ако е Иран, ако са всички те, ние ще разберем\".\n\r\nСъединените щати междувременно призоваха Съвета за сигурност на ООН да приеме резолюция, с която да осъди продължаващата употреба на химически оръжия в Сирия \"по най-силен начин\" и да създаде нов орган, който да установява отговорността за химически атаки. Проекторезолюцията, получена от Асошиейтед прес, беше разпространена преди извънредна среща на Съвета за сигурност.\n\r\nПредставител на американските власти каза, че САЩ обсъждат със съюзници дали да участват в ответен удар. Ако Тръмп реши да действа бързо, най-вероятният съюзник ще бъде Франция, а не Великобритания, заради опасения, свързани с получаването на позволение от парламента, каза още цитираният служител, на когото не е било позволено да обсъжда планирането публично и който пожела да остане анонимен.\n\r\nИзпълняващият длъжността държавен секретар на САЩ Джон Съливан проведе вчера телефонен разговор с британския външен министър Борис Джонсън. Съливан и Джонсън се съгласиха, че основавайки се на сведенията в медиите, \"тази атака носи отличителните белези на предишни химически нападения от страна на режима на Асад\", каза британското външно министерство.\n\r\nОбсъжданията в Белия дом дойдоха в момент, докато Русия и сирийските военни обвиниха Израел в ракетна атака призори срещу важна военновъздушна база в Централна Сирия. Те казват, че израелски изтребители са изстреляли ракети от въздушното пространство на Ливан. Организация, следяща сирийската гражданска война, съобщи, че при въздушната атака са били убити 14 души, включително иранци, действащи в Сирия.\n\r\nСирийската държавна информационна агенция САНА първоначално заяви, че нападението срещу военновъздушната база Т4 вероятно е \"американска агресия\", но говорителят на Пентагона Кристофър Шъруд бързо отрече Съединените щати да стоят зад удара. Впоследствие агенция САНА обвини Израел.\n\r\nДокато американските власти обмислят дали и как да отговорят, те обръщат внимание какъв тип химическо вещество може да е било използвано. Когато Тръмп нареди въздушни удари миналата година след атака с химически оръжия, това беше в отговор на употребата на газ зарин, който е забранен от Конвенцията за забрана на химическото оръжие, подписана от Сирия. Атака с хлор, който може да бъде използван като оръжие, но не е изрично забранен от конвенцията, би могла да създаде прецеденти, тъй като напоследък имаше многобройни твърдения за нападения с хлор в Сирия, на които правителството на Тръмп не отговори по никакъв начин. \r\n/БТА/", "date": "2018.04.10", "title": "САЩ имат много варианти за военен удар в Сирия!"}
{"url": "https://www.dnes.bg/science/2018/04/10/misiiata-gaia-shte-predostavi-danni-za-1-6-mlrd-zvezdi.373133", "text": "Астрономи от екипа на мисията \"Гая\" се готвят за второто оповестяване на данни, събрани от едноименния телескоп, съобщи ЮПИ.\n\r\nСпоред Европейската космическа агенция данните ще предоставят подробна информация за около 1,6 милиарда звезди.\n\r\nСлед като бе изстрелян през 2013 г., телескопът \"Гая\" работи над създаването на най-големия и най-прецизен триизмерен космически каталог в историята. В кулминацията на 5-годишната си изследователска мисия телескопът ще е наблюдавал рекордния 1 процент от общо 100 милиарда звезди във Вселената.\n\r\n\"Гая\" ще наблюдава 70 пъти своите над 1 милиард мишени, събирайки информация за местоположението и яркостта на всяка от тях. Макар повечето мишени да са звезди, \"Гая\" ще събере също данни за планети, кафяви джуджета и комети, както и за звездни феномени като свръхнови и квазари.\r\n                    \r\n                    \r\nПредстоящото оповестяване на данни, събрани въз основа на наблюдения между юли 2014 г. и май 2016 г., е планирано за 25 април. Става въпрос за данни за цвета на 1,38 милиарда звезди, радиалната скорост на 7,2 милиона звезди и температурата на повърхността на 161 милиона звезди. Данните ще включват също радиусите и светимостта на 76 милиона звезди. \r\n \r\n/БТА/", "date": "2018.04.10", "title": "Мисията \"Гая\" ще предостави данни за 1,6 млрд. звезди"}
{"url": "https://www.dnes.bg/usa/2018/04/10/malyk-samolet-se-razbi-na-golf-igrishte-v-arizona.373186", "text": "Малък самолет се запали след излитане и се разби на голф игрище в американския щат Аризона, съобщи CNN. Шестима души са загинали при инцидента. \r\nСамолетът е излетял от Скотсдейл и се разбил малко по-късно на голф игрище, разположено на север от летището в града. \r\nНито един от шестимата пътници на борда не е оцелял, съобщи полицията. Инената им не се съобщават. \r\nНикой от играчите на земята не е пострадал, когато самолетът Piper PA-24 се е разбил. \r\nПричината за катастрофата е неизвестна, разследва се от Националния борд за безопасен транспорт.", "date": "2018.04.10", "title": "Малък самолет се разби на голф игрище в Аризона"}
{"url": "https://www.dnes.bg/index/2018/04/10/otide-si-aktioryt-nikolai-kalchev-poklon.373174", "text": "Вчера, 9 април, е починал актьорът Николай Калчев. \r\n\"Отиде си още един талант от звездната трупа на Сатиричния театър\", оповестиха актьорите от ведомството на страницата си във Facebook. \r\n\"Красив човек с префинено чувство за хумор, той бе от артистите, които са толкова духовити, че само може да се гордееш, ако си сред избраната му компания.\r\nНиколай Калчев бе истински джентълмен, който може да си позволи да е саркастичен, защото никога не е бил злобен. Дълбок поклон!\"\r\nАктьорът напусна този свят на 73 години. Поклонението ще се състои на 11 април 2018 от 11:30 часа в храм \"Свети Седмочисленици\".", "date": "2018.04.10", "title": "Отиде си актьорът Николай Калчев. Поклон!"}
{"url": "https://www.dnes.bg/obshtestvo/2018/04/10/myj-tormozil-onkobolnata-si-jena-boi-razbita-glava-zabrani-za-lechenie.373161", "text": "Побой, насилие и забрана за посещение на химио и лъчетерапия. С това била принудена да живее онкоболна жена, жертва на домашно насилие. \n\r\nЖената трябвало да посещава задължително терапиите, защото имала разсейки в костите. Но й трябвали дни, за да го увещава да я пусне и да не я пребие, защото е отишла, пише \"Монитор\".\r\nС казуса се сблъскали в пловдивската фондация за защита на жени от домашно насилие \"Джендър алтернативи\", когато жертвата се обърнала към тях за помощ.\r\nПред психолозите във фондацията Елена Николова разказала, че тормозът продължавал през целия й брак, вече 13 години. В жилището им имало брадви и ножове, с които съпругът й я плашел и нея, и малките им две деца.\r\r\n                    \r\n                    Мъжът бил едър. Тежал около 140 килограма и имал страшен външен вид. Заради това, а и побоищата, на които била подложена, жената решила да го напусне. Тя се престрашила да потърси помощ след последното насилие, при което мъжът й я псувал и я удрял по главата в семейната им кола.\r\nЕлена се изплашила както за своя живот, така и за този на децата си и поискала да напусне насилника. От фондацията й предложили да я настанят заедно с децата в защитен кризисен център, където мъжът й няма да я открие.\r\nПрестоят й на тайното място щял да продължи, докато съдът издаде заповед за незабавна защита.\r\nСъпругата обаче изразила съмнение пред екипа на фондацията, че половинката й няма да признае съдебната заповед за незабавна защита и нямало да я спазва.\r\nЕдна от мерките, които постановява съдът, е да изведе насилника от общото жилище с жертвата за определен период от време и да му забрани да посещава работното й място и местата й за социални контакти.\r\nАко той наруши съдебната забрана, има реален риск да бъде арестуван. Пребиваната онкоболна жена обаче продължавала да се страхува и не можела да реши какво да предприеме, за да спре окончателно насилието в дома си.", "date": "2018.04.10", "title": "Мъж тормозил онкоболната си жена: Бой, разбита глава, забрани за лечение"}
{"url": "https://www.dnes.bg/sofia/2018/04/10/proletta-doide-dupkite-cyftiat-nashir-i-nadlyj.373140", "text": "Понеже по неписано правило с пукването на пролетта се пука и асфалтът, затова е невъзможно да избягаме от темата за разбитите улици, поради което ви представяме обзор на последните такива сигнали, които хората изпратиха до Столичната община чрез платформата за сигнали на Investor Media Group .\n\r\nПървият от тях е за , която, по думите на автора на сигнала, е изпълнена с дупки и неравности. \n\r\n\"В допълнение, тази улица беше ремонтирана преди 3 години\", завършва сигнала гражданинът.\r\r\n                    \r\n                    Продължаваме към, за която подателят на сигнала разказва, че в участъка й между ул. \"Цар Шишман\" и ул. \"6-ти септември\" е в ужасно състояние, след което продължава така: \" Тротоарът е невъзможен за използване от пешеходци, бебешки и инвалидни колички\". В момента тротоарът е просто засипан с чакъл, който се разнася навсякъде. \n\r\n\"Платното за движение на самата улица е в покъртително окаяно състояние, пълно е с дупки, няколко вида настилки, разяден асфалт и т. н. Надявам се Столична община и кмета да се вземат в ръце и най-накрая да се радваме на една истинска европейска централна улица, отговаряща на 10-годишното ни членство в ЕС. Абсолютно безобразие! Нека общината покаже къде отиват нашите данъци\".\n\r\nСледващата разбита улица е , за която изпращачът на сигнала казва, че е осеяна дупки, които са през няколко метра, и които на места са дълбоки над 30 см, и добавя, че улицата няма дренаж и целогодишно е залята с вода. \n\r\nЗа съжаление разбитите улици не свършват с тези, което става ясно и от следващите няколко сигнала, първият от които е за  . Ето как сигнализиращият описва положението: \"Улицата е в окаяно състояние, дупките заемат цялата улица, като разминаването с друг автомобил е почти невъзможно. Често стават и парко щети заради дупките. Като цяло пътната инфраструктура е в много лошо състояние\". \n\r\nОт  кв. \"Христо Смирненски\" се пренасяме в ж. к. Люлин-2, където по  има множество дупки, като за най-проблемни са посочени ул. \"Стефана Клинчарова\" и ул. \"207-ма\". \"Дупките причиняват сериозен дискомфорт при шофиране и са предпоставка за ПТП.\", казва гражданинът и информира, че вече е сигнализирал местната община, но поради липса на отговор, чрез HelpBook сигнализира до Столична община с молба за отговор и адекватни мерки. \n\r\nЗавършваме обзора със сигнала за дълбока дупка, която се е отворила на ул.  в резултат на пропадане на пътната настилка. \"Дупката е 40 см в диаметър и е дълбока поне 50 см.\", казва човекът, които е изпратил сигнала, и допълва, че в дупката може да пропадне гума на кола или човешки крак.\r\n\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.\n\r\nНие пък ще отразим вашия сигнал, а медийното внимание е още един стимул за институциите да свършат работата си!", "date": "2018.04.10", "title": "Пролетта дойде, дупките цъфтят – нашир и надлъж!"}
{"url": "https://www.dnes.bg/notifikacii/2018/04/10/ekshyn-na-am-liulin-motoristi-biha-myj-i-jena.373188", "text": "Жена е пострадала тежко при разправия с мотористи на автомагистрала \"Люлин\", съобщиха от полицията в Перник.\r\nИнцидентът е станал на 8 април, около 18:30 ч. преди втори тунел в посока столицата. \r\nДвама мотористи се скарали с други двама, движещи се в лек автомобил. Спорът възникнал за това кой как кара. \r\nПо данни на потърпевшите от лекия автомобил, мотористите - момче и момиче, ги блъскали, в резултат на което 55-годишна жена е със счупен череп, а 60-годишният водач на автомобила се разминал с охлузни рани. \r\nСлед спречкването и побоя мотористите си продължили пътя към столицата, но били спрени от автопатрул, малко след мястото на инцидента. Това станало след подаден сигнал на тел. 112 от пострадалите. \r\nДвамата били задържани за 24 ч. с полицейска мярка.\r\nЗапочнато е досъдебно производство и работата по случая продължава.", "date": "2018.04.10", "title": "Екшън на АМ \"Люлин\": Мотористи биха мъж и жена "}
{"url": "https://www.dnes.bg/index/2018/04/10/koi-kazva-che-folkloryt-bil-demode.373163", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В 21 век българите все повече загърбват историята си, традициите си и собствената си култура. Обръщаме се към света във всяко отношение и в това няма нищо лошо.\r\nНо кога ще заличим напълно собствената си национална идентичност? Предаването обръща поглед към фолклора – историята на едно младо момиче, което обича българската народна музика.\n\r\nТеди Еротреева вече има първи самостоятелен, фолклорен албум. Тя е на 22 години и е фармацевт, но е отдадена на музиката. За страстта към българския фолклор и дали е мисия невъзможна съхранявянето му, споделя младата певица:\r\n\"Ние носим в себе си любовта към тази музика. Мисля, че не е невъзможно да популяризираме този стил. Това е едно голямо наследство и ние трябва да го пазим, за да можем да се хвалим с него\".\n\r\nЗа красотата на традицията в авторските песни на Теди Еротреева може да видите още в предаването, по .", "date": "2018.04.10", "title": "Кой казва, че фолклорът бил демоде?"}
{"url": "https://www.dnes.bg/sofia/2018/04/10/signal-za-bomba-evakuira-frenskata-gimnaziia-v-sofiia.373198", "text": "\n9-та френска езикова гимназия \"Алфонс дьо Ламартин\" е евакуирана заради сигнал за взривно вещество, съобщиха от МВР за \"Фокус\". \r\nСигналът е подаден към 14.30 часа от уличен телефон. \r\nПроведената на място проверка не е открила взривно вещество, но училището ще бъде затворено за 24 часа, както е по закон. \r\nСигнал за съмнителен пакет се проверява и в Съдебната палата. \r\nПредприети са действия по процедура. \r\nНяма информация дали към този момент сградата на Съдебната палата е евакуирана.", "date": "2018.04.10", "title": "Сигнал за бомба евакуира Френската гимназия в София"}
{"url": "https://www.dnes.bg/notifikacii/2018/04/10/za-rabota-zaradi-turizma-ryst-na-imotite-vyv-varna.373134", "text": "Ръст на цените на жилищата във Варна с между 8-10% спрямо началото на 2017 г. отчитат от \"Имотека\".\r\nЗа  първото тримесечие на 2018 средната цена за квадратен метър е 827  евро/кв.м. Година по-рано средната стойност е 761 евро/кв.м. Най-сериозно  покачване има в централните райони, където и интересът на купувачите е  най-висок, а предлагането по-ограничено.\n\r\n\"Поскъпването на имотите във Варна е умерено, следвайки движението на  цените в по-големите градове в страната. С подобряването на баланса  между търсенето и предлагането цените ще станат още по-устойчиви.  Очакваме през 2018 да се реализират значителен брой жилищни проекти, с  които да се задоволи част от търсенето на пазара\", посочва Делян  Димитров, регионален мениджър на компанията за Варна.\rПокачването в броя сключени сделки във Варна е около 5-6%, като очакванията са този ръст да бъде устойчив през цялата година.\r\nВътрешната миграция в страната също оказва влияние върху жилищния пазар. Все повече хора от Добрич, Шумен, Разград и Силистра идват да живеят и работят във Варна. \"Хората, които решават да се преместят, обикновено първо наемат жилище и едва след като се установят, обмислят и предприемат покупка\", казва Делян Димитров.\r\nОт особено значение за купувачите при избора на жилище е локацията. Най-предпочитани са кварталите Център, Бриз, Левски, Възраждане и Чайка.\r\n\"Източните райони се търсят предимно заради близостта до центъра и Морската градина, но разширяването на града в тази посока е невъзможно. Това ограничава допълнително клиентите, които държат на добрата гледка\", пояснява Делян Димитров. Цената и разпределението също оказват сериозно влияние при покупка, но част от купувачите са склонни да направят компромис, допълват от компанията за недвижими имоти. \n\r\nСпоред данните на компанията най-много сделки са сключени за двустайни и тристайни апартаменти. Все пак през първите три месеца лек превес имат жилищата с една спалня с дял от 37%. При ценовото разпределение значително се повишава делът на покупко-продажбите между 50 000 и 70 000 евро – за 2018 г. той достига 38%, а година по-рано е бил е 24%.\r\nПри сделките между 30 000 и 50 000 евро пък се наблюдава продължаващ спад спрямо 2017 г. \"Двустайните жилища в града се реализират за около 50 000 – 55 000 евро, а тристайните – в рамките на 70 000 евро\", посочва Димитров.\n\r\nАктивният пазар се вижда и в кратките срокове за сключване на сделки – близо 65% купувачите намират търсения имот в рамките на месец и около 40% от жилищата се реализират за по-малко от 30 дни. \n\r\nКупувачите във Варна най-често са на възраст между 30 и 50 години. Обикновено това са семейства с деца, които търсят място за живеене. Покупките от чужденци са незначителен дял, като интересът е предимно от руски граждани.\n\r\n\"Сделките за инвестиция бележат сериозен ръст спрямо началото на 2017 – 26% от нашите клиенти купуват имот, който да отдават под наем. Смятам, че тенденцията този показател да нараства, ще се задържи и през 2018 с оглед на добрия туристически сезон изминалата година и положителните очаквания за предстоящия летен сезон\", допълва Делян Димитров.", "date": "2018.04.10", "title": "За работа, заради туризма: Ръст на имотите във Варна"}
{"url": "https://www.dnes.bg/notifikacii/2018/04/10/myrtvite-kucheta-v-pernik-gledani-za-boi-umoreni-ot-glad.373185", "text": "Според ветеринари смъртта на кучетата, открити мъртви в двор на къща в Перник, е настъпила от глад и жажда.\r\nПредполага се, че животните са били отглеждани за боеве, съобщи БНР. \n\r\nПолицията в Перник вече задържа 26-годишен мъж, в чийто двор са открити 14 мъртви кучета. \r\nТруповете на животните - порода средноазиатска овчарка, са открити в различна степен на разложение.\r\nПри проверката са намерени и 5 живи кучета, които са настанени в Общински кастрационен център. \r\n ", "date": "2018.04.10", "title": "Мъртвите кучета в Перник: Гледани за бой, уморени от глад!"}
