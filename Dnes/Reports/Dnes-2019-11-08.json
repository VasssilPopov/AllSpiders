{"url": "https://www.dnes.bg/politika/2019/11/08/bsp-alarmira-zapaliha-imot-na-obshtinar-v-borovan.428996", "text": "БСП алармира за оказван натиск на червен общински съветник, който е бил заплашван.\r\n\"Тази нощ в град Борован е запален недвижим имот на общински съветник от БСП след продължителни заплахи да не присъства на днешната сесия, на която ще се избира председателят на Общинския съвет в Община Борован.\r\nТой е бил заплашван или да не присъства на сесията, или да подкрепи определен кандидат, след което тази нощ е последвал палеж на негов недвижим имот\", обясни случая Иван Иванов от БСП.\r\nТова според него е поредната част от репресиите на властта.\r\nТой се закани, че левицата ще защитава всички, които са пострадали от репресия или ще бъдат репресирани в бъдеще.\r\n\"В момента е впрегнат целият репресивен държавен апарат, включително и криминалния контингент, за да се мачкат всички неудобни на властта политици, избрани общински съветници, участвали в изборите и лица, които защитават правата на гражданите\", обвини Иванов.", "date": "2019.11.08", "title": "БСП алармира: Запалиха имот на общинар в Борован "}
{"url": "https://www.dnes.bg/notifikacii/2019/11/08/sedem-v-aresta-za-razprostranenie-na-droga-v-plovdiv.429009", "text": "Седем души са задържани в Пловдив при полицейска операция срещу разпространението и употребата на наркотици, съобщиха от МВР.\r\nАкцията е проведена на 6 ноември от служители на “Криминална полиция” и “Специализирани полицейски сили\" в Пловдив под ръководството на Окръжна прокуратура – Пловдив.\r\nНа \"Голямоконарско шосе\" в момент на сделка с наркотици са заловени трима мъже и четири жени, придвижвали се с два автомобила – \"Ауди” и \"Рейндж Ровър\".\r\nПри последвалите лични обиски и претърсвания в колите и на два частни адреса разследващите са иззели над 73,5 грама метамфетамин на кристали, 4 стъклени лули и 2 електронни везни със следи от наркотичното вещество, 100 таблетки клонарекс, пакетче амфетамин и мобилни телефони. \n                \n                \n                \r\nПо случая е образувано досъдебно производство по чл. 354а, ал.1 от НК, което се наблюдава от Окръжна прокуратура-Пловдив. \n\r\nСедмината, на възраст между 21 и 45 години, са били задържани за срок до 24 часа по Закона за МВР. Впоследствие на двама от тях са повдигнати обвинения и мярката им за задържане е удължена до 72 часа.", "date": "2019.11.08", "title": "Седем в ареста за разпространение на дрога в Пловдив"}
{"url": "https://www.dnes.bg/sofia/2019/11/08/edna-godina-zelena-zona-v-zonata-promeni-li-se-neshto.428956", "text": "\nПреди една година софийските райони \"Лозенец\", \"Оборище\", \"Възраждане\" и \"Красно село\" се сдобиха с платена \"Зелена зона\" за паркиране. Всички живеещи в кварталите на тези райони трябваше да отделят до 100 лева на година, за да получат правото да паркират пред жилищата си.\n\n \n\r\nКакво се случи през тази една година в столичния квартал \"Зона Б-18\", чийто жители се разбунтуваха срещу въвеждането на платеното паркиране? Очаквано исканията на гражданите не бяха чути. Все пак някои от блоковете получиха новоасфалтирани паркинги.\r\n                    \n                    \n                \n                \n                \n                \n\r\n\"Оборотът ни падна изключително много! Работим на четвъртинки, уви, няма какво друго да работим. Не сме съгласни с въвеждането на тази зона\", оплака се търговец от пазара \"Димитър Петков\" пред Dnes.bg. \n\r\nЖител в квартала ни разказа, че е раздвоен относно мнението си за зелената зона.\r\n\"Освободиха се места за паркиране през деня, но вечер всичко е по старому. Паркингът пред нашия блок не е оправен, мина цяла година! Има схема, където дадени хора без стикери не се закачат, много рядко патрулите минават на нашия паркинг, за разлика от този на съседен, където ги съсипват от скоби\", разказа той. \n\r\nДруг жител на района е доволен от зелната зона: \"Поне има място за паркиране! Преди обикалях по 30-40 минути, за да си намеря място да паркирам, сега това го няма...\"\n\r\nСблъсъкът между работещите на пазара и жителите на квартала е налице. Според живущите, търговците масово не подлежат на платената регулация и злоупотребяват с това си положение.\r\n\"Има фирми, които си оставят на \"склад\" по 2-3 коли. Да, сега си е удобство да минавам от работа и да мога да спра на пазара, а не да търся място и после да ходя. Но търговците пак са измислили схеми да им седят колите без да плащат\", обощава недоволният гражданин. \n\r\nШегаджии не липсваха, според тях цяла София рано или късно ще стане платена зона за паркиране: \"Идват зони от Младост до Калотина. Денят за размисъл мина\". \n\r\nЕдна година зелена зона, а проблемите на гражданите май отново си остават същите. Кой печели от въвеждането й – новите платени паркинги. Веднага след старта на зоната се появиха и те. Цените им хич не са малки – 100 лева на месец за един автомобил, но с едно голямо предимство, те са охраняеми, затова и клиентела не им липсва. \n\r\nОтносно поддържането на паркингите и прословутите колчета, целящи ограничаването на паркиране в тревните площи, може да обощим така. Общината, като по стар български обичай, реши че поддръжка не им е нужна. Те вършат своята работа – изкарват пари за бюджета на София, а удобството и красивата градска среда за жителите на кварталите все още си остават непостижима мечта.", "date": "2019.11.08", "title": "Една година Зелена зона в \"Зоната\", промени ли се нещо?"}
{"url": "https://www.dnes.bg/zvezdi/2019/11/08/praznichno-vdyhnovenie-ot-victoria-s-secret.428994", "text": "Вече температурите са под 20, официално сме месец ноември, а това значи само едно – Коледа наближава!\r\nПразничното настроение изцяло е обзело ангелите на Victoria’s Secret, които се отправят към Лондон за своята кампания Holiday 2019.\r\n \r\nБарбара Палвин, Лайс Рибейро, Уини Харлоу, Жозефин Скривер, Елза Хоск, Стела Максуел и други застават пред обектива, за да ни „заразят“ с празничен дух.\r\n \r\nРазбира се, духът на Коледа и празниците не е същият, ако не заложим на домашния уют, което супермоделите умело правят с комплекти от женствени пижами, сексапилни изделия от дантела и бельо, с което да преминем топло през студените месеци.\r\n \r\nА без какво не може един истински празник? Без подаръци!\r\n \r\n", "date": "2019.11.08", "title": "Празнично вдъхновение от Victoria’s Secret "}
{"url": "https://www.dnes.bg/notifikacii/2019/11/08/jandarmeriiata-vleze-v-pavlikeni-zaradi-lihvari.429016", "text": "Мащабна операция на ГДБОП и жандармерията се провежда в момента в град Павликени и околностите му, предаде БНР.\r\n\r\nЗадържани са членове на престъпна група, която се занимава с лихварство.\r\n\r\nЗасилено е полицейското присъствие в региона. До момента са арестувани петима души.\r\n\r\nЧленовете на бандата са се занимавали с отпускане на незаконни заеми с огромни лихви и насилствени действия спрямо длъжници.", "date": "2019.11.08", "title": "Жандармерията влезе в Павликени заради лихвари"}
{"url": "https://www.dnes.bg/world/2019/11/08/iunker-predi-30-g-evropeicite-syzdadoha-istoriia.428993", "text": "През есента на 1989 г. хората излязоха по улиците под заплаха да изгубят свободата си, за да постигнат свобода за всички. Това се посочва в изявление на председателя на Европейската комисия Жан-Клод Юнкер по повод 30-годишнината от събитията на 9 ноември 1989 година.\n\r\nСмелостта на европейците срути стени, единството им вдъхнови света, а мирната революция промени завинаги посоката на историята, добавя Юнкер. \n\r\nХората излекуваха европейския континент, разделен от война, и помириха историята и географията на Европа. Вместо да страдат от историята, хората създадоха история. Благодарение на тях младите европейци оттогава живеят в мир и свобода, пътуват и обичат без граници, допълва той.\n                    \n                    \n                \n                \n                \n                \r\nЗа мен 9 ноември носи незабравим спомен. След тежка катастрофа на пътя и три седмици в кома се събудих на този ден през 1989 г. с поразителната картина по телевизията от падането на Берлинската стена. Чувството бе неописуемо - това беше повратен момент в световната политика и началото на нов живот за нашия континент, и лично за мен, пише Юнкер, цитиран от БТА.", "date": "2019.11.08", "title": "Юнкер: Преди 30 г. европейците създадоха история"}
{"url": "https://www.dnes.bg/obshtestvo/2019/11/08/chaka-ni-topyl-uikend-posleden-li-shte-e-predi-zimata.428987", "text": "Топлото време за сезона ще продължи да ни радва и през почивните дни, .\n\r\nПрез нощта срещу събота валежите ще спрат, облачността и над Западна България ще се разкъса, но над планините ще се задържи значителна. Минималните температури ще са предимно между 7 и 12 градуса, по-високи по морския бряг. \n\r\nУтре, през по-голямата част от деня, ще бъде предимно слънчево. Сутринта на места в низините и котловините ще има ниска слоеста облачност или мъгла. През деня ще се появи разкъсана висока облачност. Ще духа слаб, в Източна България и планинските райони - до умерен юг-югозападен вятър. Максималните температури ще са между 19 и 24 градуса, по-ниски в крайните северозападни райони.\n                    \n                    \n                \n                \n                \n                \r\nНад Черноморието ще е предимно слънчево. Ще духа до умерен юг-югозападен вятър. Максималните температури на въздуха ще са между 20 и 24 градуса. Температурата на морската вода е 17 градуса, по-ниска е на север от н. Калиакра. Вълнението на морето ще е 2 бала.\n\r\nНад планините облачността ще е променлива, почти без валеж. Ще духа до умерен, по високите и открити части и временно силен югозападен вятър. Максимална температура на височина 1200 метра около 14, на 2000 метра - около 8 градуса.\n\r\nВ неделя през страната ще премине атмосферно смущение. Облачността от запад ще се увеличи и на места в Западна и Централна България ще превали дъжд, над 2000 м - сняг. В Източна България ще остане с до умерен южен вятър и по-топло, с температури до 22-24 градуса, в останалата част от страната, където вятърът временно ще се обърне от запад-северозапад, максималните ще бъдат между 15 и 20 градуса. \n\r\nВ южните райони на Рило-Родопската област са възможни по-съществени количества на валежа, както и гръмотевици. \n\r\nВ понеделник температурите още малко ще се понижат и преобладаващите максимални ще са между 16 и 21 градуса. Минималните ще бъдат в по-голямата част от Западна България между 4 и 10 градуса, на изток между 12 и 16 градуса. Облачността ще бъде предимно висока и средна, сутринта в низините на Източна България - значителна ниска. ", "date": "2019.11.08", "title": "Чака ни топъл уикенд. Последен ли ще е преди зимата?"}
{"url": "https://www.dnes.bg/notifikacii/2019/11/08/v-mozychna-smyrt-li-e-nato-reakciite-v-evropa.428948", "text": "Вчера, в интервю за сп.\"Икономист\", френският президент Еманюел Макрон заяви, че \"НАТО е изпаднала в мозъчна смърт\". \r\nДнес, думите на лидера са навсякъде из европейските издания - от френския \"Монд\" до британския  в. \"Файненшъл таймс\".\r\n\"Файненшъл таймс\" пише, че с изказването си той създава проблем в отношенията с Германия и останалите съюзници преди важната среща на върха на Северноатлантическия алианс през декември в Лондон. Вестникът коментира и отговора на германския канцлер Ангела Меркел на оценката на Макрон и посочва, че Меркел отхвърля мнението му като твърде радикално и призова за единство и диалог за изглаждане на разногласията в алианса.\r\n                \n                \n                Според коментатора на в.\"Дейли телеграф\" Марк Алмонд диагнозата на Макрон е вярна, но решението, което той предлага - да засилване на европейската отбрана - е опасна илюзия. Вместо да превръщат Европейския съюз в супердържава, страните членки би трябвало да продължат да гледат напред, констатира журналистът, който отбелязва, че макар думите на Макрон да изглеждат доста силни, в тях има истина.\r\nПротиворечията с Турция и объркването в НАТО от дестабилизиращата тактика на руския президент Путин поставят 70-годишния алианс в сложна ситуация, констатира коментаторът. Проблемите пред НАТО още повече се задълбочават от хладното отношение на президента Доналд Тръмп към алианса, станало обект на рязка, но справедлива критика от страна на френския президент, се казва в публикацията.\r\nФренското издание \"Монд\" също коментира интервюто на Макрон за сп. \"Икономист\", като насочва вниманието към различните реакции на казаното от Макрон от страна на Германия, САЩ и Русия. Докато Меркел заяви, че страните членки трябва да решават проблемите си чрез диалог, а Помпейо подчерта историческата значимост на НАТО за световната сигурност, говорителката на руското външно министерство нарече думите на френския лидер \"златни\", пише \"Монд\", цитиран от БТА.\r\nИзданието посочва, че Макрон е прав, когато казва, че САЩ, остават първостепенен съюзник, но гледат другаде, по-специално към Китай и американския континент. Според изданието обаче това е уклон, наследен още от предишния американски президент Обама. \"Монд\"казва, че Макрон е прав, когато казва, че Тръмп не споделя европейския проект и това е една от най-големите заплахи за пакта.", "date": "2019.11.08", "title": "В \"мозъчна смърт\" ли е НАТО? Реакциите в Европа "}
{"url": "https://www.dnes.bg/stranata/2019/11/08/iazovir-studena-v-kadyr-poluprazen-i-napukan-ot-sushata.429024", "text": "\n\r\nВ Перник и околните села се молят за дъжд. Защото язовир Студена е полупразен и напукан от сушата. \r\n\r\n\"ВиК\" - Перник предлага въвеждане на воден режим от 18 ноември за всички населени места, които се водоснабдяват от язовира. Чешмите ще текат всеки ден само от 16:00 ч. до 22:00 ч. на живеещите в градовете Перник и Батановци и селата Големо Бучино, Люлин, Дивотино, Мещица, Витановци, Ярджиловци, Богданов дол, Черна гора и Лесковец. \r\n\r\nПри условие, че няма дъжд, този график е предвиден да остане в сила до април. \r\n\r\nНивото на водоема към 7 ноември е 5,655 млн. куб. м при максимален 25,2 млн. куб.м. Притокът е 29л/сек., разходът е 829 л/сек. Загубите са 80 л/сек. Режим на водата на населените места, снабдяващите се от язовира е бил въвеждан и през 1993г. ", "date": "2019.11.08", "title": "Язовир Студена в кадър: Полупразен и напукан от сушата"}
{"url": "https://www.dnes.bg/zvezdi/2019/11/08/zashto-britni-spiyrs-si-obrysna-glavata-predi-12-godini.428961", "text": "През 2007 г. Бритни Спиърс взе странното решение да обръсне главата си и шокира феновете с вида си. Много папараци успяха да уловят този момент и дори така станаха известни.\r\nВ документален филм на Channel 5, който носи името \"Britney Spears: Breaking Point\", татуист, който е бил свидетел на случката, разкрива каква е била причината за това решение на певицата.\r\n \r\nТогава Бритни тъкмо е излязла от клиника за рехабилитация в Антигуа. Първото нещо, което направила, е да отиде при бившия си съпруг Кевин Федерлайн и да поиска да види децата си - синовете им Шон и Джейдън.\r\nКевин обаче не ѝ позволява да ги види.\r\n \r\n", "date": "2019.11.08", "title": "Защо Бритни Спиърс си обръсна главата преди 12 години?"}
{"url": "https://www.dnes.bg/televizia/2019/11/08/kakvi-sa-izmereniiata-na-svobodata-30-godini-sled-10-noemvri-1989-g.429013", "text": "Какви са измеренията на свободата 30 години след 10 ноември 1989 г.? В търсене на отговор на този въпрос на предаването „“ по  ще бъде посветено на 30-годишнината от началото на прехода към демокрация.\n\r\nВ събота, от 11:00 часа, писателят Захари Карабашлиев ще разкаже как и поради какви причини напуска България преди години, кое е хубавото на Америка и защо избира отново да се върне в родината. В „Мултимедия“ писателят ще разкрие детайли за житейския си път и ще говори за смисъла от добра българска литература.\n\r\nКои са личностите, които променят страната ни днес? За успехите, изборите и положителните примери в съботното издание на „Мултимедия“ ще разкаже Даниел Пенев, автор на книгата „Хората, които променят България. Вдъхновение в 30 истории“.\n                    \n                    \n                \n                \n                \n                \r\nВ неделя, в рамките на 30 минути, водещият на предаването Даниел Ненчев ще представи част от размишленията на Веско Ешкенази, Алек Попов, Лилия Абаджиева, Теодосий Спасов, Явор Гърдев, Недко Солаков, Павел Койчев и Ясен Гюзелев по повод свободата, границите й и 30-годишната промяна. Вижданията на всички тези артисти са част от дебютната книга на Ненчев – „Идеи без граници“, която съдържа 30 интервюта със световнопризнати българи.\n\r\nЗа постиженията и провалите в различни области на обществения живот в България през последните 30 години разказва и новото издание „Преходът. България 30 години по-късно“. За книгата в „Мултимедия“ в неделя ще говорят Георги Лозанов и Антоний Тодоров.\n\r\nНе пропускайте „“ в  от а по .", "date": "2019.11.08", "title": "Какви са измеренията на свободата 30 години след 10 ноември 1989 г.? "}
{"url": "https://www.dnes.bg/crime/2019/11/08/mitnichari-hvanaha-kontrabandna-valuta-za-nad-137-000-lv.428970", "text": "Митничари откриха недекларирана валута  с левова равностойност над 137 000 лева, съобщиха от Агенция \"Митници\".\r\nНа 31 октомври тази година, на митнически пункт Стрезимировци, служителите спират за  проверка микробус с шведска регистрация с двама  мъже, който влиза в страната ни.\r\nПри огледа на няколко места в превозното средство те откриват  630 000 шведски крони, 10 000 евро и 1300  щатски долара, подпъхнати зад  сенника и седалка.\r\nВалутата с обща левова равностойност около 137 662 лева е  иззета и е образувано досъдебно производство по описа на ГД МРР под  надзора на РП Перник.", "date": "2019.11.08", "title": "Митничари хванаха контрабандна валута за над 137 000 лв."}
{"url": "https://www.dnes.bg/notifikacii/2019/11/08/pochina-viktor-sharapov-bivsh-syvetski-poslanik-u-nas.429045", "text": "Виктор Шарапов, бивш съветски посланик у нас, е починал на 5 ноември на 88 години.\r\nДипломатът беше президент на Обществената организация \"Съюз на  приятелите на България в Русия\", членове на която съобщават за кончината  му и изразяват съболезнования.\r\nЗа Шарапов, който е и генерал-майор от КГБ, се смята, че е един от основните двигатели за смяната на Тодор Живков.\r\nДвамата с Живков обсъждат това, че България не може да остане изолирана от бурните събития в Източна Европа. Бившият посланик обаче настоява, че решението на Москва било българите да се справят сами, разказва преди години Шарапов пред БНТ.\n\r\n\"Имаше такава идея, изказвана от Живков, че може би трябва да се излети за Москва, там да се поговори със съветското ръководство. Но Москва каза - не, нека тези проблеми да се решават в България\", посочва дипломатът.\n                \n                \n                \r\nСпоред Шарапов Живков сам споменавал кандидати за приемник, сред които и Александър Лилов, и Петър Младенов. Бившият съветски посланик отрича Младенов да е бил избран за наследник с предварителното одобрение от Москва.\n\r\nВ Кремъл, според Шарапов, не са очаквали, че събитията в Източна Европа ще се развият толкова бързо.\n\r\nЗа главен урок от промените в Източна Европа генералът смята това, че политиката трябва да се води от стремежите и желанията на хората.", "date": "2019.11.08", "title": "Почина Виктор Шарапов, бивш съветски посланик у нас"}
{"url": "https://www.dnes.bg/akoshtete-vqrvaite/2019/11/08/kakvi-stavat-zodiite-kogato-sa-mnogo-gladni.428963", "text": "Гладът може да направи хората много чувствителни, раздразнителни и емоционални. Ето какво прави и как се държа всяка една зодия, когато изпитва вълчи глад.\r\n\r\n \r\nТе са импулсивни и склонни да избухват. Казват каквото мислят, не се съобразяват, че често са груби и нараняват другите. Когато са гладни, пак избухват, арогантни са и дори може да кажат неща, които реално не мислят, просто го правят в яда си. Гладът им създава много лошо настроение. Тогава постоянно спорят.\r\n \r\n\r\n \r\nНе искате да се забърквате с преставител на зодия Телец, когато той е гладен. Не трябва да го ядосвате или да му казвате да се успокои. Те наистина стават страшни, когато са зверски гладни. Раздразнителни са. В такъв момент започват да се тъпчат с нездравословни храни и ядат прекалено бързо и прекалено много.\r\n \r\n\r\n \r\nНе е лесно да се разбере, че Близнаците са гладни. Дори да е така, те опитват да го скрият - това не повлиява много на настроението и държанието им. Не искат да развалят партито, разходката заради това, както и да карат другите да се чувстват виновни. Ако са много гладни, просто може да говорят несвързано или прекалено бързо.\r\n\r\n", "date": "2019.11.08", "title": "Какви стават зодиите, когато са много гладни?"}
{"url": "https://www.dnes.bg/stranata/2019/11/08/biletite-vyv-varna-za-gradskiia-transport-veche-sa-s-validnost-1-chas.429026", "text": "Билетите във Варна за градския транспорт имат валидност 1 час. С него  пътниците могат да продължат пътуването си до избраната от тях спирка,  без да си купуват нов билет.\r\nХартиен билет, закупен от машината, намираща се в автобуса или тролейбуса, не е необходимо да се валидира, тъй като това става автоматично, обясни Биляна Якова, ръководител на проекта \"Интегриран градски транспорт на Варна\".\n\r\nЗадължително е при прекачване в друго превозно средство билетът да се валидира във валидиращите устройства, намиращи се в превозното средство.\r\nЗа активен се счита билет, ако в момента на прекачване в автобус или тролей, не е изтекла неговата времева валидност от 1 час. С него пътниците могат да продължат пътуването си до избраната от тях спирка, без да си купуват нов билет.\n                    \n                    \n                \n                \n                \n                \r\nПри закупуване на хартиен билет от машина за продажба на билети, намиращи се на спирките, е необходимо валидиране във валидиращите устройства, намиращи се в превозното средство, посочи още Биляна Якова, цитирана от БТА.\n\r\nПри възникване на въпроси, гражданите, ползващи градския транспорт във Варна, могат да се обръщат към ОП \"ТАСРУД\" на телефон 0700 20 280 или tasrud@mail.bg.", "date": "2019.11.08", "title": "Билетите във Варна за градския транспорт вече са с валидност 1 час"}
{"url": "https://www.dnes.bg/index/2019/11/08/grigor-dimitrov-otnovo-shte-igrae-za-bylgariia.428966", "text": "\n\r\nНай-добрият български тенисист Григор Димитров обяви, че ще бъде играещ капитан на България в първото издание на турнира по тенис АТП Къп от 3 до 12 януари. В надпреварата ще се включат 24 състава, а мачовете ще се играят в австралийските градове Бризбейн, Сидни и Пърт.\n\r\n\"С нетърпение чакам да играя АТП Къп, ще бъде играещ капитан. Това ме прави изключително щастлив. С нетърпение чакам да започна подготовката\", коментира Димитров на пресконференция в София след края на сезон 2019. \n\nПървата ни ракета изпрати противоречив сезон, в който пропусна няколко месеца заради травма на рамото и изпадна от първите 70 през август, но направи силен край с полуфинали на Откритото първенство на САЩ и на турнира \"Мастърс\" в Париж, с което се върна в топ 20.\r\n28-годишният хасковлия в момента е без личен треньор, а за последно работи с Радек Щепанек, а Андре Агаси беше в екипа му като консултант.\n                \n                \n                \r\n\"С Андре Агаси винаги сме поддържали контакт. Той винаги ще бъде до мен, ако се нуждаем от него. Агаси е цяла енциклопедия. Винаги трябва да имаш час и половина свободен, когато говориш с него по телефона. Той е много специален човек“, заяви Гришо. \n\r\n\"Нищо в мен не се е променило и мисля, че съм същият човек. Никога не съм искал ранглиста или турнири да казва кой е Григор Димитров. Искам да бъда този, който съм, и мисля, че през годините съм запазил себе си и продължавам да работя в моята сфера и за моите цели. Не знам дали ще успя, но мога само да опитвам и да опитвам\", допълни той.\n\r\nДимитров сподели пред медиите, че не избързва в решението за нов личен наставник. \n\r\nХасковлията обяви, че не планира участие на Олимпийските игри в Токио догодина, защото не е играл за националния отбор на „Купа Дейвис“. \n\r\n“Купа Дейвис” вече си губи стойността. Не съм играл там, така че към момента предстоящата Олимпиада не влиза в плановете ми. Не виждам и на кого мога да помогна на “Купа Дейвис”, няма да подобря играта на никого, така че тя не ми е целта. Винаги оставям “Купа Дейвис” за по-късно решение”, добави Григор.\n\r\nДимитров призна, че му е било много трудно отново да си върне сред най-добрите.\r\n\"Когато си далеч от топ-нивото - 60-70-и в света, ти се струва, че трябва да преодолееш планина във всеки мач. Но продължих да работя здраво и да вярвам“, посочи Гришо.\n\r\n\"Като погледна цялата година има неща, които мога да подобря за следващия сезон, неща, които трябва да подобря във физиката и в играта си. Затова си взимам повече време за почивка, в което бъда извън тениса\", каза той.\n\r\nДимитров призна, че му е било много трудно по време на лечението на травмата на рамото.\n\r\n\"Имаше моменти, в които едва вдигах чаша, камо ли ракета. Не вярвах, че отново ще бия сервис с 200 км/ч. Имало е дни, в които от сутринта до вечерта съм в болницата, будил съм се в три и половина през нощта с болки в рамото. Но много исках да играя. Затова и отидох в Индиън Уелс, което може би сега отчитам като грешка\", каза той.\n\r\nДимитров сподели, че далеч не мисли за отказване в скоро време и се надява да играе на професионално ниво и след десет години.\n\r\n\"По принцип се виждам на корта и след десет години, но не знаеш какво може да се случи с теб. Но трябва да намеря причина защо да продължа да играя, като стигна 33-34. Надявам се тялото ми да позволява да продължавам и след десет години. Аз от точно толкова години съм в Тура и само тази година пропуснах повече време (заради контузията), но никога не си застрахован\", каза той.\n\r\nДнес Димитров се прибира в родния си Хасково, където днес следобед от 15.00 часа ще изнесе открит урок за деца.", "date": "2019.11.08", "title": "Григор Димитров отново ще играе за България"}
{"url": "https://www.dnes.bg/world/2019/11/08/pechat-turcite-napuskat-turciia-idvat-siriicite.428953", "text": "\"Сирийците идват, турците си заминават\", пише в заглавие турският в. \"Сонсьоз\", като публикува данни, според които броят на турците, напускащи Турция, се е увеличил с 20 на сто през 2018 г. спрямо предходната година.\n\r\nПо данни на турското президентство през 2018 г. броят на емигриралите турци е достигнал 137 хиляди души, или с 20 процента повече отколкото през 2017 г., предава БТА.\n\r\nСлужбата за управление на миграцията същевременно отчита, че броят на сирийците, получили право на временна закрила в Турция, се е увеличил с близо 60 хиляди души през 2019 г. - от 3,62 милиона през 2018 г. на 3,68 милиона към 31 октомври т.г.\n\r\n\"Йени шафак\" пише за \"Спор заради Турция\" в Сената на САЩ. \"Потвърждаването на посещението на турския президент Реджеп Тайип Ердоган задейства нов спор за Турция в САЩ. Група сенатори, желаещи да саботират визитата, поискаха да започнат разискване на проектозакона със санкции срещу Турция по време на посещението на Ердоган. Администрацията на Тръмп, която не желае възникването на криза, попречи на инициативата\", обобщава изданието, цитирано от БТА.\n                    \n                    \n                \n                \n                \n                \r\n\"Йени шафак\" цитира изказвания на американски сенатори, онагледяващи очерталата се картина. Сенаторът от Мериленд Крис Ван Холен, който заедно със сенатора републиканец Линдзи Греъм беше сред архитектите на проектозакона със санкции срещу Турция, е поискал поканата за посещението на Ердоган на 13 ноември изобщо да бъде анулирана.\n\r\nПредседателят на сенатската Комисия за външните отношения Джим Риш не смята, че би било добра идея проектът със санкции да бъде разглеждан, докато Ердоган е в САЩ. \"Надявахме се да започнем да дискутираме проекта, но имам усещането, че президентът не иска да се прави нищо, докато Ердоган е тук\", каза на свой ред Боб Менендес, говорейки от името на демократите.\n\r\nПроектозаконът със санкции срещу Турция вече мина през Камарата на представителите, но е нужно и одобрението на Сената. Последната дума обаче е на президента Доналд Тръмп, който има право на вето, отбелязва турският вестник.\n\r\n\"Няма да забравим приятелите на терористите\", пише в заглавие днес в. \"Милят\", цитирайки думи на президента Ердоган в Будапеща по време на посещение вчера. Изказването е сред акцентите на турския печат тази сутрин.\n\r\n\"Няма да забравим онези, които с цената на това да се изправят срещу Турция, покровителстват тероризма, онези, които разтварят обятия за наемни убийци\", каза Ердоган, засягайки въпроса за критиките към Турция заради военната й операция в Сирия. Същевременно той използва случая да благодари \"на всички приятелски държави, които още от първия миг на операцията проявиха силна солидарност с Турция\".", "date": "2019.11.08", "title": "Печат: Турците напускат Турция, идват сирийците"}
{"url": "https://www.dnes.bg/stranata/2019/11/08/vec-yt-na-iazovir-studena-li-iztochi-vodata-na-pernichani.428955", "text": "\"В периода юни – декември 2018 година язовир \"Студена\" незнайно защо е източен с 1/3… Промишленото водоснабдяване през януари и февруари е 230 хил. куб. метра, а от март до ноември е 360 хил. куб. метра“. Това каза пред БНР Асен Личев, бивш директор на дирекция \"Управление на водите\" в МОСВ, цитирайки публични числа в коментар за критичните нива на водния басейн, които застрашават водоснабдяването на Перник.\r\nСпоред данните, посочени от Личев пред БНР, за 5 месеца язовирът е източен с 33%.\n\n\nВиК – Перник предлага от 18-и ноември градът да мине на воден режим, като жителите ще имат вода между 16.00 и 22.00 часа. По данни на дружеството нивото на язовира е под 6 млн. куб. метра вода при капацитет 20 млн. куб. метра.\n                    \n                    \n                \n                \n                \n                \r\nЛичев подчерта, че ВЕЦ-ът към язовир \"Студена\" е собственост на ВиК – Перник:\n\r\n\"Което означава, че водното дружество има интерес да черпи колкото се може повече вода от язовира за производство на електроенергия. Според бизнес програмата на ВиК за 2018 година е прогнозирано намаляване на загубите до 65%\", обясни той.\n\r\nАсен Личев попита защо в тази критична ситуация не се използват водите на два пъти по-големия язовир, който се намира в близост, язовир \"Пчелина\". Той е проектиран за напояване и за водоснабдяване на Перник и Радомир.", "date": "2019.11.08", "title": "ВЕЦ-ът на язовир \"Студена\" ли източи водата на перничани? "}
{"url": "https://www.dnes.bg/temida/2019/11/08/5-godini-zatvor-za-razprostraniteli-na-falshivi-pari.428960", "text": "По 5 години и 6 месеца лишаване от свобода получиха двама участници в група за производство и разпространение на фалшиви банкноти, съобщиха от прокуратурата. Става въпрос за банкноти в евро, долари и левове. Групата е действала на територията на София.\n\n\n\r\nТретият от групата e признал вината си още след задържането му и е сключил споразумание за условно наказание преди внасянето на обвинителния акт в съда. \n\r\nДосъдебното производство е образувано в Софийската градска прокуратура, като през 2015 г. в Специализирания наказателен съд е внесен обвинителен акт. По решение на съда материалите са върнати на Специализираната прокуратура за доразследване.\n                    \n                    \n                \n                \n                \n                \r\nСлед прецизиране на обвиненията двамата обвиняеми от групата са предадени на съд на 17 май 2018 г. Доказателствата по делото сочат, че групата организирала отпечатването на неистински банкноти в наети помещения в сграда на столичната улица \"Цар Самуил\". Там е намерена и иззета компютърна и печатарска техника, както и консумативи, необходими за пълния цикъл на производството на фалшиви банкноти.\n\r\nПо време на извършените действия по разследването са намерени и иззети 1136 готови неистински доларови банкноти в купюри от по 50 и 100 долара, както и стотици заготовки (отпечатъци) на еврови и доларови банкноти в различна степен на завършеност.\n\r\nПо делото е доказано, че сред готовите доларови банкноти имало такива такива с еднаквни серии и номера. В някои от случаите \"близнаци\" се оказвали по 3-4 фалшиви банкноти, а в други - по 40-50. Двамата осъдени производители на ментета - по професия печатар и компютърен специалист, са успели и да вкарат в обращение неистински доларови банкноти на българска територия, но в ограничено количество. Присъдата на Специализирания наказателен съд не е окончателна и може да бъде обжалвана.", "date": "2019.11.08", "title": "5 години затвор за разпространители на фалшиви пари "}
{"url": "https://www.dnes.bg/notifikacii/2019/11/08/maskiran-razmaha-pistolet-obra-banka-v-sofiia.428971", "text": "Маскиран мъж и с пистолет в ръка обра банка в столичния квартал Сухата река. \r\nПо първоначални данни той е нахлул в банковия клон с оръжие, заплашил служителката на касата, която му дала парите, а мъжът избягал, разказа главният секретар на МВР гл. комисар Ивайло Иванов. \n\r\n\r\nТой посочи, че обирът е бил заснет от камерите. В момента са организирани заградителни мероприятия. Полицията издирва извършителя.", "date": "2019.11.08", "title": "Маскиран размаха пистолет, обра банка в София "}
{"url": "https://www.dnes.bg/zvezdi/2019/11/08/mitko-prizova-bivshiia-policai-venci-na-duel-vyv-fermata.428974", "text": "За втори път на Арената своето място във „Фермата: Нов свят“ ще защитава един от най-колоритните участниците в шоуто Димитър Калайджиев. Той бе избран за първи дуелист от фермера на седмицата Силвия, чиято стратегия е да изпраща в битка само мъжете в стопанството, за да увеличи шанса жена да спечели голямата награда от 100 хиляди лева. \n\r\nМитко влиза в голямата битка с бившия полицай Венцислав Димитров.\n\r\nМладият бизнесмен се закани да избере за свой опонент военния Станислав Борисов, за да се реваншира, след като падна от него в първия мъжки дуел този сезон. Плановете му бяха осуетени, след като Станислав спечели имунитет в седмичната битка, като показа завидна физическа подготовка в състезанието по каране на каяк в язовир. \n                    \n                    \n                \n                \n                \n                \r\n\"Сърцето ме тегли да остана във \"Фермата\", затова избирам най-лесния за мен противник, с когото имам шанс да се справя\", коментира Димитър, когато съобщи на групата, че избира за втори дуелист Венцислав и поясни, че превъзхожда бившия полицай психически.\n\r\n\"Това е логичен избор, но Митака направи много генерална грешка. Не съм показал това, на което съм способен, ще го удари товарният влак\", коментира на свой ред Венцислав.\n\r\nТрадиционното изпращане на дуелистите от стопанството към усамотените къщички в четвъртък вечер събра всички участниците около лагерен огън със специална изненада. Музикантите от формация \"Тропангелес\" поздравиха Митко и Венци с нетрадиционно изпълнение на класиката We will rock you на Queen с тъпани и гайда.\n\r\nНапрежението в седмицата, която мина под знака на разменените роли на мъжете и жените, за първи път постави под съмнение успешното изпълнение на задачите в стопанството. Участниците се обединиха около мнението, че флиртът на фермера на седмицата Силвия с изкусителя Сами Хоссни, й пречи да организира работата и тя често се скатава от изпълнение на задълженията си. \n\r\nЗа първи път от падането на стената и обединението на двете групи интригите разделиха фермерите, които вече кроят индивидуални планове как да се приближат с още една крачка до финала и голямата награда.", "date": "2019.11.08", "title": "Митко призова бившия полицай Венци на дуел във \"Фермата\""}
{"url": "https://www.dnes.bg/world/2019/11/08/v-irlandiia-pognaha-registrirani-v-bylgariia-prevozni-sredstva.428972", "text": "Ирландската полиция започна акция срещу превозвачески фирми, които оперират в граничния район, като вниманието е съсредоточени върху „български маршрути за контрабанда“, за които се смята, че се използват от престъпници за нелегален внос в страната, съобщи ирландското издание „Джърнъл“.\n\r\nВчера органите на реда потвърдиха за значителен брой обиски в района на Монахан (северната част на Ирландия), извършени от Бюрото за незаконно придобито имущество. Конфискувани са голям брой превозни средства и документация, съобщи БНР.\n\r\nАкцията не е свързана с разследването на трагедията с камиона-ковчег с българска регистрация в Есекс, подчертава полицията. Но тя е получила значителна информация за предполагаеми незаконни контрабандни операции, извършвани преди около две седмици по границата със Северна Ирландия.\n\n\n\r\n                    \n                    \n                \n                \n                \n                Източници, запознати с разследването, заявяват, че „значителна информация“ е предадена на полицията в Ирландия и Северна Ирландия за незаконна търговия от регистрирани в България превозни средства и ирландския пазар.\n\r\nВ рамките на разследването е конфискуван регистриран в България ТИР.\n\r\nОколо 20 банкови сметки с над 200 000 евро са запорирани. Конфискувани са още автомобили, документи, електронни устройства и пари в брой.\n\r\nИрландската полиция заяви, че разследването е от миналата година, но от две седмици е получило нов тласък. Органите на реда отдавна имат подозрения към регистрираните в България, много от тях във Варна, превозни средства, които оперират в Ирландия.\n\r\nВчерашните обиски са свързани с дейността на семейство, което има компании в Ирландия, в Северна Ирландия и в България.\n\r\nВластите поддържат връзка с българските органите на реда. \r\n ", "date": "2019.11.08", "title": "В Ирландия погнаха регистрирани в България превозни средства"}
{"url": "https://www.dnes.bg/temida/2019/11/08/prebiha-prizovkar-v-sofiia-dokato-predaval-dokumenti.428968", "text": "Призовкар от Софийски градски съд е бил пребит по време на изпълнение на служебните си задължения. Това съобщиха от съдебната институция.\r\n\r\nСлужителят е станал жертва на побой. Нанесени са му удари с ритници и юмруци в областта на главата. Нападението е извършено в момент, в който той се опитал да предаде книжа на човек, който отказал да ги вземе. Нападателят е имал поне двама съучастници, информират още от СГС, цитирани от Нова тв.\r\n\r\nЗа случилото се са информирани МВР и Районната прокуратура. Води се разследване.\r\n\r\n\"В Софийския районен съд работят около 100 призовкари, които ежедневно посещават адреси на територията на град София и околностите, с цел връчване на призовки, съобщения и книжа”, уточняват от съдебната институция.", "date": "2019.11.08", "title": "Пребиха призовкар в София, докато предавал документи"}
{"url": "https://www.dnes.bg/world/2019/11/08/silen-zemen-trus-krai-tihookeanskata-dyrjava-samoa.428977", "text": "Трус с магнитуд 6,2 разтърси днес район близо до тихоокеанската държава Самоа, предаде Ройтерс. \r\n\r\nЕпицентърът е бил на 237 километра в океана в посока юг - югоизток от град Апия, съобщи Геофизическият институт на САЩ.\r\n/БТА/\r\n\r\n\r\n ", "date": "2019.11.08", "title": "Силен земен трус край тихоокеанската държава Самоа"}
{"url": "https://www.dnes.bg/balkani/2019/11/08/syrbiia-postroi-pytia-ot-belgrad-do-bylgariia-za-pod-3-chasa.428975", "text": "Мисия Коридор 10 е завършена, заяви днес сръбският министър на строителството Зорана Михайлович, след като посети последния участък на източното разклонение на коридора, водещ до България, предаде Танюг.\n\r\nМихайлович каза, че всичко е готово за утрешното тържествено откриване на източното разклонение на Коридор 10, на което, според агенция Танюг, ще присъстват българският премиер Бойко Борисов и сръбският президент Александър Вучич. \n\r\nМинистърът добави, че с тази автомагистрала от Белград до границата с България при Цариброд ще се стига за по-малко от 3 часа.\n\r\nИзточното разклонение на Коридор 10 от Ниш до Цариброд е с обща дължина 86,9 километра. Участъкът, който се пуска за движение утре, е от Просек до Цървена река с обща дължина 22,5 километра, включващ 700-метровия тунел Банцарево. С това приключва изграждането на Коридор 10 през Сърбия.\n                    \n                    \n                \n                \n                \n                \r\nНа цялото източно разклонение на Коридор 10 от Ниш до Цариброд са построени 87 моста, 5 тунела, направени са 12,5 милиона кубически метра изкопи, 9,5 милиона кубически метра насипи и е положен около 780 хиляди тона асфалт, съобщи БТА.\n\r\nОбщата стойност на строителството на източния клон на Коридор 10 се оценява на около 476 милиона евро. Източното разклонение свързва Сърбия с България, но е важно и като транзитен коридор за движение от Централна Европа и Турция към Близкия изток.\r\n \r\n", "date": "2019.11.08", "title": "Сърбия построи пътя: От Белград до България за под 3 часа"}
{"url": "https://www.dnes.bg/muzika/2019/11/08/kultovite-pero-defformero-s-koncert-v-sofiia.428973", "text": "Живата легенда на балканската турбо-фолк-метъл сцена Pero Defformero и специалните им гости Melmac Riders ще забият в София в дните преди Нова година.\r\n\r\nКонцертът ще се състои на 28 декември тази година в столичния клуб \"MIXTAPE 5\" от 19:00 часа., съобщават организаторите от BGTSC.\r\n\r\nБилети се продават онлайн и в мрежата на Евентим, а някои от местата на които можете да ги намерите са Бензиностанции OMV , Technopolis, Български пощи, Orange, Usit Colour, магазини На Тъмно, Office 1 Superstore, билетна каса на EVENTIM на ул.“6-ти септември“в София, билетен център НДК, Дворец на културата и спорта – Варна, Пловдив – билетна каса пред общината. \r\n\r\nДо 15 ноември цената им ще е 20 лева, а от 16 ноември - 25. Ако останат места, на 28 декември цената на пропуските ще е 30 лева.", "date": "2019.11.08", "title": "Култовите Pero Defformero с концерт в София "}
{"url": "https://www.dnes.bg/temida/2019/11/08/cacarov-prezidentyt-prosto-izpylni-zadyljeniiata-si.428978", "text": "Главният прокурор Сотир Цацаров заяви, че президентът Румен Радев е изпълнил възможността, дадена му от Конституцията, да не подпише указа за избора на Иван Гешев за нов главен прокурор, съобщава БНР. \n\n\r\n\n\r\n\"Президентът просто изпълни Конституцията. Конституцията дава правото както да подпише указ, така и да върне кандидатурата. В случая той се възползва от едно от конституционните си правомощия. Аз мога да коментирам мотивите като юрист, като гражданин, но не е редно да ги коментирам, с оглед на това, че към момента съм действащ главен прокурор. Коментирам ги така: Президентът има право да върне, дори без мотиви, в конкретния случай ние чухме изложени мотиви, дали ги споделям, или не - е съвсем отделен въпрос\", коментира Цацаров.\n                    \n                    \n                \n                \n                \n                \r\nИзбраният от ВСС за главен прокурор Иван Гешев от своя страна заяви:\n\r\n\"Благодаря на президента, защото спази Конституцията и се произнесе в обозрим срок, както казва. Благодаря и на професионалната общност на прокурорите и следователите, която явно седи зад мене при този избор, защото този избор е чисто професионален, а не политически. И на последно място мога да кажа, че благодаря на целия ВСС - тези, които гласуваха за мен на изслушването, и тези, които бяха против мен, защото се проведе една открита, прозрачна, публична процедура при спазване на законовите изисквания. Процедурата продължава. Надявам се, че ВСС ще продължи по този начин - със спазване на закона и провеждане на открита и публична процедура\".\n\r\nСпоред Цацаров ВСС може да се произнесе за избора на нов главен прокурор веднага след публикуването на отказа на президента в Държавен вестник. Заедно с Гешев двамата участваха в парламента в редовна среща с представители на Венецианската комисия.\n\r\nПредседателят на Върховния административен съд Георги Чолаков коментира във Варна ситуацията с избора на нов главен прокурор след връщането за прегласуване от президента.\n\r\n\"По същия начин президентът използва своето конституционно правомощие и върна моя избор преди две години. Чест прави на президента, че го направи в разумен срок. Оттук нататък предстои ново прегласуване. Ако не събере 17 гласа, тогава се прекратява процедурата и започва нова\".\n\r\nЧолаков каза още, че в понеделникът изтича срокът за оспорване на решенията от местните избори, но в някои съдилища има вече по 10-11 дела. Все още обаче не е образувано дело за касиране на избора на Йорданка Фандъкова за кмет на София.", "date": "2019.11.08", "title": "Цацаров: Президентът просто изпълни задълженията си"}
{"url": "https://www.dnes.bg/balkani/2019/11/08/borisov-za-stabilnost-na-balkanite-da-zabravim-driazgite.428982", "text": "Помирението, регионалното сътрудничество и поддържането на добросъседски отношения са ключови фактори за европейската интеграция на Западните Балкани, заяви министър-председателят Бойко Борисов в речта си пред участниците в лидерската среща \"Стратегически диалог за Западните Балкани\" в Женева, цитиран от правителствената пресслужба.\n\r\nСпоред премиера Борисов, за да има стабилност и икономически прогрес и за да се промени имиджът на региона в положителна посока, старите дрязги и напрежения, както и езикът на омразата и ксенофобията трябва да останат в миналото. \n\r\nПо думите на българския министър-председател превъзмогването на наследството от миналото може да се случи на основата на споделените ценности като толерантност, приобщаващите действия и взаимното доверие.\n                    \n                    \n                \n                \n                \n                \r\nПремиерът акцентира върху значението на регионалното сътрудничество и посочи Берлинския процес като един от многото успешни примери в тази посока. \"България доказа, че е държава членка, която може успешно да поеме отговорност за развитието на европейския проект. Това ни дава и увереност, че със съвместни усилия ще се справим успешно и с председателството на Берлинския процес, което за нас е следващо предизвикателство\", отбеляза министър-председателят.\n\r\nПремиерът Борисов напомни, че догодина на страната ни предстои да поеме тази високо отговорна задача, съвместно с Република Северна Македония. Борисов беше категоричен, че като председател на Берлинския процес България ще продължава да насърчава интеграционния процес на страните от Западните Балкани, защото той е инструмент за постигане на устойчива стабилност, сигурност, мир и просперитет в региона.\n\r\nМинистър-председателят Бойко Борисов специално се обърна към Република Северна Македония и към Албания с призив да не се отказват от усилията си по пътя към членството в ЕС. Според премиера, без да се обезкуражават, те следва да продължат да работят с неотслабващ темп в посоката, която гарантира най-голям шанс за успешно развитие на целия регион на Западните Балкани, а именно - европейската интеграция.\n\r\nПремиерът Борисов фокусира вниманието на участниците в срещата и върху темата за бъдещето на младите хора в Западните Балкани. \"Те желаят да живеят в условията на чиста околна среда, добро образование, стабилни и отворени общества и достойни работни места. Ако тези основни елементи са осигурени, младежите могат да бъдат фактор за просперитет и надежда за региона\", заяви Борисов. \n\r\nСпоред него в противен случай разочарованието на младото поколение може да доведе не само до увеличаване на \"изтичането на мозъци\" и на емиграцията, но - много по-тревожно и дори опасно - до поддаване на екстремистки и радикални влияния и настроения.\r\n ", "date": "2019.11.08", "title": "Борисов: За стабилност на Балканите - да забравим дрязгите"}
{"url": "https://www.dnes.bg/politika/2019/11/08/vse-poveche-vyzrastni-hora-u-nas-shte-izdyrji-li-sistemata.428969", "text": "Демографската структура се променя, а системата за социално подпомагане ще бъде все по-натоварена, защото непрекъснато се увеличава броят на нуждаещи се възрастни хора.Така ще е нужен голям ресурс за социални помощи, призна вицепремиерът Марияна Николова по време на парламентарния контрол.\n\n\n\r\nСпоред нея обаче системата е обезпечена с нужната гъвкавост да реагира, стига да разполага с нужните средства. Ако има достатъчно средства ще изпълни своя ангажимент към тази рискова група.\n\r\n\"Възрастните хора имат облекчен достъп до различни видове помощи, като хората над 75 години, живеещи сами, са приоритетни. На възрастните дължим достойна грижа и подкрепа“, коментира Николова.\n                    \n                    \n                \n                \n                \n                \r\nТя допълни, че все повече хора продължават да работят дори и на пенсионна възраст.\n\r\nБроят на тези от третата възраст, които остават на пазара на труда нараства с 15%, като през 2018 г. достига до 60 на сто сред групата от 55 до 65 години.\n\r\nДържавата обръщала специално внимание и на безработните над 55-годишна възраст като акцентът е върху тези с ниска или без квалификация.                                                                          ", "date": "2019.11.08", "title": "Все повече възрастни хора у нас, ще издържи ли системата?"}
{"url": "https://www.dnes.bg/zvezdi/2019/11/08/kristen-stiuart-iskala-da-se-omyji-za-robyrt-patinsyn.428959", "text": " Кристен Стюарт призна, че е мислила, че ще се омъжи за Робърт Патинсън. Двамата участваха във вампирската сага \"Здрач\" и покрай филма между тях пламна любов. Те бяха заедно от 2009 г. до 2013 г.\r\nСега актрисата признава, че ако не се бяха разделили, сигурно вече щяха да са женени. Кристен обвини папараците за провала на тяхната връзка. Те искали нещата между тях да са лични и да остават тайна за обществеността, за да няма външни намеси. Но това не можело да се случи.\r\n \r\n\"Ние не се държахме за ръце, когато ходихме по улицата, за да не даваме причина на медиите да пишат. Но да не правим такива неща, беше някак гадно\", оплака се тя.\r\n \r\nЗвездата каза, че Патинсън е бил нейната първа любов и все още много го уважава.\r\n \r\n", "date": "2019.11.08", "title": "Кристен Стюарт искала да се омъжи за Робърт Патинсън"}
{"url": "https://www.dnes.bg/notifikacii/2019/11/08/sys-150-kurshuma-ubiha-policai-zadyrjal-sina-na-el-chapo.428964", "text": "Един от полицаите, отговорен за краткото задържане на сина на наркобоса Ел Чапо - Овидио Гусман, бе брутално убит вчера.\r\n32-годишният Едуардо Н.  е убит на паркинг пред търговски център в Кулиакан. В тялото му са изстреляни малко над 150 куршума.  \n\r\nНа видео, заснето от охранителните камери на търговския център, се вижда как червен автомобил, който е преследвал белия Nissan на Едуардо, паркира до него. Двама мъже слизат от колата с автоматични пушки. Цялата операция продължава около 30 секунди. Убийците стрелят по полицая, докато той е още в автомобила си. След това се качват обратно на червената кола и изчезват.\r\n                \n                \n                Преди няколко седмици Овидио Гусман бе арестуван и веднага бе освободен по нареждане на министъра по сигурността Алфонсо Дурасо. Видео, заснето от полицаите, показва как Гусман излиза от къща с вдигнати ръце. Веднага избухват безредици из Кулиакан между клана „Синалоа“ и силите за сигурност.  Полицаите нареждат на сина на Ел Чапо да направи нещо, за да прекрати нападенията.\r\nГусман се обадил на своя брат Архивалдо Иван Гусман Салазар и му казал \"да спре този хаос“, но той отказал и започнал да заплашва войниците и техните семейства. Осем минути по-късно се появила и първата информация за ранени полицаи. Властите знаели, че \"Синалоа“ е по-силна, за това решили да освободят Гусман.\r\n13 души загиват в сблъсъците.", "date": "2019.11.08", "title": "Със 150 куршума – убиха полицай, задържал сина на Ел Чапо"}
{"url": "https://www.dnes.bg/football/2019/11/08/ludogorec-pretyrpia-razgrom-ot-espaniol-s-0-6.428925", "text": "Лудогорец претърпя огромен кошмар при визитата си на испанския Еспаньол. Това стана в среща от Група \"Н\" на Лига Европа, в която \"папагалчетата\" нанесоха кошмарна загуба с 6:0 на родния шампион. \n\r\nВ този мач \"орлите\" доиграха мача с 9 души, след като в 11-ата минута Форстър получи директен червен картон, а в 34-ата Горалски получи втори жълт и също червен.\n\r\nМелендо откри за домакините в 4-ата минута, а в 19-ата Луис Лопес удвои аванса на Еспаньол. За класическия резултат точен бе Варгас от дузпа в 36-ата минута. \n\r\nКампусано в 51-ата минута покачи на 4:0, а домакините нанизаха още две попадения чрез Педроса и Перейра в 73-ата и 76-ата минути.\n                    \n                    \n                \n                \n                \n                \r\nСлед този мач испанците се класират за директните елиминации на турнира, а \"орлите\" са втори в групата с актив от 6 точки.\n\r\n\r\n ", "date": "2019.11.08", "title": "Лудогорец претърпя разгром от Еспаньол с 0:6"}
{"url": "https://www.dnes.bg/obrazovanie/2019/11/08/mon-s-ideia-bibliotekite-da-stanat-i-klasni-stai.428897", "text": "Министерството на образованието и науката има идея да превърне библиотеките в класни стаи. Взаимодействието между училищата и библиотеките разширява интереса у децата към българската идентичност, култура, традиции и литературно наследство и помага за утвърждаване на духовните ценности на нацията.\r\nТова заяви заместник-министърът на образованието и науката Деница Сачева по време националния форум \"Библиотеките днес\", съобщиха от МОН\r\nПо думите й това взаимодействие е изключително важно за талантливите деца – да разширяват кръгозора си, а също и за тези, които не изпускат телефоните и таблетите, за да не бъдат само потребители, а да получават знания и култура.\r\n                    \n                    \n                \n                \n                \n                Сачева подчерта, че сътрудничеството с библиотеките ще е полезно и за децата, в чиито семейства не се купуват и не се четат книги. Библиотеките са естествени центрове, в които да се насърчава и развива информационната грамотност, посочи още тя.\n\r\nЗаместник-министър Сачева съобщи, че се подготвя Споразумение между МОН и Министерство на културата, което ще помогне за по-пълноценното взаимодействие между училищата и библиотеките, като и те ще се превърнат в класни стаи подобно на музеите и театрите.\n\r\nВ националния форум участват над 500 представители на обществените библиотеки в страната, академичните среди и бизнеса, представители на изпълнителната власт и неправителствени организации, като и гост-лектори от Европейското бюро на библиотечните, информационните и документационните асоциации.", "date": "2019.11.08", "title": "МОН с идея: Библиотеките да станат и класни стаи"}
{"url": "https://www.dnes.bg/obshtestvo/2019/11/08/bylgarinyt-kupuva-vse-po-goliamo-jilishte-sredno-97-kvadrata.428926", "text": "Средната полезна площ на построените и въведени в експлоатация жилища в България през третото тримесечие на годината е достигнала 97,3 квадратни метра, сочат данни на НСИ.\n\r\nОсвен че е своеобразен рекорд, тази площ нараства рязко в сравнение със същия период на миналата година, когато е била средно 84,2 квадрата. \n\r\nПод полезна площ на жилище статистиката разбира площта на стаите за живеене плюс всички спомагателни помещения, включително балконите, но без идеалните части от сградата, пише .\n\r\nДанните са средни за страната, но в някои области големината на новопостроените жилища е доста по-голяма от средната. \n                    \n                    \n                \n                \n                \n                \r\nРекордьори са Силистра и Габрово, където средната полезна площ на новите жилища е съответно 191,4 и 190,8 квадратни метра. В другия край на това подреждане е Видин, където новопостроеното жилище е голямо средно по 46 квадратни метра.\n\r\nВ Силистренска и Габровска област обаче срещу тази големина стоят сравнително малко жилищни сгради, получили акт 16 през третото тримесечие на 2019 г. \n\r\nИстинският рекордьор в това отношение е Варна, където през месеците юли, август и септември са пуснати в експлоатация 134 жилищни сгради. Това е два пъти повече, отколкото в столицата с нейните 67 сгради.\n\r\nДвоен на София-град е и броят на новите жилища в морската столица - 603 на 318. При това въобще не става въпрос за маломерни жилища, защото и площта на новото жилищно строителство във Варненска област е над 57 хиляди квадрата, докато в столицата е към 31 хиляди.\n\r\nВ Пловдивска и Бургаска област също има повече нововъведени в експлоатация жилищни сгради, отколкото в столицата. В Пловдив те са 77, а в Бургас 76, но броят на жилищата в тях е значително по-малък отколкото във Варна.\n\r\nНовото жилищно строителство в България през третото тримесечие е рекордно за последните 4 години и броят на новите жилищни сгради и на жилищата в тях е най-висок от началото на 2015 г. насам. \n\r\nЗа тези четири години е имало три цикъла на подем и спад на жилищното строителство. Спрямо същия период на миналата година броят на новите сгради е нараснал с 60,9%, а броят на жилищата в тях - с 48,8%.\n\r\nНовите жилищни сгради са почти изцяло със стоманобетонни конструкции - тухлените сгради са едва около една пета от всички. Най-много са двустайните апартаменти, след тях идват тристайните и четиристайните, а едностайните и тези с над 4 стаи са най-малко.\r\n ", "date": "2019.11.08", "title": "Българинът купува все по-голямо жилище – средно 97 квадрата"}
{"url": "https://www.dnes.bg/obshtestvo/2019/11/08/bylgarin-izbran-da-napravi-plakat-za-koncert-na-metallica.428927", "text": "Обадиха ми се от официалната мърчандайз компания на Metallica и споменаха, че са виждали мои работи за други банди – в случая за една шведска група Ghost. Не е имало конкурс за плаката, каза Дидо Пешев, илюстратор и музикант, в предаването \"Бизнес старт\" с водещ Живка Попатанасова по .\n\r\n\"В началото аз се свързвах с групите чрез мои приятели, които са тур мениджъри и организатори на концерти. След това започнаха самите мърчандайз компании да се свързват с мен\", обясни той.\n\r\n„Винаги се опитвам плакатите да дават винтидж усещане, все едно са изровени от шкафа,“ допълни Пешев.\n                    \n                    \n                \n                \n                \n                \r\nВъв всеки плакат има някаква символика.\n\r\n\"Този плакат за концерта на Metallica във Варшава изобразява крилат полски хусар и е препратка към песен на групата от първия им албум – The four horsemen (Четирите конници). Символ е и знамето, което е част от логото на Metallica и албума им от 1989 г.\", казва Пешев.\n\r\nХудожникът посочва, че от бизнес гледна точка е по-успешно другото му занимание с илюстрации върху дрехи.\n\r\n\"Плакатите много помагат и на бранда ми, който се припознава от аудиторията на всички тези групи. Целта ми за следващата година е да наблегна повече на концертните постери\", допълва той.\n\r\n\"Опитвам се плакатите ми да изглеждат органично и мога да кажа, че природата и разходките в планината ме вдъхновяват\".\n\r\n\"Във всеки плакат се опитвам да влагам символика, която представя групата или албума им, защото това са плакати за турнета. Работата по един подобен плакат отнема около месец по 4-5 часа дневно\", заяви Пешев.\n\r\n\"Музиката много ме зарежда за рисуването и обратно. На 28 ноември в София в клуб Mixtape 5 ще е промоцията на новия албум Peacemaker на групата ми Last Hope. Този месец ще представим и обложката, която съм рисувал аз\", каза в заключение Дидо Пешев.\n\r\n\r\n ", "date": "2019.11.08", "title": "Българин избран да направи плакат за концерт на Metallica"}
{"url": "https://www.dnes.bg/world/2019/11/08/silno-zemetresenie-vze-jertvi-v-iran.428928", "text": "Земетресение с магнитуд 5,8 бе регистрирано днес в Иран, съобщи Европейско-средиземноморският сеизмологичен център, цитиран от Ройтерс и ТАСС.\r\n\r\nНай-малко петима души са загинали, а 120 са пострадали при труса.\r\n\r\nЗеметресението с магнитуд 5,8 бе отчетено в провинция Източен Азербаджан, в северозападната част на страната. \r\n\r\nЕпицентърът е бил на 118 км западно от град Тебриз, който има население от 1,4 милиона души.\r\n\r\nСпоред Европейско-средиземноморския сеизмологичен център в района, засегнат от земетресението, живеят около 20 милиона души.\r\n\r\nИран е разположен в силно сеизмична зона и регистрира средно по едно земетресение на ден. През 2003 г. трус с магнитуд 6,6 разруши историческия град Бам, причинявайки смъртта на 26 000 души. При земетресение с магнитуд 7 в западната част на страната през 2017 г. над 600 души загинаха, а над 9000 бяха ранени, припомня БТА.\r\n\r\n\r\n\r\n ", "date": "2019.11.08", "title": "Силно земетресение взе жертви в Иран"}
{"url": "https://www.dnes.bg/obshtestvo/2019/11/08/stotici-jalbi-sreshtu-lekari-i-bolnici-v-zdravniia-dans.428929", "text": "В здравния ДАНС, както популярно е наричана Изпълнителната агенция „Медицински надзор“ (ИАМН), са постъпили 803 жалби и сигнали от пациенти срещу доктори и болници. Те са подадени за по-малко от година, от 1 януари до 6 ноември, съобщиха за „Монитор“ от агенцията.\n\r\nХората се най-много оплакват от искане на пари в болниците и лошо качество на медицинското обслужване.\n\r\nЗа това време инспектори на ИАМН са извършили проверки по общо 683 жалби и сигнали. От агенцията уточниха, че най-честите нарушения са на Закона за здравето, Закона за лечебните заведения и Наредбата за осъществяване правото на достъп до медицинска помощ.\n\r\nТе се изразяват в нарушено качество на предоставената медицинска помощ по отношение на своевременност, достатъчност и достъпност, както и на нарушение на икономическите права на болните.\n                    \n                    \n                \n                \n                \n                \r\nЗа разлика от тази година през миналата 2018-а жалбите и сигналите и извършените проверки по тях са били 627. Според специалистите увеличеният брой сега се дължи на повишаващото се доверие на хората в работата на Изпълнителната агенция „Медицински надзор“.\n\r\nНезависимо от това болните и техните близки продължават да подават сигнали и жалби и до пациентските организации. По пет-шест сигнала или жалби на седмица постъпват в Българската асоциация за закрила на пациентите, съобщи председателят на нейния Управителен съвет адвокат Пламен Таушанов. Годишно те са около 2000, допълни той. \n\r\nПо думите му хората най-често се жалят от разминаване в очакванията след хоспитализацията и постигнатия резултат при изписването от лечебно заведение. Като водеща причина пациентите посочват, че не са им обяснени в писмен вид видовете диагностика, която трябва да изберат, както и видовете лечение, които също трябва да изберат, когато има повече от един за дадена диагноза, независимо че са се подписали под т. нар. формуляри за информирано съгласие.\n\r\nОказва се, че хората масово не са уведомени за рисковете, на които ще бъдат подложени по време на терапията, независимо дали тя е оперативна или медикаментозна, както и вероятността от усложнения, също така успеваемостта на предлаганите терапии и прогнозите за лечението. \n\r\nТези формуляри най-често се поднасят на болните от медицинските сестри, което не е тяхна работа. Пациентът не се среща с лекаря, който ще го лекува и трябва да му направи необходимите разяснения на достъпен език, каза адвокат Пламен Таушанов. \n\r\nОтделно от това в т. нар. информирано съгласие се дава обща информация какво представлява диагнозата, но не и цялостна информация за хода на лечението и възможните рискове, допълни Таушанов. \n\r\nЗа пример в това отношение той посочи Франция с 60 млн. население, където във Фонда за обезщетение на пациентите годишно се жалят 400 000 души. Там всяка година се признава, че са извършени 10 000 увреждания, от които половината в резултат на лекарска грешка. В България обаче такава статистика няма, няма и регистър.\n\r\nУ нас липсва и стандарт за качество на медицинската помощ. Съществуват общи положения в Закона за здравето, като например, че тя трябва да е своевременна, в пълен обем и прочие, но не е ясно какво точно значи своевременна – в едни тя е половин, а в други два часа, коментира още Пламен Таушанов.\n\r\nКато недопустимо разминаване той посочи, че например при инсулт, на който може да се направи тромболиза, във въпросния стандарт се посочват 3,5 часа и половина, в които пациентът трябва да бъде транспортиран до лечебното заведение и реалните факти. Според тях болниците в София имат възможност да правят въпросната тромболиза в рамките на 45 минути, а дори в отдалечените селища до 2 часа. \n\r\nСъщевременно в страната годишно се случват 52 000 инсулта, умират 4000 пациенти, но никой не се интересува да анализира защо те са починали, подчерта адвокат Таушанов. По думите му половината от тези 52 000 души са били подходящи за тромболизи, но са били извършени само 700. Има цели области, където такава не е извършена на нито един пациент, посочи той. Адвокат Таушанов е категоричен, че здравната система губи много, тъй като липсва т.нар. мета анализ, който да казва причините, поради които хората умират при или след болнично лечение.\n\r\nЗатова Българската асоциация за закрила на пациентите настоява да се създаде фонд за обезщетение на пациентите при лекарска грешка. От там припомниха, че няма други пациенти в Европа, освен българските, които доплащат 50% от лечението си, както и факта, че страната ни е на последно, 32-ро, място в европейската общност по ощетеност на правата на пациентите.\n\r\n ", "date": "2019.11.08", "title": "Стотици жалби срещу лекари и болници в здравния ДАНС "}
{"url": "https://www.dnes.bg/obshtestvo/2019/11/08/arhangelovden-e-cyrkvata-pochita-sv-arhangel-mihail.428930", "text": "На днешния ден - 8 ноември, Българската православна църква почита паметта на Св. Архангел Михаил. Църковният празник е един от най-големите през годината и е наричан от народа Архангеловден.\n\r\nСпоред православната църква Св. Михаил е един от седемте първенстващи ангели, стоящи винаги пред престола на Господ. Денят на Св. Архангел Михаил - военачалник на цялото небесно войнство от ангели и архангели, е вторият по значимост след Димитровден есенен празник на Българската православна църква.\n\r\nСветецът символизира тържеството на доброто, светлината и справедливостта. В църковната иконография е изобразен с копие в ръка, тъпчещ с краката си дявола.\n\r\nВ българската народна традиция Архангеловден се свързва с почитта към мъртвите и душата на човека. На Св. Архангел Михаил се е паднала задачата да отделя душата на човека от тялото, затова в съботата преди празника винаги се отбелязва Архангелова задушница, една от трите големи задушници през годината.\n                    \n                    \n                \n                \n                \n                \r\nВ много райони на страната на този ден се коли курбан за светеца и се правят обредни хлябове, чиято пластика напомня тази на хлябовете, приготвяни за погребение или помен. Най-възрастният в дома чупи обредния хляб, полива го с вино и благославя: \"Свети Архангеле, Свети Никола и вси светци, помагайте ни, почитаме ви и сечем колач, да се роди ръж до тавана!\"\n\r\nНа този ден празнуват всички с имена Ангел, Ангелина, Архангел, Михаил, Михаела, Райчо, Райна, Рангел, Гавраил, Огнян, Огняна, Пламен, Пламена и други сродни имена. Честит празник!\r\n ", "date": "2019.11.08", "title": "Архангеловден е! Църквата почита Св. Архангел Михаил"}
{"url": "https://www.dnes.bg/crime/2019/11/08/avtobus-s-rabotnici-izleze-ot-pytia.428935", "text": "Инцидент с автобус, превозващ работници, стана тази сутрин между град Шипка и село Шейново.\r\n\r\nРейсът е излязъл от пътя, след като на шофьора му е прилошало, съобщи . \r\n\r\nВ автобуса е имало няколко пътници. Никой от тях не е пострадал. \r\n\r\nВсе още няма информация за състоянието на водача. Той е откаран за преглед в Спешния център в Казанлък.\r\nДвижението в района не е затруднено.", "date": "2019.11.08", "title": "Автобус с работници излезе от пътя"}
{"url": "https://www.dnes.bg/politika/2019/11/08/mvr-390-imigranti-zadyrjani-na-granicata-za-10-meseca.428932", "text": "На границата с Турция са задържани 206 нелегални имигранти за периода от 1 януари до 31 октомври 2019 г. На границата с Гърция те са 184. Най-често срещаните националности са от Афганистан, Ирак, Иран, Пакистан, Сирия. Това съобщиха от Министерството на вътрешните работи за БТА.\n\r\nОт началото на 2019 г. служители на ГД \"Гранична полиция\" са предотвратили 2122 опита за нелегално влизане на българо-турската граница и 3795 опита за нелегално влизане в България на българо-гръцката граница, посочват от МВР.\n\r\nНа въпрос дали са предприети допълнителни мерки във връзка с конфликта в Сирия, от МВР отговарят, че по границата с Турция се провеждат охранителни действия, които са постоянни и не свързани с конкретния конфликт. \n                    \n                    \n                \n                \n                \n                \r\nПродължава и провеждането на специализираната полицейска операция за противодействие на незаконната миграция.\n\r\nЗоната на Главно полицейско управление Малко Търново, което е най-активното направление на българо-турската граница, е усилена с допълнителен брой служители и автомобили с повишена проходимост, посочват още от МВР. \n\r\nПостоянно наблюдение за своевременно разкриване на групи се прави и чрез Тристранния контактен център на ГКПП Капитан Андреево, като се поддържа непрекъснат обмен на информация с турските гранични власти.\n\r\nЕдин от начините за охрана и наблюдение на границата е провеждането на полети с хеликоптерите на Специализирания отряд за въздушно наблюдение на ГД \"Гранична полиция\", които са оборудвани със системи за наблюдение. \n\r\nИзползват се също така ръчни термовизионни камери, преносими системи за наблюдение и прибори за нощно виждане. В края на 2018 г. са въведени и дронове, а от средата на 2019 г., за осигуряване на високо рисковите участъци от външната граница на ЕС се използват и нови преносими периметрови системи за наблюдение. Доставени са и нови транспортни средства, отбелязват от МВР.\n\r\nЗа наблюдение на българо-турската граница се използва изградената Интегрирана система за наблюдение (ИСН), чийто обхват е разширен през 2019 г., посочват от МВР като допълват, че се използват още стационарни постове за техническо наблюдение, мобилни системи за наблюдение, периметрови сигнално-охранителни системи и сензорни линии.\n\r\nМВР има и утвърден план за реагиране със собствени сили и средства при извънредна ситуация в резултат на увеличен миграционен натиск по границата на България с Турция. В него са определени действията на всички структури на министерството. Подготвени и разписани са още и конкретни дейности за подготовка и реагиране от всички компетентни държавни структури. Изготвени са разчети за въвеждане на военнослужещи и техника от Министерството на отбраната за подпомагане на МВР в дейностите по охрана на границата, информират от МВР.\n\r\nВ отговор на въпрос за техническата обезпеченост на ГД \"Гранична полиция\" от МВР обясняват, че се осигурява следгаранционна поддръжка на наличните технически средства и системи за гранично наблюдение, както и за поетапна подмяна на част от индивидуалните технически средства за наблюдение. Част от тези дейности са обезпечени с финансови средства, а друга част са заявени за осигуряване чрез европейско финансиране. \r\n ", "date": "2019.11.08", "title": "МВР: 390 имигранти задържани на границата за 10 месеца"}
{"url": "https://www.dnes.bg/science/2019/11/08/okeanite-se-zatopliat-po-byrzo-ot-predvijdanoto.428933", "text": "Промените в климата могат да предизвикат много по-бързо и по-голямо покачване на нивото на океаните, показа изследване на предишния период на затопляне преди 125 000 години, предаде АФП.\n\r\nВодата тогава се е издигнала на 10 м над сегашното равнище с темп до 3 м на век, твърдят учени от Австралийския национален университет. Този сценарий би бил катастрофа за стотици милиони хора.\n\r\nТъй като периодите на захлаждане и затопляне на Земята се редуват, учените са изследвали данни от предишния междуледников период преди 125 000 години. Тогава средните температури били с около градус по-високи от сегашните, но промените в климата през последните 200 години са по-бързи заради индустриалните парникови емисии.\n                    \n                    \n                \n                \n                \n                \r\nЗатова изследването на този междуледников период \"показва само долната граница на прогнозите за това, което може да се случи\", пишат авторите на изследването.\n\r\nСпоред доклад на Междуправителствената експертна група за климатичните промени от септември миналата година нивото на океаните ще се покачи с около 43 см до края на века, ако температурите се повишат с 2 градуса Целзий, и с 84 см при 3 градуса Целзий, както насочват сегашните тенденции. \r\n \r\n/БТА/\r\n ", "date": "2019.11.08", "title": "Океаните се затоплят по-бързо от предвижданото"}
{"url": "https://www.dnes.bg/index/2019/11/08/receptata-dnes-pecheno-pileshko-s-vkusna-marinata.428721", "text": "\r\n¼ чаша соев сос\r\n4 чаени лъжици сусамово олио\r\n2 супени лъжици мед\r\n3 резена пресен джинджифил\r\n2 скилидки чесън, пресован\r\n4 пилешки гърди без кост\r\n\r\nВ купа смесете соевия сос, сусамовото олио, резените джинджифил и пресования чесън. Загрейте ги за малко в микровълнова. След това разбъркайте. Загрейте още веднъж за няколко секунди, като внимавате да не кипне.\r\nПоставете пилешкото в купа. Залейте със сместа и оставете да престои за 30 минути.\r\nЗагрейте грила. Печете маринованите гърди за по 8-10 минути от всяка страна. Поливайте от време на време с маринатата, за да стане сочно. Печете до златисто. ", "date": "2019.11.08", "title": "Рецептата Dnes: Печено пилешко с вкусна марината "}
{"url": "https://www.dnes.bg/usa/2019/11/08/trymp-shte-izplati-2-mln-na-blagotvoritelni-organizacii.428936", "text": "Нюйоркски съд нареди на американския президент Доналд Тръмп да изплати 2 млн. долара на организации с нестопанска цел съгласно споразумение по дело за злоупотреба с едноименната благотворителна фондация на държавния глава в полза на политическите му и бизнес интереси.\n\r\nТръмп е нарушил общественото доверие, като е оставил екипа на предизборната му кампания да управлява фонд за набиране на средства, събрал 2,8 млн. долара по време на първичните избори през 2016 година, постанови съдията.\n\r\nПлащането на обезщетението трябва да бъде направено към група организации с нестопанска цел, тъй като фондацията \"Доналд Дж. Тръмп\" вече е закрита, отбелязва Ройтерс.\n\r\nЗаповедта на нюйюркския съд е окончателното решение по дело, започнато през 2018 г. от прокуратурата на Ню Йорк срещу Тръмп и три от децата му - Доналд младши, Иванка и Ерик - за използване на благотворителни активи за изплащане на юридически задължения, промотиране на хотелите \"Тръмп\" и лични покупки, припомня ДПА, цитирана от БТА.\n                    \n                    \n                \n                \n                \n                \r\nГлавният прокурор на Ню Йорк Летиша Джеймс посочи в изявление, че президентът е признал \"личната злоупотреба със средства\" и се е съгласил да съобщи, ако реши да създаде нова благотворителна организация.\n\r\nСключените споразумения предвиждат също така задължително обучение за трите деца на Тръмп, които са били директори на фондацията.\n\r\nТръмп обвини прокуратурата, че тълкува неправилно сключеното споразумение за политически цели.\r\n ", "date": "2019.11.08", "title": " Тръмп ще изплати $2 млн. на благотворителни организации"}
{"url": "https://www.dnes.bg/mestni-izbori-19/2019/11/08/jeni-shte-upravliavat-37-obshtini-v-stranata.428931", "text": "През следващите четири години жени ще управляват общо 37 от всички 265 общини в страната. Това сочи справка на БТА за изборните резултати от страницата на Централната избирателна комисия.\n\r\nДами ще са начело на три областни центъра - Габрово, Ловеч и София. Начело на тези общини застават Таня Христова, Корнелия Маринова и Йорданка Фандъкова. В останалите 228 общини за кметове са избрани мъже.\n\r\n\r\n37-те общини, които ще бъдат управлявани от жени, са разположени на територията на 20 области в страната. \n\r\nВ шест от регионите има по три общини с кмет от нежния пол. Дами ще ръководят Борован, Козлодуй и Мизия /обл. Враца/, Ловеч, Тетевен и Троян /обл. Ловеч/, Берковица, Брусарци и Георги Дамяново /обл. Монтана/, Куклен, Перущица и Хисаря /обл. Пловдив/, Ивайловград, Симеоновград и Харманли /обл. Хасково/ и Венец, Каспичан и Смядово в Шуменска област.\n                    \n                    \n                \n                \n                \n                \r\nВ пет региона има по две общини, чиито жители са гласували доверие на кметове жени. Това са Габрово и Трявна /обл. Габрово/, Добричка и Крушари /обл. Добрич/, Крумовград и Момчилград /обл. Кърджали/, Долна Митрополия и Левски /обл. Плевен/ и Копривщица и Мирково /Софийска област/.\n\r\nОстаналите 9 общини, които ще бъдат ръководени от представители на слабия пол, са разположени във Варненска област - Долни чифлик, обл. Велико Търново - Лясковец, обл. Видин - Бойница, обл. Кюстендил - Бобов дол, обл. Пазарджик - Брацигово, обл. Перник - Трън, обл. Силистра - Алфатар, София-град - столицата, и в обл. Стара Загора - Казанлък.\n\r\n\n\r\nНовоизбраните общински кметове на местните избори носят общо 165 лични имена. Най-много общини ще бъдат управлявани от кметове със собствено име Георги - 16. \n\r\nЗемеделци /превод на името Георги на гръцки/ ще са начело на общините Карнобат, Сунгурларе, Царево, Вълчи дол, Дългопол, Полски Тръмбеш, Ново село, Рила, Лом, Якимово, Калояново, Стамболийски, Иваново, Божурище, Нови пазар и Тунджа. \n\r\nЛюбопитното е, че в шест от тях кметове са адаши и по собствено и по фамилно име - Георги Георгиев. Съименниците са в общините Дългопол, Лом, Якимово, Калояново, Нови пазар и Тунджа.\n\r\nСледващото най-разпространено собствено име сред общинските кметове е Иван. То се носи от 12 новоизбрани ръководители в общините Банско, Поморие, Варна, Мездра, Севлиево, Кочериново, Луковит, Вълчедръм, Вършец, Долни Дъбник, Ботевград и Братя Даскалови. \n\r\nМногобройни сред кметовете са и адашите със собствено име Димитър. Те ще управляват 11 общини - Петрич, Бургас, Приморско, Ветрино, Невестино, Земен, Марица, Садово, Бяла /Русенско/, Тутракан и Етрополе.\n\r\nВ осем общини кметовете са с лично име Николай - Кресна, Несебър, Балчик, Първомай, Нова Загора, Смолян, Гълъбово и Николаево. \n\r\nПо шест общини ще се управляват от кметове с имената Атанас и Валентин, а по четири - със собствени имена Румен, Владимир, Пламен, Христо и Петър.\n\r\nВ по три общини ще има ръководители-адаши с имената Емил, Васил, Йордан, Костадин и Мария. 22 лични имена се носят от точно по двама градоначалници. Останалите 127 собствени имена са строго индивидуални и се носят от един кмет.\n\r\nСред адашите по собствено и фамилно име са кметовете на Аврен /обл. Варна/ и Павликени /обл. Велико Търново/ - Емануил Манолов, както и на Кюстендил и Батак - Петър Паунов. ", "date": "2019.11.08", "title": "Жени ще управляват 37 общини в страната"}
{"url": "https://www.dnes.bg/video-prognoza/2019/11/08/i-prez-sledvashtite-dni-vremeto-toplo-vyzmojni-sa-i-valeji.428937", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТопло за началото и средата на ноември остава времето до края на седмицата. Днес минималните температури ще бъдат от 7 до 13 градуса. Бързо ще премине облачна вълна, като валежите около обед ще достигат Рило-Родопския масив. \n\r\nСледобед ще превалява над източните райони, а през нощта над цялата страна дъждовете ще спират. Ще бъде ветровито обаче. \n\r\nМаксималните температури ще са от 17 до 22 градуса, на север от планините в Северна България до 23-24, .\n                \n                \n                \r\nВремето в планините ще бъде ветровито с валежи главно в Рила и в Родопите. Облаците в планините от Западна България следобед ще намаляват. \n\r\nВалежи се очакват в Източна Стара планина. Вятърът ще бъде от югозапад, а над 2000 м надморска височина засилен и със скорост до 15 метра в секунда. Температурата на височина 2500 м ще достига 6 градуса, а на 1500 м 13-14.\n\r\nВ събота облаците ще намалеят, югозападаните ветрове ще се усилят и отново ще се затопли. През нощта срещу неделя от запад на изток ще започнат нови валежи. \n\r\nЗападните ветрове ще подгонят облаците и следобед валежните зони ще достигнат Черноморския регион. Слабо ще захладнее, но времето ще се задържи сравнително топло за ноември с дневни температури до 18-19 градуса.", "date": "2019.11.08", "title": "И през следващите дни - времето топло, възможни са и валежи"}
{"url": "https://www.dnes.bg/obshtestvo/2019/11/08/na-gradina-bez-vaksini-dyrjavata-shte-objalva.428938", "text": "Държавата ще обжалва съдебното решение, което разреши неваксинирано дете от Сливен да ходи на градина.\n\r\nСпоред решение на Сливенския административен съд неваксинирани деца могат да ходят на забавачка, защото не били опасни за останалите и нямало да пренесат зарази, а забраната за това е дискриминация. \n\n\nДотук се стигна след като отец Евгений от Сливен се оплака от дискриминация, защото две от децата му нямат ваксини, в резултат на което са спрени детските им помощи, а едното дете не е допуснато за градина.\n\r\nСвещеникът отказва да ваксинира осмото си дете, а причината е, че едно от другите му деца е получило усложнение след ваксина за морбили.\n                    \n                    \n                \n                \n                \n                \r\n„Ще обжалваме това решение, трябва да възтържествува справедливостта и вярвам, че това ще стане”, каза пред bTV д-р Ангел Кунчев, държавен здравен инспектор.\n\r\nПо думите му това съдебно решение е прецедент и на Балканите, и за страните от Западна Европа.\n\r\nМотивите на сливенския съд са, че е нарушена е Конвенцията за правата на човека, но според Кунчев се цитира само една част от конвенцията, а се забравя една точка, в която пише, че когато заплашваш останалите и тяхното здраве, предните правила не важат.\n\r\nСпоред държавния здравен инспектор това съдебно решение ще бъде отменено на по-горна инстанция, но е лошо, че то разколебава и плаши родителите.\n\r\nРешението на сливенските административни съдии може да бъде обжалвано пред Върховния административен съд в 14-дневен срок.", "date": "2019.11.08", "title": "На градина без ваксини? Държавата ще обжалва"}
{"url": "https://www.dnes.bg/mestni-izbori-19/2019/11/08/noviiat-kmet-na-vidin-s-ambiciia-gradyt-perlata-na-dunava.428939", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовоизбраният кмет на Видин Цветан Ценков ще направи пълна ревизия на общината. Според него това е задължително действие, като го сравни с огледите преди наемане на апартамент. \n\r\n\"Ревизията е задължителна, но не е злонамерена. Не съм в ролята си на обвинител на предишния кмет\",Той обяви, че възнамерява да работи за развитието на областта. Плановете му са за изграждане на пътища, развитие на областната болница и привличането на инвеститори в района.\n                    \n                    \n                \n                \n                \n                \r\nСпоред него по този начин не само ще се съживят градът и областта, но и ще се върнат хората. \n\r\nЦенков предвижда и дигитализация на Общината и свободен достъп до всички решения, които ще се взимат. \n\r\n\"Ще качваме всички обществени поръчки, дневния ред на Общинския съвет и ще предаваме директно общинските сесии. Така хората ще имат абсолютното спокойствие, че решенията се взимат на светло\", заяви градоначалникът в \"България сутрин\".\n\r\n\"Ще направим всичко възможно, за да се говори за Видин като за \"перлата на Дунава\", сподели Цветан Ценков.", "date": "2019.11.08", "title": "Новият кмет на Видин с амбиция: Градът - \"перлата на Дунава\""}
{"url": "https://www.dnes.bg/sport/2019/11/08/v-ludogorec-sled-pogroma-nikoi-ne-e-ochakval-takova-neshto.428940", "text": "Наставникът на Лудогорец Станислав Генчев обяви, че Рафаел Форстър е постъпил правилно в 12-ата минута, когато си изкара червен картон в двубоя срещу Еспаньол и в крайна сметка улесни неимоверно испанците, които разгромиха \"орлите\" с 6:0. \nПрипомняме, че бразилският защитник бе големият грешник и в предишния двубой срещу Еспаньол, който бе загубен с 0:1. Именно Форстър бе с основна вина за допуснатото попадение.\n\r\n\"Изключително лош развой на мача. В първата ситуация получихме гол. До края на първото полувреме червен картон, втори червен картон, дузпа, 3:0 и мачът прикюлчи. Няма какво да кажа освен изключително неприятна загуба. Никой не е очаквал такова нещо\", заяви Генчев.\n                    \n                    \n                \n                \n                \n                \r\n\"Грешката за първия гол няма как да я предвидиш - това е индивидуална грешка. На всеки се случва, дори на най-добрите футболисти.\n\r\nМного е трудно да кажеш дали Рафа постъпи правилно. Според мен Рафа постъпи правилно като направи нарушение. Не са един и два случаите, в които отбор постига нещо с 10 човека. Грешките са част от играта. Мачът приключи с втория червен картон\", смята младият специалист.\n\r\nТой призна, че е бил надигран тактически от испанците и в двата мача. \"Няма да е само този треньор, който да ме е надиграл. Важното е да си вадим поуки, от които да се учим\", допълни Генчев.\r\n", "date": "2019.11.08", "title": "В Лудогорец след погрома: Никой не е очаквал такова нещо"}
{"url": "https://www.dnes.bg/politika/2019/11/08/ns-hvyrlia-oshte-22-6-mln-lv-za-bivshiia-partien-dom.428941", "text": "Парламентът ще похарчи още 22,6 млн. лв. за смяна на инсталациите, ремонт на покрива и фасадата на сградата на бившия Партиен дом, където се намира новата пленарна зала на депутатите. \n\nЗа целта вече е публикувана обществена поръчка на сайта на парламента.\r\n\r\nЧаст от средствата са и за изготвянето на инвестиционен проект, за авторски надзор, както и за самия ремонт.\r\n\r\nОсвен ремонта на покрива и фасадата, е планирано да бъде реконструирана ел. инсталацията, отоплителната и вентилационната система.\r\n\r\nИзпълнителят ще трябва да направи реконструкцията за две години.\r\n\r\nКрайният срок за подаване на офертите е на 17 демекври. Проектът ще се финансива от бюджета на НС за догодина.", "date": "2019.11.08", "title": "НС хвърля още 22,6 млн. лв. за бившия Партиен дом"}
{"url": "https://www.dnes.bg/health/2019/11/08/piite-chai-ot-vyrbinka-za-otslabvane-i-pri-bolki-v-stavite.428911", "text": "Лимоновата вербена или върбинка е билка с изключителни положителни въздействия върху здравето. Богатото наличие на мощни антиоксиданти в нея помага в борбата със затлъстяването, високото кръвно налягане, холестерола и триглицеридите, възпаленията. Чаят от лимонова върбинка успокоява мускулите след тренировка. Благодарение на антиоксидантите в състава си билката допринася и в забавянето на развитието на някои дегенеративни заболявания, като множествена склероза например.\r\n\r\nАко обичате чайове с цитрусови нотки, вероятно ще харесате лимоновата вербена. Тя заслужава внимание не само заради вкуса си, а и заради всички тези полезни свойства.\r\n                    \n                    \n                \n                \n                \n                \r\nАнтиоксидантните свойства на чая от лимонова вербена помагат срещу оксидативни увреждания на свободните радикали и възпаленията, особено след тренировка. Отварата от тази билка потиска възпаленията и намалява болката в мускулите след тренировка.\r\n\r\nЛимоновата върбинка е полезна за ставите, защото намалява възпалението в тях. Редовната консумация на чай от лимонова вербена намалява болките и сковаността на ставите, облекчава дискомфорта и паренето в ставата.\r\n", "date": "2019.11.08", "title": "Пийте чай от върбинка за отслабване и при болки в ставите"}
{"url": "https://www.dnes.bg/obshtestvo/2019/11/08/borisov-blagodari-na-policaite-chestit-praznik.428943", "text": "Премиерът Бойко Борисов използва социалната мрежа Facebook за да честити днешния професионален празник на полицията.\r\n\r\nБлагодаря на полицаите за успешната им работа и ги поздравявам за днешния професионален празник, написа Борисов.\r\n\r\n\"Българските полицаи успешно се борят с престъпността, контрабандата, нелегалната миграция и резултатите от тяхна работа са много добри. Благодаря им и ги поздравявам за днешния професионален празник. Честит имен ден на всички именици, бъдете живи и здрави!\", пожела премиерът. ", "date": "2019.11.08", "title": "Борисов благодари на полицаите: Честит празник!"}
{"url": "https://www.dnes.bg/politika/2019/11/08/ne-deputati-veche-kmetove-ns-prie-ostavkite-na-zakonotvorci.428944", "text": "Парламентът прие оставките на няколко законотворци, които спечелиха кметските избори.\r\n\r\nС най-много избрани депутати за кметове са БСП - Денчо Бояджиев ще управлява Разград, Станислав Владимиров – Перник, Пенчо Милков става кмет на Русе, а Йордан Младенов на Пещера.\r\n\r\nОсвен техните оставки парламентът прие и тази на Христо Грудев от ГЕРБ, който е новият кмет на Асеновград.\r\n\r\nАнелия Клисарова от БСП също вече не е депутат, след като НС прекрати правомощията й като народен представител, като тя също подаде оставката си.", "date": "2019.11.08", "title": "Не депутати, вече кметове! НС прие оставките на законотворци"}
{"url": "https://www.dnes.bg/notifikacii/2019/11/08/4-4-po-rihter-raztrese-hyrvatskiia-grad-dubrovnik.428949", "text": "Късно снощи, в 2:30 часа местно време, земетресение с магнитуд от 4,4 по скалата на Рихтер е регистрирано в хърватския град Дубровник.\r\nЕпицентърът на труса бил на 38 км западно от града.\r\nВластите съобщават, че няма пострадали и материални щети в стария град.", "date": "2019.11.08", "title": "4,4 по Рихтер разтресе хърватския град Дубровник "}
{"url": "https://www.dnes.bg/stranata/2019/11/08/vodniiat-rejim-v-pernik-shte-zasegne-okolo-60-hil-dushi.428945", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЯзовир \"Студена\" остана без вода, а в Пернишка област минават на воден режим от 18 ноември. Преди планираният график да влезе в сила обаче, той трябва да бъде обсъден от общината, когато новоизбраният кмет встъпи в длъжност.\r\n\"Ако стане факт, режимът ще засегне по-малко от 60 хиляди души. Това са жителите на Перник и околните села. Това е режимно водоподаване. Хората имат вариант да се запасят с вода. Не разполагаме с толкова водоноски, за да сложим на всяка улица\", обясни управителят на ВиК-Перник Иван Витанов пред \r\nПо думите му през изминалата нощ в Перник е валяло дъжд за пръв път от 5 месеца. \n\r\n                    \n                    \n                \n                \n                \n                По запитване на новоизбраният кмет Станислав Владимиров от БАН обаче са обяснили, че валежите в града са били в нормата си и не е имало засушаване.\n\r\n\"Става въпрос за валеж, паднал над с. Чуйпетлово. Ако там е паднал такъв валеж, не означава, че в цяла Витоша са паднали такива литри. Не може да се съди от количеството на валежите в едно малко селце за количеството в цялата чаша на язовира\", обясни Витанов.\r\nНа въпрос защо чак сега реагира ВиК дружеството той отговори, че са изчаквали последния момент за създаване на дисбаланс на хората, надявайки се да влезе вода в язовира, но когато е станало ясно, че ситуацията е критична, веднага са предприети мерки.\n\r\nОказва се, че в с. Дивотино водата е спирана многократно без предупреждение.\n\r\n\"Без вода сме почти цяло лято, но режимът не беше обявен. Не се знаеше кога ще има, кога няма да има вода. Имаше период, когато идваше през нощта. Тогава беше най-трудно. Запасяваме се с вода в туби, бидони\", сподели Павлина Стоева.\r\nСпоред нея причините за стигането до режим са много, а не само липсата на валежи. Тя сподели, че се е случвало течове да не се отстраняват навреме и да се губи воден ресурс в продължение на месец.", "date": "2019.11.08", "title": "Водният режим в Перник ще засегне около 60 хил. души "}
{"url": "https://www.dnes.bg/science/2019/11/08/v-podgotovka-za-artemida-nasa-otvaria-poslednata-proba-ot-apolo-17.428947", "text": "НАСА разпечата една от последните недокосвани лунни проби, донесена от \"Аполо 17\", за да се подготви за програмата \"Артемида\", съобщи сайтът Спейс, цитиран от БТА.\r\nПробата - 430 гр. скалист материал и прах, е запечатана от астронавтите Джин Сърнан и Харисън Шмит на 12 декември 1972 г. Тя е взета близо до кратера Лара с тръба с диаметър 4 см, която е разпечатана от учени в лунната лаборатория на космическия център \"Джонсън\".\r\nСпециалистите сега могат да правят изследвания, каквито са били немислими по времето на мисиите \"Аполо\", включително и неагресивни 3-D снимки и микротомия със свръхвисока резолюция. Анализът на пробата ще даде възможност на специалистите да усъвършенстват методите си и да подготвят бъдещите изследователи за лунните мисии, планирани за след 2020 г.\r\n                    \n                    \n                \n                \n                \n                През март НАСА избра девет еипа, които да изследват неотваряните проби с новите методи.\r\nМисиите \"Аполо\" донесоха на Земята общо 383 кг лунни скали и пръст. Повечето от пробите, събрани при шест кацания на лунната повърхност, са изследвани и се съхраняват в космическия център \"Джонсън\". Отворената проба с номер 73002 е горната част от 0,6-метровата тръба, в която се съхраняват две мостри. Долният сегмент - проба 73001 ще бъде отворен през януари. Пробите са взети на място вертикално с тръбата.\r\nПроби от мисиите \"Аполо\" не са отваряни от 70-те години на миналия век. След сегашните изследвания единствените недокосвани мостри ще останат две, донесени с мисиите \"Аполо 15\" и \"Аполо 16\".", "date": "2019.11.08", "title": "В подготовка за \"Артемида\": НАСА отваря последната проба от \"Аполо 17\""}
{"url": "https://www.dnes.bg/stranata/2019/11/08/vyzrastna-jena-v-koma-blysnata-e-ot-avtobus.428950", "text": "71-годишна жена е настанена в тежко състояние в Отделението по реанимация на МБАЛ \"Д-р Иван Селимински\" – Сливен с тежки наранявания, получени при катастрофа, съобщиха от лечебното заведение. \r\n\r\nЗам-директорът на болницата информира, че жената е от село Млекарево и е била блъсната от автобус. Пациентката е с тежка съчетана травма на глава, гърди, корем и таз. В кома е, с опасност за живота, съобщава \"Фокус\".\r\n\r\nПрез изминалото денонощие спешна помощ в болницата са потърсили 56 души, като от тях 30 са хоспитализирани.", "date": "2019.11.08", "title": "Възрастна жена в кома, блъсната е от автобус"}
{"url": "https://www.dnes.bg/muzika/2019/11/08/za-poreden-pyt-plasido-domingo-otmeni-svoia-iziava-v-iaponiia.428952", "text": "\"Реших да не участвам в представление на кабуки опера заради сложността на проекта.\" Така Пласидо Доминго обясни решението си да се откаже от поредната си изява, този път в Япония през апри 2020 г., точно преди Олимпийските игри в Токио.  \n\n\n\n\r\nДоминго се надява в близко бъдеще да има нова възможност да пее заедно с изпълнители на кабуки опера (японска театрална форма с участието единствено на мъже), приветствайки \"смесването на две театрални традиции, свързано с обединяване на две култури на една и съща сцена в хармония с духа на олимпийските игри\".\r\nВ комюникето изобщо не се намеква за обвиненията в сексуален тормоз срещу 78-годишния певец, който бе принуден да се откаже от участие в няколко концерта в САЩ и в наградна церемония, съобщават от Асошиейтед прес, цитирани от БТА.\r\n                    \n                    \n                \n                \n                \n                През октомври Доминго напусна поста директор на Лосанджелиската опера, който заемаше от 2003 г. През август девет жени го обвиниха в сексуален тормоз и непристойно поведение от края на 80-те години на миналия век. В началото на септември други 11 жени направиха същите изявления. Тенорът отмени свое участие на сцената на Метрополитън опера. Операта в Сан Франциско и Филаделфийската филхармония анулираха представления с негово участие този сезон, а операта в Далас - концерт, планиран за март 2020 г.\r\nПласидо Доминго обаче продължава да пее в Европа. Той бе бурно аплодиран на фестивалите в Залцбург и Сегед, а през октомври - в Цюрих и Москва. ", "date": "2019.11.08", "title": "За пореден път: Пласидо Доминго отмени своя изява в Япония "}
{"url": "https://www.dnes.bg/mestni-izbori-19/2019/11/08/desnicata-v-bylgariia-ima-neposledovatelno-povedenie.428946", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Десницата в България има крайно непоследователно поведение. Политиката на ГЕРБ от 20 години си опитва да усвои това пространство. Около това мнение се обединиха гостите в сутрешния блок  \"България сутрин\".\r\nВчера Бойко Борисов разкритикува така наречената градска десница в лицето на \"Демократична България\" заради това, че не са подкрепили Йорданка Фандъкова на втория тур на местните избори. \n\n\r\nФандъкова беше номинацията на ГЕРБ в предизборно сдружение с другата дясна формация СДС. \r\nПредседателят на ГЕРБ и премиер стигна дотам, че да определи десницата като наследници на червената номенклатура.\r\n                    \n                    \n                \n                \n                \n                Пред политологът Мария Пиргова подчерта, че вчера Борисов консолидирал партията без Цветан Цветанов на ново равнище. \"Борисов не е анализатор, той прави политика. Борисов използва десните, но и те го използват - в политиката това е възможно\", коментира тя. \n\r\nСпоред другия гост - политолога Стойчо Стойчев, потенциалът на Мая Манолова се надценява. \"Много хора в София гласуваха  просто анти ГЕРБ, както се надценява Слави Трифонов за голяма  мобилизация\", каза той.\r\nВчера Манолова обяви, че ще съди Борисов, а по-рано разкри - няма да прави партия, а гражданска платформа. \n\r\nПо думите му комунизъм и номенклатура говорят различни неща на различните поколения. Според Пиргова страната ни вече няма нужда от това разделение.\r\n ", "date": "2019.11.08", "title": "Десницата в България има непоследователно поведение"}
{"url": "https://www.dnes.bg/politika/2019/11/08/ninova-ne-vidia-politika-v-reshenieto-na-radev-za-geshev.428957", "text": "Червената шефка Корнелия Нинова не видя политически мотиви в решението на президента Румен Радев да върне на Висшия съдебен съвет предложението за назначаване на Иван Гешев за главен прокурор.\n\r\nСпоред нея аргументите на държания глава са чисто конституционни.\n\r\nТя припомни и официалната позиция на БСП по въпроса. Социалистите смятат, че състезанието само с един кандидат не е състезание.\n\nНа същото мнение се оказа и Радев.\n\r\nНинова обаче за пореден пък обвини премиерът Бойко Борисов, че вината за тази ситуация е негова, защото освен прокурорите и правителството има право да излъчи кандидат за наследник на Сотир Цацаров, но такъв не беше номиниран.\n                    \n                    \n                \n                \n                \n                \r\nТака само Гешев остана претендент за поста.\n\r\nСпоред Нинова единственият човек, който можеше да осигури състезание между двама кандидати е Бойко Борисов.\n\r\nНинова коментира и предложението на министър-председателя да изпрати при него за среща хората от червения актив, за които тя твърди, че са репресирани заради местните избори.\n\r\n\"Не на нас тия\", скочи тя и обвини Борисов, че именно той е в основата на репресиите. \n\r\n ", "date": "2019.11.08", "title": "Нинова не видя политика в решението на Радев за Гешев"}
{"url": "https://www.dnes.bg/sofia/2019/11/08/mechtata-na-haziaina-dvoika-nepushachi-bez-domashni-liubimci.428954", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Агенции за недвижими имоти въвеждат западен модел при жилищните наеми. Част от наемодателите вече ще изискват препоръка от предишни хазяи и от работодатели. \n\r\n\"Много са жилищата, които се дават под наем в София. Част от хората ги наемат недоброжелателно, не плащат и оставят разрухи. Това, което предлагаме, е модел, с който малко ще се подобрят нещата\", каза за \"България сутрин\" брокерът Александър Гергов.\n\r\nПо думите му понякога се оставяли сметки от наемателите в тежест на собствениците, все повече наемодатели искали по два наема предварително, който да е гаранция за евентуални непокрити разходи или щети по жилището.\r\n                    \n                    \n                \n                \n                \n                Препоръки може да се направят от бивши наемодатели и работодатели.\n\r\n\"В София най-отдавани под наем са двустайни апартаменти - на работеща двойка, непушачи и без домашни любимци за предпочитане\", посочи той за \n\r\nЗа последната 1-2 г. няма скок на цените, най-търсените са кварталите в центъра и южната част на столицата. Метрото е главен фактор при ценообразуването на имотите, обясни брокерът", "date": "2019.11.08", "title": "Мечтата на хазяина – двойка, непушачи, без домашни любимци"}
{"url": "https://www.dnes.bg/obshtestvo/2019/11/08/dni-predi-10-ti-izlojba-ni-vryshta-v-socializma.428951", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРегионалният исторически музей София откри своята изложба, озаглавена \"Манифестиращата идеология 1944 – 1989“. \n\r\n\"Поводът за създаването на тази временна изложба е кръглата годишнина - 30 години от настъпването на демократичните промени в България. Решихме да оценим тази дата чрез поглед назад. Да представим едно много различно общество от сегашното, в което идеологията на управляващата комунистическа партия е водеща и прониква във всички сфери на живота\", коментира кураторът на изложбата Теодора Межекова в \"България сутрин\".\n\r\nОт днес могат да се видят експонати, които са били характерни за тогавашното общество. Има множество плакати и афиши с пропагандно съдържание, дори и некролог на Сталин. \n                    \n                    \n                \n                \n                \n                \r\nПосетителите ще могат да видят кухненски сервиз, на който са изобразени символите на социализма - червената петолъчка, книгата и факлата, както и електрически крушки с лика на Георги Димитров и Владимир Ленин. \n\r\n\"Музеят има много функции. Наред с изложбените, ние имаме и образователна функция. Идеята е безпристрастно да погледнем на този период, да представим факти и предмети и да създадем представа за периода\", \n\r\nИзложбата е отворена за посетители от днес до края на януари 2020 година.", "date": "2019.11.08", "title": "Дни преди 10-ти: Изложба ни връща в социализма"}
{"url": "https://www.dnes.bg/obshtestvo/2019/11/08/marinov-za-izbora-na-geshev-normalno-e-slujbite-da-go-podkrepiat.428984", "text": "\n\r\nСъвсем нормално е службите да подкрепят Иван Гешев за главен прокурор, обяви вътрешният министър Младен Маринов в коментар на част от изявлението на президента Румен Радев, в което той мотивира защо връща предложението на ВСС за назначаване на Иван Гешев за главен прокурор.\n\r\n\"Те работят ежедневно с него, с прокуратурата, и аз съм работил. Кой, ако не те, могат да дадат оценка за неговите професионални качества, предполагам, че от това е продиктувана и подкрепата, която те са изразили\", отчете Маринов. \n\nТой даде на Иван Гешев висока професионална оценка. \"Знам, че той е човек, който притежава всички необходими качества\", добави вътрешният министър.\n                    \n                    \n                \n                \n                \n                \r\nТой бе категоричен, че подкрепата на структурите на МВР за кандидатурата на Гешев не може да се разглежда като намеса в работата на съдебната власт и че всеки, който иска да изрази своята подкрепа или протест, има право да го направи.\n\r\nМаринов присъства на отбелязването на професионалния празник на полицията в двора на ГД \"Национална полиция\". Той изрази мнение, че структурите на МВР се справят успешно с предизвикателствата и че правят това, което се очаква - поддържат добър обществен ред и успешно противодействат на престъпността във всичките й форми.\n\r\nМаринов заяви, че окомплектоването на полицейския състав е задача, с която министерството се е справило на 90 процента. Предизвикателствата, по думите му, са свързани с изграждането на полицаи и ръководители от новопостъпилите на работа в МВР млади хора.", "date": "2019.11.08", "title": "Маринов за избора на Гешев: Нормално е службите да го подкрепят"}
{"url": "https://www.dnes.bg/mish-mash/2019/11/08/neochakvano-jenite-shofiori-po-dobri-ot-myjete.428981", "text": "Ново британско проучване разкрива, че жените са много по-добри шофьори от мъжете. И не само това - нежният пол е много по-надежден зад волана от силния.\r\nНавярно мъжете ще възроптаят срещу твърдението, но срещу статистиката не се спори, пишат то Daily Star, цитирани от БТА. Проучването, направено по поръчка на Confused, сочи, че от 539 000  нарушенията по пътищата в Англия и Уелс миналата година, внушителните 79  процента са допуснати от мъже. Близо една четвърт от тях са свързани с  превишена скорост, като жените са виновни едва в седем процента от  случаите.\r\nРезултатите показват още, че двойно повече мъже, отколкото жени, предявяват искове за автомобилна застраховка.\r\nВъпреки  че проучването \"нарочва\" представителите на силния пол за по-лоши  водачи на МПС, жените изостават, когато се касае за шофьорските изпити.\r\n                    \n                    \n                \n                \n                \n                Миналата  година 1,6 милиона души в Англия и Уелс са се явили на изпити за  придобиване на шофьорска книжка. От тях 55 на сто са се провалили, като  жените са 31 процента, а мъжете - 24 процента. От първия път книжка са  взели 9 процента от представителките на нежния пол и 11 процента от  мъжете.\r\n \r\n \r\n \r\n ", "date": "2019.11.08", "title": "Неочаквано: Жените шофьори по-добри от мъжете"}
{"url": "https://www.dnes.bg/stranata/2019/11/08/goranov-kym-kmetovete-ne-se-izkushavaite-da-svaliate-danyci.428983", "text": "Финансовият министър Владислав Горанов предупреди новите кметове да не се изкушават да намаляват местните данъци и такси, защото няма да могат да изпълнят предизборните си обещания.\r\n\"Много общински кметове по време на кампанията си са поемали ангажименти за изграждане на едно или друго, а с тези приходи от данък недвижими имоти, като сметнем само тротоарите, едва ли ще можем да сменим и една плочка. Това, което казвам, е новите кметове сега да преценят какви ангажименти са поемали и като се има предвид, че общинската инфраструктура се поддържа от тях, да не се изкушават да намаляват данъците или да дадат обещания, които не могат да изпълняват\", коментира министърът.\r\n                    \n                    \n                \n                \n                \n                Той призна, че се надява следващата година да има и допълнителен ресурс от тол системата за частта от републиканската инфраструктура, чиято поддръжка е ангажимент на държавата.\r\nА относно пълната либерализация на енергийния пазар от следващата година Горанов призна, че не е виждал такъв проект.\r\nНа фона на протеста на лекарите от Александровска болница заради лошите материални условия в лечебното заведение, той каза, че финансовото министерство не е отпуснало нищо извънредно за ремонта й.\r\nОт думите му се разбра, че от централния бюджет пари за тази цел не са предвидени, но има други пера, откъдето да дойдат парите.", "date": "2019.11.08", "title": "Горанов към кметовете: Не се изкушавайте да сваляте данъци!"}
{"url": "https://www.dnes.bg/muzika/2019/11/08/da-izleesh-dushata-si-v-pesen-stanislav-mihov-s-nov-singyl.428988", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изпълнителят Станислав Михов - Sento представи новата си песен, носеща името \"Бъдещата бивша\". Тя е вдъхновена от личния му живот и случки, преживени от самия него. \n\r\n\"Цялата идея беше по-лична. Реших, че дойде моментът, в който да си излея душата в една песен. Много пъти променях текста, пренаписвах го с идеята някой да не се познае\", сподели Михов пред \n\r\nВ \"България сутрин\" той уточни, че е направил парчето по-скоро за себе си, отколкото да се популяризира. \n\r\nПесента се различава от досегашните му парчета. В нея доминира пеенето, а не рапирането. Видеоклипът е дело на Аlex Bornaz и Pepo Kirilov ‘Casper’.\n                    \n                    \n                \n                \n                \n                \r\n\"Не е имало кой знай каква концепция за клипа. Излязохме да снимаме в нощна София, но приключенията не бяха едно и две. Оказа се, че гражданин се е обадил за пожар в центъра на София и бяхме на ръба да стане скандал\", разказа изпълнителят.\n\r\nГражданинът забелязъл дим, който е бил част от ефектите във видеото и решил, че е станал инцидент. Станислав разказа, че органите на реда са приели нещата нормално и са се зарадвали, че сигналът е фалшив.", "date": "2019.11.08", "title": "Да излееш душата си в песен... Станислав Михов с нов сингъл"}
{"url": "https://www.dnes.bg/notifikacii/2019/11/08/pyten-haos-reka-don-prelia-i-navodni-iorkshir.428979", "text": "Десетки граждани на английския град Шефилд прекараха нощта в търговски център, изолирани от проливните дъждове, засегнали Северна Англия и Мидландс, предаде БНР.\n\r\nОткъснати от превърналите се в пълноводни реки улици около търговския център „Медоухол“, мнозина преспаха по пейки и столове, докато други се опитаха все пак да стигнат до домовете си с коли или таксита.\n\r\nОколо хиляда души бяха блокирани снощи в центъра, дошли не само за покупки, но и за предколеден концерт, който бе отменен.\n\r\nИзлязлата от руслото си река Дон причини наводнения не само в Шефилд, но и в много други села и градове по протежението ѝ.\n\r\nВ Родъръм пожарникари спасиха с лодка повече от 100 души, блокирани в центъра „Паркгейт“.\n                \n                \n                \r\nПожарната служба в Южен Йоркшир получи повече от 500 обаждания за оказване на помощ през нощта.\n\r\nМного пътища са непроходими, влакове са отменени, над 100 предупреждения за наводнения остават в сила и днес.\n\r\nПрогнозата е за утихване на валежите привечер, но на места се очаква температурите да паднат до минус 4 градуса по Целзий.\r\n", "date": "2019.11.08", "title": "Пътен хаос: Река Дон преля и наводни Йоркшир"}
{"url": "https://www.dnes.bg/obshtestvo/2019/11/08/geshev-tolkova-otkrito-ne-sa-izbirali-nikogo-v-evropa.428990", "text": "Според Иван Гешев, който беше избран за нов главен прокурор, но президентът Румен Радев не подписа указа за назначаването му, процедурата за избора му е била открита, прозрачна и публична. При това по начин, какъвто няма в нито една европейска страна.\n\n\n\r\n„Нито една европейска страна няма процедура, която да се излъчва по националната телевизия в продължение на 10 часа или поне на мен не ми е известно, ако има такава“, отсече той.\r\n\n                    \n                    \n                \n                \n                \n                \r\n„Аз не се притеснявам дали е един, дали са двама, трима или 15 кандидата. Така че решението колко кандидата са се взима от Прокурорската колегия, тя се е обединила около една кандидатура – има такава законова възможност, не е нарушение на закона, така че аз не виждам проблем. Аз бях сам и когато бях кандидат за шеф на Специализираната прокуратура. И проблем ли беше?“, риторично потита Иван Гешев.\n\r\nТой все пак благодари на президента, че изпълни конституционните си задължения в обозрим срок, въпреки че е върнал решението на ВСС.\r\n \r\nСпоред него обаче изборът на ВСС за неговото назначаване е професионален, а не политически.\n\r\nА действащият главен прокурор Сотир Цацаров обясни, че вече е късно министърът на правосъдието Данаил Кирилов вече да направи предложение за кандидат за негов наследник.\r\nСега предстои ВСС отново да се събере и или да одобри кандидатурата отново, ако Гешев събере подкрепата на на не по-малко от 17 гласа или в случай, че не събере такава подкрепа, да започне цялата процедура отначало.", "date": "2019.11.08", "title": "Гешев: Толкова открито не са избирали никого в Европа"}
{"url": "https://www.dnes.bg/zvezdi/2019/11/08/napadnaha-djidji-hadid-veche-ne-bila-modna-ikona.428958", "text": " Последователи на Джиджи Хадид в Twitter я нападнаха за стила ѝ. Те коментират, че моделката е започнала да се облича прекалено обикновено и не се грижи толкова за виздията и външния си вид. \r\nДжиджи беше заснета от папараци по улицте на Ню Йорк и се вижда, че е била облечена с черно шушлеково яке, спортен пуловер в тъмносиньо, бяло и бледорозово, черен клин и бели маратонки. Косата на звездата е вдигната на кок и тя не носи много грим.\r\n \r\n\"Тя наистина е природно красива... Но не знам какво се случи с нейния иконичен уличен стил\", пише фен в социалната мрежа.\r\n \r\nДруг отговаря, че стилът на Джиджи се е променил, откакто  тя работи с нов стилист - Мими. Мими Кутрел е стилист на моделката от 2016 г.\r\n \r\n24-годишната манекенка явно се ядоса на тези коментари и отвърна с послание към феновете.\r\n \r\n", "date": "2019.11.08", "title": "Нападнаха Джиджи Хадид, вече не била модна икона"}
{"url": "https://www.dnes.bg/sofia/2019/11/08/gerb-otnovo-predlaga-elen-gerdjikov-za-shef-na-sos.428989", "text": "Първото заседание на новия Столичен общински съвет (СОС) ще бъде на 12 ноември, вторник, от 10 часа и ще бъде открито от най-възрастния общински съветник - Грети Стефанова от Демократична България.\n\r\nЗаседанието вече е свикано от областния управител на София, като на него новоизбраните общински съветници, районни кметове и кметът на Столичната община ще положат клетва. На заседанието ще станат ясни политическите групи в СОС. \n\r\nЩе се състои и гласуването за председател на СОС, което е тайно и се прави в два кръга, обяви общинският съветник от ГЕРБ Елен Герджиков. По думите му в интегрална бюлетина в първия кръг се подреждат всички заявени от политическите групи предложения, гласува се и ако никой не е събрал повече от половината гласове на общинските съветници се провежда втори кръг с първите двама, които са се класирали. \n                    \n                    \n                \n                \n                \n                \r\nСлед това се прави процедура за избор на зам.-председатели на общинския съвет като всяка политическа група има право да даде свое предложение. Герджиков поясни, че гласуването е явно, необходими са 31 гласа, тоест половината от общия брой на общинските съветници. Ако за някое предложение не се съберат толкова гласове, то политическата група има право да предложи същия или друг кандидат и се провежда второ гласуване, каза още той.\n\r\nМалина Едрева вече е избрана за председател на политическата група на ГЕРБ-СДС, за зам.-председател е избран д-р Антон Койчев, който е председател на градската организация на СДС. \n\r\nИмаме предложение за председател на СОС, което снощи гласувахме и беше подкрепено с пълен консенсус. Това е Елен Герджиков, обяви Малина Едрева. Тя каза, че още след първия тур на изборите, когато е станало ясно кои политически групи и в какъв състав влизат в новия СОС, са започнали политически консултации с оглед на сформирането на новия СОС. Това е нужно и по настояване на кмета Фандъкова, подчерта Едрева.\n\r\nОт ГЕРБ вече са провели срещи с Демократична България, а след това с ВМРО. \n\r\nПродължават срещите с БСП, с представителя на гражданското движение Спаси София, както и с Атака. Ще търсим подкрепа на база на темите, целите и конкретните идеи и насоки в работата на общината, посочи Едрева. \n\r\nНиколай Стойнев, общински съветник от ГЕРБ обяви, че групата ще предложи изработването на нов правилник за дейността на СОС. Конкретните параметри на новия правилник ще бъдат определени от работна група, в която ще бъдат поканени представители на всички политически групи.", "date": "2019.11.08", "title": "ГЕРБ отново предлага Елен Герджиков за шеф на СОС"}
{"url": "https://www.dnes.bg/zvezdi/2019/11/08/shei-michyl-razkri-imeto-na-bebeto.428997", "text": "Шей Мичъл най-накрая изпълни желанието на милионите си фенове и разкри името на дъщеричката си. Актрисата, позната като Емили Филдс от \"Малки сладки лъжкини\", роди миналия месец. Това е първо дете за нея и приятеля ѝ Мат Бабел и сега всичките 26 млн. последователи на Мичъл разбраха как двойката е кръстила рожбата си.\r\nЗапознайте се с Атлас Ноа, която е само на месец, но вече има близо 3 млн. харесвания в социалната мрежа Инстаграм и участва в първата си фотосесия за списание Vogue.\r\n\"Атлас Ноа, през моите 32 години живот мислех, че съм видяла много места, срещнала съм много хора и съм почувствала любовта... но после се появи ти“, пише гордата майка под милата снимка, споделена в мрежата.\r\n                    \n                    \n                \n                \n                \n                Мичъл продължава с изразяването на любовта си, като уверява дъщеря си, че ще ѝ бъде опора за цял живот, независимо какви решения взима за бъдещето си. „Винаги ще бъда твоят най-голям фен. Вече съм толкова горда, че съм твоя майка“, завършва актрисата. \r\nТя, Мат Бабел и малката Атлас застават пред обектива и на Търни Джарън за първата им фотосесия като семейство за списание Vogue.\r\nВ интервюто Мичъл споделя, че в момента все още нагажда графика си към новата си роля, но се чувства щастлива. \r\n", "date": "2019.11.08", "title": "Шей Мичъл разкри името на бебето "}
{"url": "https://www.dnes.bg/health/2019/11/08/nov-sluchai-na-hiv-pacientyt-ot-obshtina-gorna-oriahovica.428992", "text": "Нов случай на ХИВ е регистриран във Великотърновска област през октомври, съобщи д-р Диляна Млъзева, директор на Дирекция \"Надзор на заразните болести\" към Регионалната здравна инспекция.\r\nТя уточни пред \"Фокус\", че информацията е от Националната референтна лаборатория и става въпрос за пациент от община Горна Оряховица.\r\nПрез Кабинета по безплатно и анонимно консултиране за СПИН за предходния месец са преминали 72 лица. От тях 32 мъже и 40 жени, на възраст от 17 до 59 години.\r\nДанните от дейността на инспекцията за октомври сочат, че в лаборатория \"Паразитология\" са направени 1574 изследвания на граждани, детски колективи и домове за социални услуги.\r\nВ \"Микробиология\" са консултирани 1559  човека, а в лаборатория \"Вирусология\" са направени 210 изследвания.", "date": "2019.11.08", "title": "Нов случай на ХИВ, пациентът от община Горна Оряховица"}
{"url": "https://www.dnes.bg/index/2019/11/08/prikazni-istorii-ventilator-10-prikazki-v-stihove.428986", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Гери Дончева представя новата си детска книжка \"Приказни истории – вентилатор\".\n\r\nКнигата съдържа 10 приказки в стихотворна форма, а неин илюстратор е Мартина Андонова. \n\r\n\"Илюстрациите отнемат доста повече време, отколкото написването на самия текст. Имах го написан доста преди илюстрациите да бъдат готови\", обясни Дончева.\n\r\nТя разказа, че е наследила любовта си към книгите от нейните баба и дядо и сподели, че пише текстове и за възрастни, но не изпитва потребност те да бъдат издавани. \n\r\nМладият автор разказа и за успеха на предишната книжка \"Приказни истории – телефон\".\n                \n                \n                \r\n\"Представих я в генералното консулство на Република България в Ню Йорк. Там бяха поканени членове на българското общество. След това бях поканена от Съюза на българските писатели в Америка да посетя 11 български училища в 4 щата на Америка\", разкри Дончева в ефира на\n\r\n\"Бях наистина впечатлена от това колко различни са децата в България и българските деца в Америка. Те са поставени в различна среда и имат различни впечатления\", допълни тя. \n\r\nПремиерата на \"Приказни истории – вентилатор\" е на 15 ноември от 18.30 в център \"Златната коза\".", "date": "2019.11.08", "title": "\"Приказни истории – вентилатор\" - 10 приказки в стихове"}
{"url": "https://www.dnes.bg/world/2019/11/08/parite-na-miliarderite-namaleli-s-8-5-triliona-prez-2018-g.428962", "text": "Общото състояние на милиардерите по света е намаляло през 2018 година с 8,5 трилиона долара след пет години неизменен растеж. Причина за това са силният долар и силните колебания на фондовите пазари, сочи проучване на швейцарската банка UBS и международната консултантска компания PricewaterhouseCoopers, цитирано от ТАСС.\n\r\nСпоред доклада, ситуацията в различните райони на света не е еднаква. В Азия е отчетено понижение на богатствата на милиардерите след пет години съществен растеж, през които състоянието им е нараснало четири пъти.\n\r\nВ същото време в Северна и Южна Америка богатствата леко са се увеличили през изминалата година.\n\r\nКато цяло въпреки миналогодишната корекция в световен план общото състояние на милиардерите сега с над една трета (34,5 процента) надхвърля показателите отпреди пет години, установяват авторите на проучването.\n                    \n                    \n                \n                \n                \n                \r\nАмериканските милиардери, чиито делови интереси са в сектора на технологиите, миналата година са имали повече успех от предприемачите, работещи в други области на икономиката.\n\r\nЗа последните пет години броят на жените милиардерки се е увеличил с 46 процента.  \r\n/БТА/", "date": "2019.11.08", "title": "Парите на милиардерите намалели с $8,5 трилиона през 2018 г. "}
{"url": "https://www.dnes.bg/stranata/2019/11/08/bylgarinyt-ne-se-otkazva-ot-svatbata-no-zashto-e-nestabilen-brakyt.428967", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българинът не се отказва от сватбите, показват данните на Министерството на труда и социалната политика. Според тях през изминалата година у нас има 3 пъти повече бракове, отколкото разводи. \n\r\nБлизо 30 хиляди са сватбите през 2018г., което е с над 360 повече спрямо предходната година.  Въпреки това, броят на официалните разтрогвания също расте. Регистрирани са повече от 10 хиляди развода или със 185 повече от тези през 2017.\n\r\nВ над 60 на сто от случаите разводите стават по \"взаимно съгласие\". \n\r\nДанните показват още, че преди да сключат брак, все повече хора изчакват да навършат определена възраст. \n\r\n\"В последните години връзките траят 4-5 г., партньорът се сменя, когато се изгуби интерес към настоящия и не се прави опит за промяна\", каза за \"България сутрин\" психологът Ина Антонова. \n                    \n                    \n                \n                \n                \n                \r\nСпоред нея, когато не се разбираме с партньора си, смятаме, че едно дете ще ни даде липсващото щастие, което е грешка.\n\r\n\"Това, че мрънкаме, не значи, че сме нещастни, а когато биологичният часовник започне да тиктака, смятаме, че едно дете, ще направи всичко различно и хубаво\", обясни тя.\r\nПред  демографът Борис Казаков подчерта, че в наши дни по-лесно се взема решение за край на отношенията и за развод. \"Достъпът до Интернет също оказва влияние\", заяви той.", "date": "2019.11.08", "title": "Българинът не се отказва от сватбата. Но защо е нестабилен бракът?"}
{"url": "https://www.dnes.bg/televizia/2019/11/08/bulgaria-on-air-pokazva-nerazkazani-istorii-ot-10-noemvri-1989-godina.429000", "text": "10 ноември 1989 година е една от  знаковите дати в българската история. На заседание на Политбюро Тодор Живков е принуден да подаде оставка след 35-годишно управление. В навечерието на 30-тата годишнина от това събитие, сложило край на една епоха, националната политематична телевизия  ще предложи на зрителите един по-различен прочит на събитията от 1989 година.\n\r\nДокументалният филм „10 ноември – неразказани истории“ на журналиста , която е водещ на , ще се излъчи тази неделя от 19:30 часа и ще разкрие малко известни факти от знаменитата дата с помощта на историци, дисиденти и участници в пленума, свалил Живков от власт.\n                    \n                    \n                \n                \n                \n                \r\nВ едночасовия филм зрителите ще видят как идването на власт на Михаил Горбачов се отразява на социалистическите страни от Източния блок и как се създават дисидентските движения. Участниците в пленума на 10 ноември 1989 година\n\r\nв ще коментират какво е налагало смяната на Тодор Живков и наистина ли генералният секретар на БКП е знаел, че ще бъде свален от поста си в партията, но ще продължи да бъде председател на Държавния съвет.\n\r\nВъв филма „10 ноември – неразказани истории“ спомените си от преди 30 години ще разкажат дисидентите , съосновател на СДС и КТ „Подкрепа“. За историческите аспекти на 10 ноември 1989 година ще говорят , председател на Държавна агенция „Архиви“, и доц. , директор на Института за исторически изследвания към БАН.\n\r\nТова е поредният документален филм на журналиста Миглена Георгиева, посветен на значимо събитие от българската история. Зрителите на Bulgaria ON AIR я познават от филмите й „Хроники на Свободата“, „Хроники на Съединението“ и „Хроники на Независимостта“, както и от журналистическата поредицата Историите ON AIR.\n\r\nНе пропускайте новия филм на Миглена Георгиева „10 ноември – неразказани истории“ . Очаквайте и втора част от филма.", "date": "2019.11.08", "title": "Bulgaria ON AIR показва неразказани истории от 10 ноември 1989 година"}
{"url": "https://www.dnes.bg/index/2019/11/08/berlin-oshte-vijda-jivota-dvoino-30-g-sled-padaneto-na-stenata.428880", "text": "Две зоологически градини, две телевизионни кули, две летища, два футболни отбора - Берлин бе сцена за наддаване между двете Германии, което създаде дубликати, оцелели и до днес - 30 години след падането на Стената.\n\r\n\"Двете страни се състезаваха кой ще възстанови Берлин най-добре и най-бързо\", обясни пред Франс прес Хано Хохмут, изследовател в Потсдамския институт за съвременна история.\r\n\n\r\nВ бившия Източен Берлин, в луксозния квартал Фридрихсфелде, все още се намира най-голямата зоологическа градина в Европа - Тирпарк. Далеч не така реномиран и богат като западния си аналог Зоологишер Гартен, източноберлинският зоопарк бе създаден през 1955 г., за да конкурира внушителния си съсед, построен един век по-рано, през 1844 г.\n                \n                \n                \r\nВ тази зоологическа градина бяха представени над 120 животински вида, част от които с произход от Източния блок. След обединението на Германия двете градини полагат усилия за възможно най-тясно сътрудничество.\n\r\n\n\r\nЗа Берлин тя е това, което е Айфеловата кула за Париж - извисилата се над Александерплац в бившия Източен Берлин Телевизионна кула е туристически символ на столицата от самото си построяване през 1969 г.\n\n\n\n\r\nДълго време обаче конструкцията й се използва за пропаганда: \"Съветският блок се опитваше всякак да демонстрира големите си успехи. И неслучайно формата на Фернзетурм копира тази на сателит, на съветския Спутник\", посочва Хано Хохмут.\n\r\nАнтената, висока 368 метра, все още излъчва сигнал; не такъв обаче е случаят с по-малката й сестра Берлинер Функтурм, разположена в западния квартал Вестенд. Както впрочем и във Фернзетурм, в \"малката\" 150-метрова стоманена кула работи днес гурме ресторант.\n\r\n\r\nПовече от столетие вече столицата разполага с три оперни театъра.\r\nРеновирането на Дойче Опер, частично разрушена по време на Втората световна война, приключва през 1961 г. - месец и половина след появата на Стената. Навремето тя е единствената опера в западната част и се нарежда сред най-значимите културни обекти във ФРГ.\n\r\nВпоследствие се откриват и две опери в бившия Източен Берлин - Щаатсопер на Унтер ден Линден с диригент Даниел Баренбойм, а на няколкостотин метра оттам - Комише Опер.\n\r\n\n\r\nВ края на Втората световна война стратегическите обекти, включително летищата, са превърнати в развалини.\n\r\nИзточноберлинското летище Шьонефелд успява да нагоди няколко писти и площадка с необходимите съоръжения. Но заради съветската блокада американските и френските съюзници с помощта на германски персонал успяват за 90 дни да изградят на северозапад новото летище Тегел, за да подпомага \"въздушния мост\", който снабдява западната част от града през 1948-1949 г., и да допълва летище Темпелхоф, превърнато след време в парк за берлинчани.\n\r\nОстаналите две все още се използват в очакване да бъде открито летище Берлин-Бранденбург Вили Бранд, което трябваше да започне работа през 2012 г. Срокът постоянно е отлаган заради множество конструктивни дефекти и превишаване на разходите - накрая хората взеха да се съмняват ще видят ли проекта изпълнен изобщо.\r\n\n\r\nДенят 27 май 2019 г. ще остане завинаги в паметта на берлинските футболни фенове. Създаден през 1966 г. в източната част, ФК Унион Берлин за пръв път се класира тогава за Първа Бундеслига - най-високото ниво в германския футбол.\r\nКлубът, играещ с екипи в червено и бяло, разполага с малък стадион в източен квартал на града, главно с правостоящи места, и претендира, че все още брани работническите традиции и антифашистките ценности. Дербитата срещу западния му съперник Херта Берлин, основан през 1892 г. и ветеран на Бундеслигата, използващ легендарния Олимпийски стадион, се очертават горещи.\r\n \r\n/БТА/\r\n ", "date": "2019.11.08", "title": "Берлин още вижда живота двойно 30 г. след падането на Стената "}
{"url": "https://www.dnes.bg/zvezdi/2019/11/08/v-trepetno-ochakvane-ashli-greym-shte-ima-momche.429001", "text": "Ашли Греъм очаква момче. Пищният модел гостува в шоуто на Елън Дедженеръс, където обяви радостната новина.\r\nВодещата зададе множество въпроси, свързани с бременността, като не можа да подмине този за пола на бебето. Развълнувана, бъдещата майка каза: \"Ще ставам майка на момче. Ще имам момче\".\r\nГреъм, която в началото криеше бременността си и никой не подозираше за нея поради закръглената ѝ фигура, разказа, че много се вълнува. После тя сподели в Instagram видеото от участието си.\r\nМомченцето трябва да се роди през януари, но пищният модел не пожела да уточни подробности. \r\nДо момента Греъм се чувства отлично и почти всеки ден споделя снимки в социалните мрежи. Наскоро тя разкри, че спортува по-активно и прави йога за бъдещи майки.\r\n                    \n                    \n                \n                \n                \n                Ашли и съпругът ѝ Джъстин Ървин са заедно от няколко години. През август те съобщиха официално, че ще стават родители. \r\n", "date": "2019.11.08", "title": "В трепетно очакване: Ашли Греъм ще има момче!"}
{"url": "https://www.dnes.bg/notifikacii/2019/11/08/vuchich-za-borisov-kym-nashiia-brat-shte-se-obyrna-na-bylgarski.429040", "text": "За Александър Вучич утрешният ден ще бъде най-хубавият.  Пред журналисти той заяви, че е горд от новите 86,9 километра магистрала, които ще свържат Ниш, Бела Паланка, Пирот, Димитровград и ГКПП \"Градина\".\nСлед откриването на новия участък от магистралата, пътуването от Белград до България ще става за около 3 часа.\r\nПремиерът Бойко Борисов също се присъства на събитието.\r\n\"Честитя на гражданите новите почти 87 километра. Пристига и нашият български брат Бойко Борисов, а аз ще се обърна към него и на български\", каза Вучич пред журналистите.", "date": "2019.11.08", "title": "Вучич за Борисов: Към нашия брат ще се обърна на български"}
{"url": "https://www.dnes.bg/health/2019/11/08/zashto-parabenite-sa-vredni.428912", "text": "Парабените са синтетичен компонент, използван като консервант в широк спектър от продукти – от козметиката до лекарствената индустрия. Срещат се в кремове, дезодоранти, шампоани, измиващи лосиони, лосиони за тяло, хранителни добавки. Тяхното предназначение е продуктите в шкафа, които имат дълъг срок на годност и не се съхраняват в хладилник, да могат да са защитени от потенциални атаки от бактерии, гъбички и други развалящи качествата на продукта микроорганизми.\r\nНай-често в продуктите се влагат парабените от следните 6 типа: метилпарабен, етилпарабен, пропилпарабен, изопропилпарабен, бутилпарабен, изобутилпарабен.\r\nАко срещнете някой от изброените парабени или повече от един в даден продукт, не го купувайте, защото е вреден за здравето. Четете внимателно етикетите и указаните съставки в продукта.\r\n                    \n                    \n                \n                \n                \n                \r\n\r\nЕдна от заплахите за организма от парабените е нарушаването на хормоналния баланс в тялото. Парабените имитират хормони, най-често естроген, което обърква и уврежда ендокринната система при човека. Тези промени могат да доведат дори до рак в различни области на тялото.\r\n\r\nЕстественият хормон естроген има канцерогенен ефект върху гърдите и яйчниците, когато е във високи количества. Ако добавите към него и синтетичната му имитация, идваща от парабените, рискът от рак се повишава. Проучване от 2004 година сочи, че при някои жени с рак на гърдата концентрацията на метилпарабен в пробата от туморите била завишена. Това означава, че този химикал е изиграл роля в образуването и развитието на туморната маса.\r\n", "date": "2019.11.08", "title": "Защо парабените са вредни?"}
{"url": "https://www.dnes.bg/notifikacii/2019/11/08/fronteks-tyrsi-700-granichari-za-vynshnite-granici-na-es.429033", "text": "Европейската агенция за гранична и брегова охрана стартира кампания за набиране на първите наднационални европейски гранични сили. За първи път Фронтекс ще има собствен униформен състав /постоянен корпус/, работещ под знамето на Европейския съюз, съобщиха от МВР.\n\r\nАгенцията търси своите нови служители сред представители на националните гранични служби, полицията, военните или други правоприлагащи структури, които да се присъединят към първите наднационални европейски гранични сили.\r\nПостоянният корпус ще изпълнява различни задачи, свързани с граничния контрол и управлението на миграцията в помощ на страните-членки на ЕС. Това включва проверка на самоличност и документи, гранично наблюдение  и връщане на хора, които незаконно пребивават в Европейския съюз.\n                \n                \n                \r\nПо този начин Фронтекс ще може да подпомага държавите-членки на ЕС при предизвикателства на техните граници със собствен състав и оборудване. Граничните служители на агенцията заедно с националните офицери от европейските страни ще работят главно на външните граници на ЕС.\r\nПървата кампания е за набиране на над 700 гранични служители на Фронтекс, а срокът за кандидатстване е до 16 декември 2019 г.\n\r\nПреди граничните служители на агенцията да започнат своята работа, всеки ще трябва да завърши шест месеца обучение и да премине тестове, за да гарантира, че притежава необходимите умения за съвместна работа на външните граници, в съответствие с приложимото законодателство на ЕС и етичните стандарти.\n\r\nПървите гранични служители ще бъдат готови да поемат новите си задачи през януари 2021 г.\r\nЗа повече подробности - интернет страницата на Европейската агенция за гранична и брегова охрана: \r\n ", "date": "2019.11.08", "title": "Фронтекс търси 700 граничари за външните граници на ЕС"}
{"url": "https://www.dnes.bg/obshtestvo/2019/11/08/romi-prebiha-zverski-prizovkar-smachkali-i-dokumentite-mu.429046", "text": "Призовкар от Софийския районен съд е бил пребит по време на изпълнение на служебните си задължения. Служителят е с множество наранявания. По случая е уведомена и прокуратурата. \n\r\nВ столичния квартал \"Ботунец\", малко след 19.00 часа Борислав Цоков търси жител от квартала, за да му връчи покана от съда за доброволно плащане на дължима сума. Жена го завежда до длъжника, предаде .\n\r\nТълпа от роми обаче го посрещат с ритници. Побоят продължава повече от 5 минути. \n\r\nА след \"топлото посрещане\" му връщат документите смачкани и утъпкани. \n\r\nОт ръководството на съда са изпратили предложение за законова промяна до Висшия съдебен съвет посегателството срещу този тип служители да бъде защитено от закона. \n                    \n                    \n                \n                \n                \n                \r\nНападателите са задържани за 24 часа, след което са били пуснати на свобода. Повдигнати са им обвинения. \n\r\nЗа момента призовкарите имат единствено устройства за защита срещу агресивни кучета.", "date": "2019.11.08", "title": "Роми пребиха зверски призовкар, смачкали и документите му"}
{"url": "https://www.dnes.bg/index/2019/11/08/profesiia-model-viktoriia-dimitrova.429006", "text": "Виктория е от тези момичета, които носят в себе си френското излъчване – нежна, с правилни черти и много, много спокойна.\r\nОчевидно знае това, защото личният ѝ стил подчертава тези черти – класическа барета, пола в каре и задължителни слънчеви очила.\r\nСамата тя е родена до морето, родом от Несебър, завършва гимназия в Бургас. На 22 години е, а през последните три се занимава активно с моделство.\r\nУспоредно с модните ангажименти в Ивет Фешън учи PR и определено знае какво иска.\r\n\r\n\r\n                \n                \n                Много бих била щастлива, ако в бъдеще успея да съчетая двете неща и се получи комбинация между PR и моделството. Още от малка имах усещане, че може би ще се занимавам в сферата на модата един ден, но не бях сигурна дали мога да събера сама смелост. Моят приятел влезе в агенцията година преди мен, започна да работи и 12 месеца по-късно, когато се преместих в София, той ми помогна да навляза.\r\n\r\nПървият ми ангажимент беше едно коафьорско шоу и бях страшно притеснена. Тогава боядисаха косата ми с един син спрей и беше много лудо.\r\n\r\nНе съм се замисляла. Може би до момента не съм получавала чак толкова крайно предложение, за което да се зачудя дали съм склонна на него или не. Последната ми работа също беше коафьорско шоу и именно там ме подстригаха толкова късо. Аз си падам по рисковете, свързани с външния вид.\r\n", "date": "2019.11.08", "title": "\"Професия модел\":  Виктория Димитрова"}
{"url": "https://www.dnes.bg/notifikacii/2019/11/08/obiaviha-koi-sa-vietnamcite-ot-kamiona-kovcheg-10-sa-tiineidjyri.429047", "text": "Британската полиция обяви имената на 39-те виетнамски граждани, намерени в камиона-ковчег в графство Есекс на 23 октомври. \n\nПълният списък на виетнамците съдържа техните имена, възраст и откъде идват от Виетнам.\r\nДесет са тийнейджъри, като има две момчета на 15 години. 20 от общо 39-те виетнамци са от едно и също населено място.\n\r\nТелата на виетнамците бяха открити в хладилния контейнер на камион с българска регистрация в индустриалния комплекс \"Уотърглейд\" в Грейс, като контейнерът е бил прехвърлен с ферибот от белгийското пристанище Зербрюге до Пърфлийт в устието на река Темза. \n\r\nШофьорът на камиона Морис Робинсън, от Северна Ирландия, се яви в съд, където му бяха предявени редица обвинения, сред които причиняване на смърт на 39 души, предаде БНР.\n                \n                \n                \r\nЗапочна процедура по екстрадирането на 22-годишния Иймън Харисън, който бе арестуван в Дъблин.\n\r\nПолицията освен това издирва двама братя от Северна Ирландия – Ронан и Кристофър Хюз, по подозрения в убийство и трафик на хора.\n\r\nВъв Виетнам бяха извършени 11 ареста в две провинции във връзка с инцидента.", "date": "2019.11.08", "title": "Обявиха кои са виетнамците от камиона-ковчег. 10 са тийнейджъри"}
{"url": "https://www.dnes.bg/sport/2019/11/08/loko-pd-nadvi-botev-vraca-izmesti-levski.429048", "text": "Локомотив Пловдив победи Ботев Враца с 2:0 в двубой от 16-ия кръг на efbet Лига, игран на стадион \"Локомотив\".\r\n\r\nПред погледа на селекционера Георги Дерменджиев, \"смърфовете\" започнаха срещата колебливо, но постепенно набраха скорост и заслужено се поздравиха с успеха след голове на Диниш Алмейда (33') и неостаряващия Георги Илиев (90').\r\n\r\nТака Локомотив вече има 36 точки и измести Левски от второто място. \"Сините\" са с точка по-малко, но в неделя ще имат възможност да променят нещата, ако победят Ботев в Пловдив.\r\nГостите от Враца пък задълбочиха кризата, в която се намират, след като в предишния си мач не победиха аутсайдера Витоша Бистрица у дома. Северозападняците се намират на 12-ото място с 13 пункта.\r\n\r\n ", "date": "2019.11.08", "title": "Локо Пд надви Ботев Враца, измести Левски "}
{"url": "https://www.dnes.bg/notifikacii/2019/11/08/avstriia-povdigna-obvinenie-sreshtu-ruski-shpionin.429042", "text": "Прокуратурата в Залцбург официално повдигна обвинение на пенсиониран полковник от австрийската армия за шпионаж в полза на Русия, предава TACC, цитирана от агенция \"Фокус\".\r\n\"Подсъдимият е обвинен за това, че най-малко от 25 години е шпионирал в полза на руската военна разузнавателна служба \"Главно разузнавателно управление“(ГРУ) за извършване на престъпление предаване на държавна тайна и умишленото разкриване на военни тайни \", се казва в изявлението на Прокуратурата в Залцбург.\r\nРазследването на случая срещу пенсионирания австрийски военен се провежда съвместно с регионалния отдел за защита на конституцията и борба с тероризма (Австрийското контраразузнаване). Обвинението се основава на информация за откриване на банкови сметки на обвиняемия, проучване на конфискувани информационни носители и разпит на свидетели. Самият обвиняем отказва да даде показания.\r\n                \n                \n                \"Според обвинението полковникът шпионира за руското военно разузнаване от 1993 г. и предоставя на офицера за свръзка изчерпателна информация за Австрийските въоръжени сили, в частност за оръжейните системи и задачите на сухопътните и въздушните сили“, отбелязват разследващите.\r\nПрез 2018 г. австрийските власти съобщиха, че разследват пенсиониран полковник от австрийската армия, заподозрян, че предава информация за австрийската военна авиация, артилерийските системи, висшите служители и миграционната криза в продължение на 20 години на руското военно разузнаване. Според австрийските власти за дейността си той е получил 300 хил. евро. В случай на потвърждение обвиняемият може да бъде осъден на до 10 години затвор. Пенсионираният австрийски полковник е арестуван на 30 ноември 2018 г. поради страх на разследващите, че той може да извърши престъплението отново. Самият заподозрян, според адвоката, не се смята за шпионин и твърди, че не е разкривал държавни тайни в ущърб на Австрия.", "date": "2019.11.08", "title": "Австрия повдигна обвинение срещу руски шпионин"}
{"url": "https://www.dnes.bg/mish-mash/2019/11/08/met-gala-2020-moda-i-trainost-zaedno-s-meril-striip.429030", "text": "\"За времето: Мода и трайност\" е темата на галата на музея \"Метрополитън\" догодина, призната за най-голямото светското събитие в Ню Йорк.\r\nДо президентката на института по костюмите Ана Уинтур ще застанат четиримата домакини - Мерил Стрийп, актрисата Ема Стоун, драматурга и композитор Лин-Мануел Миранда и Никола Гескиер - творчески директор за дамска мода в \"Луи Вюитон\".\r\nИменно Ана Уинтур, която е прототип на героинята на Мерил Стрийп във филма \"Дяволът носи Прада\", е избрала останалите домакини, наричани съпрезиденти.\r\n\"Модата винаги е била тясно свързана с времето. Тя не е само отразява духа на времето, но и се променя и развива с неговото напредване“, казва Андрю Болтън, главен куратор на Института по костюмите на музея \"Метрополитън“.\r\n                    \n                    \n                \n                \n                \n                С галата на 4 май се открива и лятната изложба. Неин куратор е Андрю Болтън. На нея ще бъдат изложени 160 женски дрехи, създадени от именити дизайнери за последните 150 години.\r\nИзложбата е вдъхновена от Вирджиния Улф и френския философ Анри Бергсон. На нея ще присъстват и тоалети от Кристиан Диор и Александър Маккуин.\r\n ", "date": "2019.11.08", "title": "Met Gala 2020: Мода и трайност заедно с Мерил Стрийп "}
{"url": "https://www.dnes.bg/health/2019/11/08/aleksandrovska-bolnica-s-bezplatni-testove-za-hepatit-s.428965", "text": "От 11 ноември УМБАЛ „Александровска“ организира безплатни изследвания за инфекция с вируса на хепатит С при мъже и жени на възраст 18 – 65г. Скринингът ще продължи до изчерпване на лабораторните реактиви. Резултатите се получават на място, в деня на вземането на кръвната проба, съобщават от болницата.\n\n  \n\r\nЖелаещите могат да се изследват всеки делничен ден в Лабораторно-диагностичния блок на УМБАЛ „Александровска“ от 10.30 ч. до 14.00 ч., без предварително записване. Тестуването се извършва с капилярна кръв (от пръста на ръката). За провеждането на изследванията не съществуват ограничения относно предходна консумация на храни и напитки.\n                    \n                    \n                \n                \n                \n                \r\nХората, чието изследване е отчело положителен резултат, ще бъдат консултирани от гастроентеролог (с направление по НЗОК №3) за уточняване на състоянието им и на терапевтичния подход. Прегледите ще се извършват всеки петък от 9.00 до 13.00ч. в к-т №11А на партера на ДКБ «Александровска». По време на консултативния преглед, на пациентите ще им бъде правена безплатна еластография (метод за неинвазивна оценка на чернодробна фиброза при пациенти с дифузни чернодробни заболявания). Апаратът за измерване на чернодробна плътност, с който разполага лечебното заведение, е американски, от най-висок клас и позволява в рамките на едно изследване да се оцени състоянието на паренхимните коремни органи, като едновременно с това  се оценява тежестта на чернодробното увреждане. Записването за прегледи е на тел. 02/9230 750 и 02/9230 592.\n\r\nСпоред български проучвания над 1.5% от населението на страната е инфектирано с вируса на хепатит С. Въпреки провежданата имунопрофилактика у нас и постигнатото понижаване на заболеваемостта, хроничната инфекция с вируса на хепатит С остава сериозен социален и икономически проблем за обществото. В по-голям процент от случаите, инфекцията с този вирус протича безсимптомно, поради което се установява късно и във фаза на напреднало чернодробно увреждане, когато лечението е недостатъчно ефективно или не може да бъде проведено. Ранната диагностика на инфекцията с вируса на хепатит С гарантира ефективно лечение и предотвратява риска от прогресиране на болестта в чернодробна цироза и чернодробен рак. Хепатит С вече се лекува, като ефектът от терапията е почти 100 %-ов, а терапиите са безплатни за всички здравноосигурени пациенти.", "date": "2019.11.08", "title": "\"Александровска\" болница с безплатни тестове за хепатит С"}
{"url": "https://www.dnes.bg/notifikacii/2019/11/08/trymp-se-sreshta-s-borisov-v-beliia-dom-na-25-noemvri.429054", "text": "Президентът на САЩ Доналд Тръмп ще се срещне с премиера на Република България Бойко Борисов в Белия дом на 25 ноември, за да отбележи силната и трайна връзка, която съществува между двете страни, съобщи пресслужбата на Белия дом.\r\nСАЩ и България са съюзници в НАТО и президентът очаква с нетърпение да обсъди пътищата за укрепване на общите интереси на двете страни в сигурността, особено в осигуряването на стабилност в региона на Черно море, улесняването на енергийната диверсификация и противодействието на зловредното влияние, заплашващо суверенитета на България, се казва в съобщението на прессекретаря на президента на САЩ. (БТА)", "date": "2019.11.08", "title": "Тръмп се среща с Борисов в Белия дом на 25 ноември "}
{"url": "https://www.dnes.bg/obshtestvo/2019/11/08/otide-si-rejisioryt-pavel-vasev-poklon.429055", "text": "Известният български режисьор и директор на едни от най-големите театри, ръководител на Българския културен център в Москва Павел Васев, почина след дълга битка с инсулта, съобщи за  председателят на комисията за култура в парламента Вежди Рашидов. \r\n\r\nВасев така и не излезе от комата, в която изпадна.\r\n\r\nВ началото на годината той получил тежък инсулт и след това бе в московска болница в будна кома. През май т.г. правителственият Фалкон и екип на \"Пирогов\"  върнаха Павел Васев в България.\r\n\r\nРазходите за полета на самолета бяха поети от ГЕРБ, събрани бяха и средства от Сатиричния театър, включиха се и дарители, обясни тогава Рашидов.", "date": "2019.11.08", "title": "Отиде си режисьорът Павел Васев. Поклон!"}
