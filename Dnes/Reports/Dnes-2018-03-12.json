{"url": "https://www.dnes.bg/notifikacii/2018/03/12/opasni-li-sa-t-nar-noshtni-zelenchuci.370412", "text": "Специалистите по хранене и диетика препоръчват консумацията на пресни плодове и зеленчуци всеки ден. Това е стъпка към по-здравословния начин на живот, но някои от тях не са чак толкова полезни за организма, ако се приемат в по-големи количества, например зеленчуците.  \"Нощните зеленчуци\" са сред най-популярните храни, които се консумират често, но те са най-известни с това, че са силно алергенни. Те спадат към семейство Картофови (Solanaceae), чийто най-популярни представители са картоф, патладжан, домат, чушки, тютюн, татул, петуния и други. Те са богати на антиоксиданти, диетични фибри, витамини, минерали, аминокиселини и протеини. Но онова, което ги свързва под наименованието \"нощни зеленчуци\" е наличието на алкалоиди и калцитриол, които са токсични. То идва още от древни времена, когато някои от тях са се използвали за различни лечебни отвари и отрови.  Едни от основните противоречия, които има за голяма част от растенията в семейство Картофови е, че част от тях са токсични и могат да причинят алергични реакции, ако ги приемаме в големи количества. Те съдържат активни съставки като алкалоиди, лектини, сапонини и калцитриол. Съединенията се срещат най-вече в листата и стеблата на зеленчуците. Да вземем пример с гликоалкалоидите, които се смятат за естествен пестицид, който ги предпазва от насекоми. Те могат да предизвикат възпаление на стомаха и други стомашно-чревни проблеми при някои хора.  ", "date": "2018.03.12", "title": "Опасни ли са т.нар. нощни зеленчуци?"}
{"url": "https://www.dnes.bg/akoshtete-vqrvaite/2018/03/12/nai-golemiiat-hram-v-sveta-angkor-vat.370449", "text": "Ангкор Ват - това е храмов комплекс в град Ангкор, Камбоджа. Смята се за най-големия религиозен паметник в света.\r\n \r\nОсновен е през 12-ти век, като по онова време е бил индуитски храм, а по-късно е станал будистки. Храмът Анкор Ват е изобразен на националния флаг на Камбоджа.\r\n \r\nТой бил посветен на бог Вошну - богът, пазител на цялата вселена, според индуитската митология.\r\n \r\nОлицетворява милосърдието и се изобразява като младо божество. Според древните вярвания целият свят представлява съня на Вошну.\r\n \r\nМястото има мистериозна атмосфера, която се дължи не само на архитектурата, но и на екзотичните растения, които са вкоренени в сградата. Дървета на стотици година са прегърнали стените и входовете с огромните си корени.\r\n \r\nОт 1990 година насам са полагани много грижи за възстановяване на храма, а от 1992 той е взет под егидата на ЮНЕСКО.\r\n \r\nАнгкор Ват заема площ от над 200 кв. км., а на територията му има запазени около 100 дворци и храмове.\r\n ", "date": "2018.03.12", "title": "Най-големият храм в света: Ангкор Ват"}
{"url": "https://www.dnes.bg/akoshtete-vqrvaite/2018/03/12/nova-sedmica-nov-kysmet-kakvo-ochakva-vsiaka-zodiia.370451", "text": "\r\nУспешна седмица за свободните представители на вашия знак. Контактите ще са интензивни, ще се запознаете с нови хора и ще преживеете вълнуващи емоции. Може да не попаднете на човека, който ще събуди заспалите ви чувства, но пък няма и да скучаете.\r\nЗа намиращите се в постоянна връзка също има добри новини. Използвайте всяка свободна минута за съвместни занимания. От вас зависи да разчупите оковите на ежедневието и да освежите отношенията.\r\nВ началото на седмицата може да сте малко инертни и леко раздразнителни. Намалете контактите и, ако си имате половинка, е по-добре изобщо да не се виждате. Когато емоционалното ви състояние се стабилизира ще е подходящо да си насрочвате любовни срещи. Дръжте се мило, не пестете комплиментите. За предпочитане е да сте насаме, отколкото в шумна компания.\r\nНеобвързаните ще са доволни, ако използват активно свободното си време. Забавлявайте се, вместо да се оглеждате за нова любов. И най-важното, не се опитвайте да възкресите стари отношения, ще се разочаровате.\r\n \r\nПривлекателни сте и почти непрекъснато ще попадате в центъра на събитията. Преценявайте поведението си и не прекрачвайте границите на добрия тон. В случай, че вече си имате половинка, то погрижете се да усети подкрепата ви и да се убеди, че може да разчита на вас. Разпределете вниманието си равномерно между него/нея, семейството и обичайните приятели.\r\nНеобвързаните ще създадат поредица нови познанства, но на този етап за дългосрочна връзка и изгарящи чувства не може да се говори. Ако някой ви се стори особено интересен не бързайте да се сближавате. Наблюдавайте и събирайте впечатления, ще са ви от полза.\r\nЩе имате възможност да обсъдите някои различия в начина на мислене между вас и гаджето ви. Проявете толерантност и уважавайте личната свобода на предпочитания от вас човек, вместо да се надувате и да адаптирате всичко към собствения си мироглед. Провеждайте „трудните“ разговори на четири очи, всяка външна намеса ще усложни ситуацията.\r\nВъздържайте се от смели обещания, ако все още нямате приятел/ка. Не се опитвайте да започнете връзка с всеки срещнат просто за да уплътнявате свободното си време и не се съгласявайте с условия, които не ви харесват, защото ще попаднете в много неблагоприятна ситуация.", "date": "2018.03.12", "title": "Нова седмица, нов късмет: Какво очаква всяка зодия?"}
{"url": "https://www.dnes.bg/mish-mash/2018/03/12/kogato-myjyt-otnovo-se-zavyrne-v-detstvoto-neshtata-stavat-strashni.370411", "text": "\nВероятно мнозина от вас ще се съгласят, че при мъжете детското избива доста по-често, отколкото при дамите. \r\nДали ще е по време на игра с децата, или просто при запой с приятели, мъжете успяват да се върнат в годините назад, макар и това доста да не отива на годините им.\r\nВижте в следващата галерия весели и щури кадри от мъжкото връщане към детството, а още ", "date": "2018.03.12", "title": "Когато мъжът отново се завърне в детството... Нещата стават страшни"}
{"url": "https://www.dnes.bg/notifikacii/2018/03/12/tereza-mei-rusiia-e-otgovorna-za-otravianeto-na-skripal.370464", "text": "Британският премиер Тереза Мей заяви в парламента, че е твърде вероятно Русия да е отговорна за отравянето на бившия руски двоен агент Сергей Скрипал, предадоха Франс прес и Ройтерс.\n\n\n\r\nИзползваното срещу Скрипал и дъщеря му Юлия бойно нервнопаралитично вещество е от военен тип и се произвежда в Русия, каза Мей и определи срок до утре вечер на Москва да даде обяснение на Организацията за забрана на химически оръжия.\r\nМей съобщи, че руският посланик в Лондон е бил извикан за обяснение за присъствието на това бойно отровно вещество, известно като \"Новичок\", и обеща да обсъди с парламента възможни ответни мерки срещу Русия, \"ако няма удовлетворителен отговор\".\r\nИма само две възможни обяснения за присъствието на бойното отровно вещество \"Новичок\" - че е бил използвано пряко от руската държава или че Русия губи контрол над запасите си от това вещество и е допуснала то да попадне в чужди ръце, каза Мей.\r\n\"Няма да допуснем такъв дързък опит да бъдат убити невинни цивилни на наша земя\", заяви тя и добави, че ако се докаже вина на Москва в това нападение, правителството й ще го приеме като \"незаконна употреба на сила от Русия\", отбелязва Асошиейтед прес.Отговорът не закъсня и Русия заяви, че твърдението на британския премиер Тереза Мей е политически мотивирано и се опира на провокация, предадоха  ТАСС и Ройтерс\"Това е цирково шоу в британския парламент. Изводът е очевиден: това  е поредната информационно-политическа кампания, основана на  провокация\", заяви говорителката на руското външно министерство Мария  Захарова.\r\nСкрипал и дъщеря му продължават да са в болница с опасност за живота, след като бяха открити в безсъзнание на пейка в южния английски град Солсбъри на 4 март.\r\n ", "date": "2018.03.12", "title": "Тереза Мей: Русия е отговорна за отравянето на Скрипал!"}
{"url": "https://www.dnes.bg/health/2018/03/12/vreme-e-proletnata-depresiia-atakuva-mladite.370438", "text": "Пролетта е на прага и води след себе си не само вируси, които застрашават физическото здраве, но и заболявания, атакуващи психиката. Психологът Христина Краева обясни пред \"Фокус\", че много физиологични и психологични проблеми настъпват с края на зимата и началото на следващия по-топъл сезон. \r\n\"Пролетта е време, в което организмът се приспособява и адаптира към нови условия - каза тя. - Време, в което в природата се извършва мощно преустройство, към което тялото ни трябва да се приспособи. \r\nКакто зимната, така и пролетната депресията е следствие от смяната на сезоните и затова тя е разновидност на така нареченото сезонно сетивно разстройство и засяга 50 % от хората в активна възраст.\r\nСпоред Краева могат да се търсят още причини за заболяването в намаляването на биологично-активните вещества в храните през зимата и ранната пролет, прекалено суровите пости, повишената чувствителност от атмосферни промени, или серията вируси, повалили ни през зимата. В тези условия възниква състоянието, наречено пролетна дисхроноза\".\r\nПсихологът подчерта, че влияние оказват и намалените резерви от витамин Д и изчерпването на магнезий в организма, както и ограничената физическа активност през зимния период и по-малкото количество слънчева светлина.\r\n\"Основната причина за появата на пролетна депресия при човека е изчерпването на невротрансмитера серотонин – това е хормонът на щастието - коментира психологът. -\r\nМладите хора повече боледуват от това състояние, защото, както казах, водещо е невротрансмитерния серотонин, който в младия организъм е в по-големи количества, и в периода на пролетната депресия те по-драстично усещат това състояние\".\r\nСпоред Краева пролетната депресия е своеобразен тест за наличието на този невротрансмитер в телата на хората: \"Тоест, те могат да усетят състоянието, което показва, че организмът е здрав и реагира на новите условия със съответните симптоми\".\r\nКраева допълни, че, за да си набавим от хормона на щастието, е необходимо да доставяме удоволствие на тялото и психиката си с разходки сред природата, като прекарваме повече време на слънчева светлина, както и да се храним правилно.", "date": "2018.03.12", "title": "Време е! Пролетната депресия атакува младите!"}
{"url": "https://www.dnes.bg/obshtestvo/2018/03/12/bylgariia-ne-se-podchini-na-hitlerova-germaniia-spasi-evreite-si.370387", "text": "През 1943 г. Царство България отказва да се подчини на хитлерова Германия и да експулсира евреите с българско гражданство към лагерите на смъртта. Тези изключително драматични събития се разиграват преди точно 75 години.\r\n\"Господа народни представители! Аз съм един от тези, които подпиcаxа писмото на г-н Пешев, заpади което той така жестоко днес пострада. И аз съм длъжен да се мотивирам защо подписах това писмо. Аз подписах това пиcмо, г-да народни представители, защото никога не съм бил антисемит. Не само никога не съм бил антисемит, но и никога не съм влизал в разбирателство с мотивите, поради които германският народ се е обявил за враг на семитите. Германският народ може да си определя отношението по този въпрос както си ще. Обаче всеки от нас, като гражданин или народен представител, може да има свое становище по този въпрос\".\r\n\r\nТези думи са изречени в Народното събрание на 26 март 1943 г. от Тодор Кожухаров, когото по-късно БКП обявява за фашист. Заедно с проф. Александър Цанков, лидер на близкия до Мусолини Демократически сговор, десният парламентарист Кожухаров най-енергично подкрепя подписката на подпредседателя на Народното събрание Димитър Пешев да бъде спряна и отменена депортацията на евреите-български граждани, припомня . \r\nЗаради декларацията на 43-мата народни представители Пешев се разделя с подпредседателския пост. Кожухаров и още 19 от подписалите я политици след по-малко от две години са екзекутирани от просъветското правителство по решение на т.нар. Народен съд. Пешев пък е осъден на 15 години затвор, но по-късно Израел го обявява за един от 20-те български \"праведници\", помогнали на 51 хил. български евреи да оцелеят по време на Холокоста.\n\n\nТака България се оказва единствената държава в лагера на Хитлер в Европа, където евреите не само не изчезват, но и увеличават броя си по време на войната с над 3 хиляди новородени.\r\nШефът на Държавна агенция \"Архиви\" Михаил Груев казва, че въпреки изминалите 75 години интензивната дискусия за фактите продължава както сред българската общественост, така и сред диаспорите на българските евреи в България и Израел. \r\n\"Трите фактора за спасяването на евреите – мнозинството в Народното събрание, Църквата и Царят - трябва да се разглеждат поотделно. Защото всеки един от тези фактори е изхождал от своя собствена позиция. За \"профашистко\" парламентарно мнозинство изобщо не можем да говорим, защото в България никога не е имало управляваща фашистка партия, още по-малко пък фашистка партия, която да се е сляла с държавата. Според мен проправителственото мнозинство е било доста безлично и доста инертно. В този смисъл остава неизяснен въпросът защо именно това безлично мнозинство оставя една от най-светлите дири в историята на България и света – спасяването от на евреите с българско гражданство\", казва Груев.\r\n\r\nНезависимо от това ролята на българските власти не е еднозначна. Вярно, че с подкрепата на обществото и на Църквата държавният глава на два пъти отменя изпълнението на наложената от Берлин спогодба \"Белев–Данекер\" за депортация на всички български евреи. Но редом с този хуманен акт световно известният израелски историк и политик проф. Михаел Бар-Зоар изтъква, че намиращата се под германски контрол българската администрация в окупираните от Вермахта части на Гърция и Югославия е била \"инструмент\" при събирането и предаването на неполучилите българско гражданско местни евреи в ръцете на германците.\r\nПо един въпрос историците все още спорят: поне 38 известни прависти от еврейски произход се включват много активно в скалъпените от така наречения Народен съд процеси срещу най-активните радетели на каузата за спасяването на българските евреи. Защо са го направили? \r\n\"И тук фактите са много противоречиви. Някои от участващите в съдебния фарс прависти с еврейско потекло успяват да облекчат съдбата на Димитър Пешев и да допринесат за оправдаването на служителката на Комисариата по еврейските въпроси Лиляна Паница, която с огромен риск за себе си уведомява навреме еврейската консистория за готвените под натиска на Берлин депортации. Паница обаче е така жестоко изтезавана и осакатена, че умира от раните си, ненавършила 30 години\", казва  шефът на държавните архиви Михаил Груев. \r\nЛиляна Паница е пребита до смърт в мазетата на Дирекцията на народната милиция само два дни след окончателното ѝ оправдаване от Народния съд. Към онзи момент шеф на тази дирекция е Тодор Живков. Михаил Груев не премълчава обаче, че сред юристите от еврейски произход, участвали в така напречния Народен съд, е имало и зловещи фигури.\r\n\r\nШефът на Организацията на евреите в България \"Шалом\" д-р Александър Оскар също признава, че мненията сред българските евреи за събитията отпреди 75 години понякога се разминават. Според д-р Оскар около 90% от евреите, които продължават да живеят в България или са емигрирали в Израел, подкрепят позицията на \"Шалом\", че основна роля за оцеляването на българските евреи има нефашистката българска общественост. В същото време учени и общественици, като живеещите в Израел проф. Михаел Бар-Зоар и Самуил Ардити, подчертават изключителната роля на цар Борис Трети, на т.нар. \"профашистко\" парламентарно мнозинство и на Българската православна църква.\r\nШефът на \"Шалом\" намира тези различия за напълно нормални, защото евреите в цял свят продължават да спорят по много въпроси, свързани с Холокоста и съпротивата срещу този геноцид. Д-р Оскар напомня и за претърпените от евреите унижения, свързани с въведеното в България през войната антиеврейско законодателство.\r\nА също и за унизителното разселване на евреите в провинцията по време на войната. Трябва да се отбележи все пак, че тогавашната царска администрация ги разселва, вместо да изпълни искането на нацистките емисари и да концентрира еврейското население с цел по-бързата му  депортация. Д-р Оскар не забравя да изтъкне, че неговите баба и дядо, лекари по професия, са срещнали истинско и дълбоко човешко съчувствие, помощ и закрила по време на интернирането им в село край Шумен.\r\n ", "date": "2018.03.12", "title": "България не се подчини на хитлерова Германия – спаси евреите си"}
{"url": "https://www.dnes.bg/stranata/2018/03/12/56-godishen-myj-zagina-pri-katastrofa-krai-goce-delchev.370465", "text": "56-годишен мъж от Гоце Делчев е загинал при катастрофа, съобщиха от полицията в Благоевград. \r\nИнцидентът е станал около 18.00 часа днес на пътя след с. Места. \r\nМъжът, който е загинал на място, е управлявал лек автомобил \"Фолксваген Голф\" в посока от с. Места към град Гоце Делчев. \r\nТой е загубил контрол над автомобила, в резултат на което е излязъл от пътното платно и е паднал в река Места.", "date": "2018.03.12", "title": "56-годишен мъж загина при катастрофа край Гоце Делчев"}
{"url": "https://www.dnes.bg/akoshtete-vqrvaite/2018/03/12/da-otlojim-smyrtta-za-sled-vreme-vyzmojno-e.370423", "text": "Светът върви напред, а с него и науката. Поредното изследване визира смъртта, от която едва ли има нормален индивид, който да не се страхува. \r\nБиолози от Московския държавен университет и Института по теоретична и експериментална биофизика на Руската академия на науките са установили как да \"отложат\" смъртта на клетъчно ниво, съобщава сайтът \"Лайф\".\r\nОткритието им дава възможност избирателно да се включи и унищожаването на ракови клетки. Учените са изяснили как може да бъде спряна програмата за самоунищожаване на клетки в организма.\r\nСпециалистите са изследвали протеини, които при взаимодействието помежду си и със съдържащите ги клетки могат да ги накарат да загинат. \r\nСтрого внимание е обърнато на сигналната молекула FasL. За да може тя да започне да \"убива\", й е нужен протеинът кавеолин-1, който присъства в човешките клетъчни мембрани.\r\nУчените смятат, че с помощта на въпросните протеини ще е възможно да се унищожават ракови клетки, като здравите тъкани в организма останат незасегнати. Резултатите от изследването са публикувани в Cell Death & Disease, уточнява БТА.", "date": "2018.03.12", "title": "Да отложим смъртта за след време? Възможно е!"}
{"url": "https://www.dnes.bg/notifikacii/2018/03/12/es-udylji-sankciite-sreshtu-rusiia-za-krim.370446", "text": "Европейският съюз удължи с шест месеца санкциите срещу Русия, наложени за анексията на Крим и Севастопол, само дни, след като руският президент Владимир Путин обяви, че те никога няма да бъдат върнати на Украйна.\r\n\"Стоим твърдо зад териториалната цялост на Украйна и призоваваме Русия да поеме отговорностите си за пълно изпълнение на Минските споразумения, с които санкциите са свързани\", заяви първият дипломат на ЕС Федерика Могерини, която днес е в Киев.\r\nДо 15 септември е удължено замразяването на сметките и забраната за пътуване в ЕС на 150 лица и 38 компании от близкия кръг на Кремъл, както и на функционери и военни, участвали в анексията през 2014 г. Сред тях са Аркадий Ротенберг, спаринг партньор по джудо на Путин, както и приятелите му Николай Шамалов, Юрий Ковалчук и др. В списъка са руските депутати Дмитрий Рогозин и Игор Лебедев, съветникът на Путин Сергей Глазиев, олигархът Константин Малофеев и мн др.  \r\nУкраинският премиер Володомир Гройсман благодари на ЕС за „ясната позиция за целостта на Украйна и за неприемането на агресията от страна на Русия“ по време на пресконференция в Киев заедно с Могерини.\r\nПредстои и удължаването на подобни мерки срещу настоящото ръководство на Крим и Севастопол, срещу което сегашните ограничения изтичат през юни и юли.\r\nЗаедно с удължаването на санкциите ЕС обяви нови 24 млн евро хуманитарна помощ за Източна Украйна и по-специално за Донбас, където военните действия с проруски настроени бунтовници продължават. Това закръгля помощта на Брюксел за Донбас и Луганск на 700 млн евро.\r\nЕвропейската комисия предлага и заем от 1 млрд. евро за подкрепа на украинския бюджет, който предстои да бъде утвърден от страните членки и от Европейския парламент.\r\nФедерика Могерини призова „Газпром“ да пусне газа на Украйна, който беше спрян в началото на месеца едностранно, като руската държавна компания върна и предплатените от Киев пари за месечни доставки. Тя съобщи, че еврокомисарят за енергетиката Марош Шефчович се опитва да посредничи за провеждане на среща между енергийните министри на Украйна и Русия за уреждане на проблема. Засега Москва не е отговорила не неговото писмо за организирането й. Междувременно Украйна се снабдява с нужните й количества чрез обърнатия поток на газа по тръбата, която идва от Русия до Словакия.", "date": "2018.03.12", "title": "ЕС удължи санкциите срещу Русия за Крим"}
{"url": "https://www.dnes.bg/akoshtete-vqrvaite/2018/03/12/kloi-kardashian-kak-da-izglejdame-po-slabi-na-selfi.370450", "text": "33-годишната Клои Кардашян, която е бременна с първото си дете от баскетболиста Тристан Томпсън, споделя, че има много трикове за перфектни снимки.\r\n \r\nТя каза: \"Кукли, вие знаете, че не се притеснявам да използвам Photoshop, но има още много тайни трикове, които помагат да изглеждаш чудесно на снимка. Моите съвети наистина работят\".\r\n \r\nКлои твърди, че ъгълът на снимката е от решаващо значение, когато искате да изглеждате стройни и слаби.\r\n \r\nТя обясни: \"Опитвайте да правите снимките си отгоре или отпред, но никога не правете снимки отдолу\".\r\n \r\nСпоред звездата, изборът на цвят също е много важен: \"Носете черно или вертикално рае. Избягвайте хоризонтални ивици и принтове, ако планирате да се снимате от близо. Те добавят доста обем\".", "date": "2018.03.12", "title": "Клои Кардашян: Как да изглеждаме по-слаби на селфи?"}
{"url": "https://www.dnes.bg/health/2018/03/12/kakva-e-roliata-na-fluornata-pasta-za-zybi-pri-decata.370408", "text": "Редовната употреба на въглехидратни храни и напитки е основен фактор за развитие на кариес на ранното детство. Измиването на зъбките самостоятелно от децата не ги предпазва от вредното въздействие на захарните храни и напитки. Децата до 4 годишна възраст трябва да мият своите зъби с помощта на родителя, а след тази възраст-родителите трябва да контролират и следят за правилното миене на зъбите. Това проследяване трябва да се случва, докато децата не развият навик за правилно четкане. В проучване, публикувано в \"The Journal of public health\" , се наблюдават около 4000 деца в предучилищна възраст, при които вредния навик да се хранят със сладки храни води до развитие на кариозен процес в устната кухина. В проучването се прави сравнение между деца, които приемат целодневно захарни храни и напитки, и такива, които ги приемат само по време на основното хранене. Установява се значително по-добро състояние на зъбите при децата, които приемат сладките храни и напитки с основното хранене.  ", "date": "2018.03.12", "title": "Каква е ролята на флуорната паста за зъби при децата?"}
{"url": "https://www.dnes.bg/notifikacii/2018/03/12/sreshtata-trymp-kim-riskovan-obrat-za-kitai.370419", "text": "Китай може да се окаже маргинализиран в резултат на прекия диалог между Северна Корея и САЩ и рискува да загуби много, ако бъде изключен от евентуално споразумение между Вашингтон и Пхенян, който е исторически съюзник на Пекин, подчертават анализатори.\r\nМиналата седмица президентът на САЩ Доналд Тръмп прие поканата на Ким Чен Ун да участва в двустранна среща, която ще се състои до края на май и цели обсъждане на денуклеаризацията.\r\nОчаква се срещата да бъде историческа, но за момента в нея не е предвидено участие на Пекин, въпреки че е съсед, основен търговски партньор и най-голям дипломатически поддръжник на Северна Корея, пише Франс прес.\r\nВярно, че традиционната хармония между китайците и севернокорейците, неизменни съюзници по време на Студената война, беше нарушена, след като Пекин подкрепи множество санкции на ООН, целящи да сложат край на ядрената и ракетната програма на Северна Корея.\r\nПо време на телефонен разговор с президента на САЩ Доналд Тръмп в петък китайският му колега Си Цзинпин приветства \"позитивните намерения\" на американския държавен глава и призова Вашингтон \"да започне възможно най-бързо диалог\" с Пхенян.\r\n\"Китайците трябва да запазят спокойствие и умереност и да не мислят, че Китай е на път да бъде маргинализиран\", опита да увери в редакционна статия китайският всекидневник \"Глобал таймс\", който често заема националистически позиции.\r\nСпоред вестника \"основният интерес на Пекин на Корейския полуостров е денуклеаризацията и мира. Това е далеч по-важно от отношенията на Китай със Северна и Южна Корея и игрите на влияние\".\r\n\r\nНо неочакваното обявяване на среща между Тръмп и Ким изненада целия свят, включително китайския гигант, който обаче има намерение да играе все по-голяма роля на международната дипломатическа сцена.\n\n\n\n\"Ако дори членовете на екипа на Тръмп, натоварени с националната сигурност, не са били в течение на този голям политически завой, съмнявам се, че той е информирал китайския си колега\", смята Ориана Скайлър Мастро, експерт по отношенията между Китай и Северна Корея в Джорджтаунския университет в САЩ.\r\n\"Администрацията на Тръмп смята Китай на първо място за препятствие пред мирното уреждане на севернокорейския ядрен проблем, а не толкова за основен дипломатически събеседник\", смята тя.\r\nПекин гледа с недоверие на срещата между Тръмп и Ким, която може да пренебрегне китайските интереси в региона, обяснява професор Чжан Лянгуей, експерт по севернокорейските въпроси в Централната школа на Китайската комунистическа партия.\r\n\"Като съсед на Северна Корея Китай ще бъде основният губещ, ако Пхенян продължи да разработва ядрени оръжия\", смята той. \"Следователно може да се каже, че Китай е най-важната засегната страна.\"\r\nПекин е на първа линия пред севернокорейските ядрени опити, които предизвикват силни земетресения, усещани в Китай. А военните амбиции на Пхенян могат да дадат на Япония, която е исторически съперник на Китай, претекст да засили въоръжаването си.\r\n\r\nКитай отдавна призовава за диалог между Северна Корея и САЩ. Но Пекин не предвижда да бъде напълно изключен от обсъжданията на денуклеаризацията.Напротив, Китай призовава неуморно за подновяване на шестстранните преговори за севернокорейската ядрена програма, в които освен него участват двете Кореи, Япония, САЩ и Русия. Преговорите в този формат са прекъснати от 2009 година.\r\n\"Пекин би се чувствал по-удобно в ролята на посредник\", смята Вънжан Цзян, изследовател в Университета на Британска Колумбия във Ванкувър. Според Китай в процеса на денуклеаризация трябва да участват и шестте страни, казва той.\r\nБони Глейзър, изследователка в Центъра за стратегически и международни изследвания във Вашингтон, смята, че Китай може да предложи да стане домакин на срещата на високо равнище между Тръмп и Ким, защото това \"ще увеличи възможността да бъде чут\".\r\nХипотезата за среща в Пекин изглежда малко вероятна в момента. От идването си на власт през 2011 г. Ким Чен Ун никога не е напускал страната си. Дори и за да се срещне с китайския президент./БТА/", "date": "2018.03.12", "title": "Срещата Тръмп-Ким – рискован обрат за Китай "}
{"url": "https://www.dnes.bg/mish-mash/2018/03/12/kysna-svatba-po-traino-shtastie.370415", "text": "Двойките, които отлагат по-дълго време сватбата си, в крайна сметка са по-щастливи от тези, които се женят рано, сочат резултатите от канадско изследване, цитирано от БТА.\r\nУчените от университета Алберта са работили с 405 канадци, анкетирани в гимназията и на средна възраст. Сключилите брак на същата възраст като връстниците си или по-късно, са казали, че са по-щастливи и са били с по-високо самочувствие от сключилите брак рано. Те по-рядко страдали и от депресия.\r\n\"Хората, които правят нещата навреме, получават социално одобрение - от семейството и приятелите“, обясни Мат Джонсън от екипа. По думите му тези, които го правят рано или късно, срещат скрити или открити социални санкции\".\r\n\"Не установихме отрицателни последици от късните сватби\", продължи Джонсън и допълни: „Всъщност да сключиш брак късно е по-добре, отколкото рано“.\r\nМакар и семейните хора като цяло да са по-щастливи, преждевременното сключване на брак може да усложни живота, \"защото или ускорява, или предотвратява други преходи\".\r\n\"Хората, които се женят рано, обикновено не учат много, децата им се раждат преди оптималната възраст и в резултат се чувстват като в капан в професии, каквито не са желали. На средна възраст те са малко по-депресирани или имат по-ниска самооценка, не защото са нарушили социална норма, а защото са тръгнали рано по пътя на семейния живот\", смята експертът.", "date": "2018.03.12", "title": "Късна сватба = по-трайно щастие!?"}
{"url": "https://www.dnes.bg/zvezdi/2018/03/12/pyrvichna-instinktivna-sharyn-se-sybleche-na-60.370458", "text": "На 10 март Шарън Стоун стана на 60 години. Актрисата, която превзе мъжките фантазии преди 26 години с ролята си в \"Първичен инстинкт\" не се поколеба да покаже, че дори на тази възраст тя харесва тялото си и се чувства женствена.В серия снимки в Instagram, блондинката позира по сутиен и панталони като за разлика от повечето фотосесии, в тази филтрите и фотошопът видимо са сведени до минимум. И все пак обработка на снимките има!Как изглежда \"истинската\" Шарън, показват папарашки снимки от престоя ѝ на плажа в Маями. Там рожденичката видимо се забавляваше в компанията на мистериозен, значително по-млад мъж, когото страстно целуваше, докато се бяха излегнали на слънце. Звездата, която има два брака зад гърба си – с телевизионния продуцент Майкъл Грийнбърг и медийния магнат Фил Бронстейн – упорито мълчи по темата дали е необвързана или не. От папарашките кадри си личи обаче, че все още не е загубила чара и желанието си да се забавлява с представители на другия пол.Стоун има 3 осиновени сина – Роан (17), Леърд (12) и 11-годишния Куин.Наскоро актрисата сподели как поддържа формата си: \"Правя Пилатес, имам и машина у дома. Понякога ходя на фитнес и правя кръгови тренировки или танцувам на хубава музика. Зависи от настроението ми. Не съм човек, който ще се качи на бягащата пътека и ще гледа стената\". Още снимки на Шарън Стоун вижте на ", "date": "2018.03.12", "title": "Първична, инстинктивна... Шарън се съблече на 60"}
{"url": "https://www.dnes.bg/notifikacii/2018/03/12/putin-naredil-da-byde-svalen-samolet-prez-2014-g.370428", "text": "Руският президент Владимир Путин е наредил през 2014 г. свалянето на пътнически самолет, за който се съобщавало, че в него има бомба и който взимал на прицел церемонията по откриването на Зимните олимпийски игри в Сочи, предаде Ройтерс.\r\nВ документален филм Путин разказва, че е получил телефонно обаждане от представители на службите за сигурност, отговарящи за игрите в Сочи, на 7 февруари 2014 г., малко преди началото на церемонията по откриването им. \"Казаха ми: Самолет на път от Украйна за Истанбул е похитен, похитителите искат кацане в Сочи\", разказва Путин.\r\nПилотът на турския самолет Пегасус еърлайнс, летящ от Харков за Истанбул, е съобщил, че един от пътниците има бомба и че самолетът е трябвало да промени маршрута си за Сочи, разказва във филма и неговият създател, журналистът Кондрашов. В самолета е имало 110 пътници. На стадиона, на който е щяла да бъде церемонията за откриване на игрите, е имало 40 000 души. \r\nПутин казва, че е потърсил съвет от офицери от служите за сигурност и те му казали, че планът за спешни действия при този род ситуации гласи, че самолетът трябва да бъде свален. \"Казах им: действайте съгласно плана\", разказва Путин, допълвайки, че малко след това е отишъл на стадиона за откриването на игрите заедно с представители от Международния олимпийски комитет.\r\nСлед няколко минути Путин получил ново обаждане по телефона, разказва самият той. С него той бил информиран, че ставало дума за фалшива тревога, за пиян пътник в самолета и че самолетът щял да продължи полета си за Турция.\r\nГоворителят на Кремъл Дмитрий Песков потвърди разказа на Путин във филма.\r\nПутин освен това изключи всякаква перспектива за връщане на полуостров Крим на Украйна, предаде Франс прес. През 2014 г. анексията на Крим стана причина за серия от западни санкции срещу Русия.\r\nСедмица преди изборите на 18 март, на които се очаква Путин да спечели четвърти президентски мандат, руската телевизия Россия-1 излъчи в руските социални мрежи Вконтакте и Однокласники документален филм с продължителност около два часа, посветен на руския президент. Филмът е озаглавен \"Путин\" и е дело на журналиста Андрей Кондрашов, който ръководи предизборния екип на Путин. В него журналистът разговаря с президента по редица въпроси. В отговор на въпрос дали Русия един ден ще бъде принуден да върне Крим на Украйна, Путин отвръща сухо: \"Вие да не сте си изгубили ума? Такъв род обстоятелства не съществуват и няма да съществуват никога\".\r\nПосле той допълва: \"Опитват се винаги да казват на Русия какво е нейното място, но това място не ни устройва\".\r\nВ отговор на въпрос дали може да прощава на хората, Путин отвръща кратко \"Да\". После обаче допълва, че не прощава в случай на измяна.\r\nВ документалния филм говорят и близки и съюзници на президента като неговият приятел от детинство челистът Сергей Ролдугин и бившият германски канцлер Герхард Шрьодер. Всички те хвалят президента, пише БТА. Така например директорът на руския петролен гигант Роснефт Игор Сечин казва, че не може да посочи дори една грешка, допусната от Путин. Директорът на руските служби за сигурност Александър Бортников пък казва, че Путин винаги поема своите отговорности.\r\n ", "date": "2018.03.12", "title": "Путин наредил да бъде свален самолет през 2014 г."}
{"url": "https://www.dnes.bg/notifikacii/2018/03/12/za-den-dvama-se-opitaha-da-podkupiat-katadjii-v-kubrat.370403", "text": "Два опита за подкуп на катаджии са направени в Кубрат за един ден, съобщиха от ОДМВР - Разград.Вчера сутринта на улица в града е спрян лек автомобил \"Мерцедес\" с русенска регистрация. 54-годишният водач от Русе предложил и дал 100 лв, за да не му съставят акт, че колата му е без годишен технически преглед.Около 15:00 часа, отново на улица в града, е спрян товарен бус \"Мерцедес 212Д\" със силистренска регистрация. При проверката се оказало, че 42-годишният водач от село Нова Черна има неизплатени в едномесечен срок глоби. За да не му бъде съставен акт от полицейските служители, шофьорът опитал да даде 20 лв.Двамата водачи са задържани за 24 часа в РПУ – Кубрат. По случаите са започнати бързи производства.", "date": "2018.03.12", "title": "За ден: Двама се опитаха да подкупят катаджии в Кубрат"}
{"url": "https://www.dnes.bg/obshtestvo/2018/03/12/uikipediia-pod-ataka-poniakoga-lyji-psuvni-dori-za-levski-i-bylgariia.370390", "text": "Уикипедия – най-голямата свободна интернет енциклопедия, често е под прицел на злонамерени потребители. Въпреки механизмите за защита се случва псевдоавтори да атакуват публикациите в невярна, а често зловредна информация.Онлайн енциклопедията е уникална с възможността, която дава, на абсолютно всеки, да пише и публикува, дори да не е регистриран. Това обаче не важи за всички статии. Ограничения има и за българското издание, пише \"\".Някои от статиите са с ниво на протекция, което разрешава публикуване и редактиране от потребители, които са се регистрирали поне преди 4 дни и са направили минимум 10 промени. Някои от темите също са защитети, а други – направо заключени. Под ключ например са статиите за Левски на 19 февруари, когато зловредните атаки се увеличават значително.На 3 март пък се заключват информациите за България – по същата причина.\"Обикновено покрай 3 март се защитава страницата за България или около 19 февруари - за Васил Левски, защото започва едно препускане на разни хора, които влизат и злонамерено променят някаква информация. Тогава това са най-посещаваните статии. Затова се налага да се защитят”, обяснява Спасимир Пилев, един от 26-те администратори в българската уикипедия.Има и статии, в които вандализмът може да остане скрит по-дълго, ако е поместен по-надолу в статия, която не е популярна.Има много причини един текст да получи защита, най-често заради т.нар. вандализъм. Според сайта това е \"всяко добавяне, изтриване или променяне на съдържание от уикипедия, извършено умишлено с цел влошаване качеството на енциклопедията”.Обикновено то е свързано с махане на текстове, добавяне на псувни, лични мнения и други зловредни намеси в текста.Правят се и по-невидими нарушения на правилата – например лека промяна на дати за дадено събитие или цитиране на недостоверни източници. Двете могат и да се съчетаят.Например, възможно е потребител да влезе в страницата за някой министър. Ако човекът е подал оставка след обществен натиск, то тази информация може да бъде прикрита с промяна на датата, в която политикът се е оттеглил. Така ще изглежда, че оставката е дадена, преди да е поискана.Особено интересна е темата за надеждността на източниците. Най-заплетен е казусът с британския в. \"Дейли мейл”. През февруари м.г. е взето безпрецедентното решение от редактори в англоезичната версия на сайта, която е и най-развитата, да се избягва цитиране на вестника и сайта му.Причината - имали репутация на \"лоша проверка на фактите, публикуване на сензации и дори измислици”. Така в английската версия на сайта по-опитните редактори следят за отправки от изданието, премахват информацията или търсят по-надеждни източници, с които да я заменят. Правилото важи само за английската уикипедия.869 души са били активни в българската версия на свободната интернет енциклопедия - уикипедия, през последния месец. Те са направили поне една промяна в някоя от статиите в българското издание. Общо в сайта, който действа у нас от 15 години, са регистрирани 230 601 души.", "date": "2018.03.12", "title": "Уикипедия под атака: Понякога лъжи, псувни! Дори за Левски и България"}
{"url": "https://www.dnes.bg/notifikacii/2018/03/12/rusiia-vs-izrael-za-sladoleda-bedniia-evrein.370456", "text": "Война на сладоледи между Русия и Израел. Ледено лакомство с име \"Бедният евреин\" отприщи истински съдебен спор между двете страни. Татарстанска компания, която стои зад продукта, използва имена и атрибути на държавата Израел върху опаковката, пише  Bulgaria ON AIR . Преди това асортиментът на компанията включваше и сладолед \"Обамака\" с шоколадова глазура и тъмнокожо момченце на опаковката. САЩ го определиха като \"проява на антиамериканизъм\". ", "date": "2018.03.12", "title": "Русия vs. Израел за сладоледа \"Бедния евреин\""}
{"url": "https://www.dnes.bg/notifikacii/2018/03/12/erdogan-kym-bratiata-v-kyrdjali-dushevnite-ni-granici-sa-drugi.370462", "text": "\r\n                        \r\n                        \r\n                        \r\n                    \r\nТам държавният глава каза, че всички жертви и подтиснати, извън родината си, се молят за успеха на Турция, предава .\r\nТова не е първото обръщение на Ердоган към хората от Кърджали. Миналата година той два пъти спомена българския град в свои речи, които предизвикаха остра реакция у нас. Този път турският президент изрежда и други територии на Балканите.\r\nСпоред Ердоган смисълът на Турция не се побира в 780 хиляди километра и границите на турската душа са съвсем различни. \r\n\"Всеки път го казвам - тези градове физически са разположени в границите на други страни, но те са част от нашите душевни граници\", каза турският президент.\r\nВ речта на турския държавен глава обаче няма териториални претенции, категоричен е журналистът Илхан Алдай, чието издание Родопи 24 първо разпространи изказването на Ердоган.\r\nБившият български консул в Одрин Георги Димов пък е категоричен, че с тези речи Ердоган се подготвя за избори.", "date": "2018.03.12", "title": "Ердоган към \"братята в Кърджали\": Душевните ни граници са други!"}
{"url": "https://www.dnes.bg/football/2018/03/12/sled-skandala-spriaha-futbolnoto-pyrvenstvo-na-gyrciia.370436", "text": "Министерството на културата и спорта на Гърция спря за неопределено време провеждането на първенството по футбол, съобщи министър Йоргос Василиадис.\nПричина е прекратеният мач между ПАОК и АЕК, след като президентът на ПАОК Иван Савидис слезе на терена с пистолет и лична охрана, недоволен от съдийството.\r\n\"Решихме да спрем първенството и няма да го подновим, докато не видим ясно разбирателство между всички клубове\", заяви Василиадис.\r\nСлучаят не остана незабелязан и от ФИФА. Международната футболна федерация осъди поведението на руския бизнесмен с гръцки произход. \r\n\"ФИФА е наясно с този инцидент и напълно осъжда подобно поведението на Иван Савидис. Тъй като инцидентът се е случил в националния шампионат, никакви дисциплинарни санкции не могат да бъдат наложени. Те са обект на юрисдикцията на гръцките власти\", написаха от ФИФА в съобщение.", "date": "2018.03.12", "title": "След скандала: Спряха футболното първенство на Гърция"}
{"url": "https://www.dnes.bg/index/2018/03/12/digitalna-gramotnost-ili-kak-da-se-predpazim-v-mrejata.370442", "text": "\r\n                        \r\n                        \r\n                        \r\n                    Фалшиви профили, открадната самоличност, злоупотреба със снимки и дори педофилия. Какви опасности крие интернет и знаем ли как да се предпазим?Как да настроим профила си във Facebook, за да гарантираме собствената си безопасност?Какви са съветите на специалистите – коментира в предаването \"ОколоСветско\" по  Петър Кънчев от Националния център за безопасност в интернет.\r\n ", "date": "2018.03.12", "title": "Дигитална грамотност или как да се предпазим в мрежата? "}
{"url": "https://www.dnes.bg/notifikacii/2018/03/12/zadignaha-diamanti-i-zlato-ot-imot-v-dobrich.370454", "text": "Кражба на диамантени и златни накити и сумата от над 15 000 лв. е извършена в частен имот в Добрич на ул. \"Ген. Колев\", съобщиха от МВР.\r\nНа 10 март около 11:15 часа е получено съобщение за извършената домова кражба.\r\nПо данни на тъжителя е извършена кражба на диамантени и златни накити с общо тегло около 130 грама и сумата от 15 000 лева. \r\nПо случая е образувано досъдебно производство.", "date": "2018.03.12", "title": "Задигнаха диаманти и злато от имот в Добрич"}
{"url": "https://www.dnes.bg/index/2018/03/12/za-kakvo-govori-niki-v-niki-govori.370455", "text": "\r\n                        \r\n                        \r\n                        \r\n                    За какво говори Ники в \"Ники говори\"? Stand up комедията на Ники Станоев се качва на театралната сценаВ \"ОколоСветско\" по култовият актьор разказва за трудностите на stand up комедията, смехът като лекарство и любовта си към театъра.Stand up комедията на звездата от \"Домашен арест\" ще се играе в препълнена зала на 14 март.", "date": "2018.03.12", "title": "За какво говори Ники в \"Ники говори\"?"}
{"url": "https://www.dnes.bg/obshtestvo/2018/03/12/paketi-sys-7-osnovni-hrani-v-pomosht-na-bednite.370463", "text": "От днес започва раздаването на пакети със седем продукта за бедни в областите Благоевград, Видин, Враца, Монтана, Плевен, Разград и Стара Загора. Графикът е качен на сайта на Агенцията за социално подпомагане и на този на партньорската организация по програмата – БЧК.\r\nВ пакета са включени бисквити, леща, консерва скумрия, мед, доматено пюре, лютеница и грах, на обща стойност 46 лв. Ще бъдат раздадени 5031 тона храни, пише\r\nПрез миналата година по първия транш бяха раздадени 10 000 тона хранителни продукти на над 316 000 лица в тежко социално положение. Тогава те получиха 10 от общо 17-те вида храни, определени в индивидуалния пакет - брашно; ориз; спагети; пюре от картофи; гювеч; компот; конфитюр; говеждо в собствен сос; захар и вафли, на стойност 67,19 лв.\r\nДо момента пакети с храни се предоставят ежегодно, като така Агенцията за социално подпомагане успява да изпълнява основната цел на програмата за храни и/или основно материално подпомагане, а именно нуждаещите се да получават подкрепа под формата на хранителни продукти регулярно. \r\nСъдържанието на пакетите се определя въз основа на масовата употреба на храните от домакинствата и след препоръки от Министерството на здравеопазването. По програмата се осигурява и топъл обяд, като тази услуга се предоставя по проекти на общините целогодишно.\r\nРаздаването на хранителните продукти се извършва на територията на цялата страна, в пунктовете на БЧК – партньорската организация по програмата, по предварително определения график. Получаването на хранителните продукти е организирано така, че хората, за които са предвидени пакетите, да могат да ги получат в най-близкия до тях пункт. \r\nПунктове за раздаване на храни има и в най-малките и отдалечени населени места в страната.", "date": "2018.03.12", "title": "Пакети със 7 основни храни в помощ на бедните"}
{"url": "https://www.dnes.bg/cars/2018/03/12/velikotyrnovec-e-kandidat-za-gines-sys-78-trabanta.370421", "text": "С колекция от 78 действащи трабанта великотърновецът Ивайло Антов е кандидат за рекордите \"Гинес\".\r\nТова съобщи самият той на пресконференция, на която бяха обявени участниците и програмата в деветото издание на \"Трабант фест - 2018\".Над сто собственици на трабанти от страната и чужбина се очакват във Велико Търново на 17 март, когато ще се състои фестивалът.Той ще започне в 10:00 часа с регистрация на участниците пред парка \"Марно поле\", след което се предвижда парад по главните улици на града и състезания по майсторско управление на паркинга пред НВУ \"Васил Левски\", разказа Камен Парашкевов, член на организацията на собственици и любители на трабанти във Велико Търново, предаде БТА.Народният представител доц. Милен Михов, дългогодишен организатор на трабант феста, посочи, че през тази година за първи път ще бъде показан трабант полицейски автомобил - реплика на автентична полицейска кола от марката, ползвана в бившата ГДР през миналия век. Автомобилът е собственост на полицейски служител от Ботевград.Друга атракция ще бъде модифициран трабант в джип с гребло, който е участвал в разчистването на снеговете в началото на тази зима.Последната придобивка на търновския трабант клуб е четиритактов трабант, произведен през 1990 година в заводите Цвикау. Автомобилът е купен от Ивайло Антов през румънски интернет оказион, но се оказало, че първият му собственик е унгарец.Антов посочи, че находката е изключително ценна, защото е част от лимитирана серия.Великотърновският любител на трабантите е придобил първия си автомобил от тази марка през 1989 година.\r\nДнес цялото му семейство споделя неговото хоби, а двете му деца притежават колекция от над 80 макети на трабантчета.", "date": "2018.03.12", "title": "Великотърновец е кандидат за \"Гинес\" със 78 трабанта"}
{"url": "https://www.dnes.bg/akoshtete-vqrvaite/2018/03/12/tymni-podmishnici-eto-kak-da-se-spravim.370447", "text": "Ако избягвате да носите твърде къси ръкави само за да скриете тъмните кръгове под мишниците – време е да направите нещо, за да се отървете от тях.\r\n \r\nИма някои природни рецепти, които ще ви помогнат в това начинание в домашна обстановка. Опитайте се да избирате дезодоранти, които не съдържат алкохол! А сега вижте нашите 3 съвета:\r\n \r\n1. Краставица\r\n \r\nКраставиците имат охлаждащи свойства и намаляват телесната температура, а освен това съдържат естествена избелващи агенти, които са подходящи за лечение на тъмната кожа.\r\n \r\nПросто разбийте една краставица в уред за миксиране и натопете памук в сока. След това намажете добре мишниците си и правете това всеки ден. Освен изсветляване на кожата ще се избавите от неприятната миризма от изпотяване.\r\n \r\n2. Картоф\r\n \r\nКартофите също имат избелващ ефект върху кожата. Всичко, което трябва да направите е просто да отрежете тънко, кръгло парче и да разтриете добре в мишниците си.\r\n \r\nДруг вариант е да напръскате мишниците със сок от картофено пюре и да измиете след 15 минути.", "date": "2018.03.12", "title": "Тъмни подмишници? Ето как да се справим!"}
{"url": "https://www.dnes.bg/obrazovanie/2018/03/12/kinoa-i-chia-za-decata-imame-si-tradicionna-hrana.370395", "text": "Детското и ученическо хранене е тема, която цъка като бомба, заяви председателят на Националния браншови съюз на хлебопекарите и сладкарите Мариана Кукушева пред БНР.\r\n\"Това е субсидирано хранене, парите са взети от всички нас, а ние сме \"за\" това децата да получават най-здравословната, най-вкусна, а защо не и традиционна храна за България. Да спрем да приказваме за супер храните, произведени в екваториалните държави - киноа, чиа и авокадо като много здравословна закуска, защото е повече от обидно. Имаме програма за развитие на селските райони, стимулираме отглеждането на редица култури, а в същото време публични ресурси да се изливат в доставката на такава храна, която е типична за друг континентален пояс и е нетипична за организма на нашето дете, е почти цинично\", коментира Кукушева.\r\nПрез 2016 година у нас влезе в сила наредба, според която храните в детските градини и училищата трябва да са направени само по утвърдени стандарти. Две години по-късно се оказва, че тази наредба все още не се спазва навсякъде, подчерта Кукушева. По думите ѝ делът на сивия сектор в производството на храни продължава да е стряскащо висок.Тя обясни как картината може да се промени.\"Предложението е свързано с това да се въведат ваучери за ученическите закуски, които децата традиционно изхвърлят в коша, защото те нямат никакъв вид, не се знае кой е доставчикът, не са произведени с необходимите храни. И тъй като в момента около 50 стотинки е една закуска, а една истинска, условно казано, баничка, трябва да струва около лев (ако сиренето е истинско, ако е направена с масло, ако брашното е по утвърден стандарт за България), решаваме да направим така: ако се предоставят пет ваучера за седмицата на родителите, той да има право да прецени в кой ден детето с два ваучера ще яде истинска закуска\", обясни Кукушева.\r\nСпоред наредба номер 9 на Министерството на земеделието храните в детските градини и училищата трябва да са произведени само и единствено по стандарт. Оказва се обаче, че например хляб по утвърден стандарт България произвеждат само 48 фирми у нас.\r\nЗаконът за храните стои на трупчета, а политиците и от страната на управляващите, и на опозицията се правят, че няма такъв, отчитат от бранша.", "date": "2018.03.12", "title": "Киноа и чиа за децата? Имаме си традиционна храна!"}
{"url": "https://www.dnes.bg/stranata/2018/03/12/horata-v-bregovo-pritesneni-vodata-moje-da-e-zamyrsena.370466", "text": "\r\n                        \r\n                        \r\n                        \r\n                    \r\nБедственото положение в общината остава, има готовност хора да бъдат евакуирани, предава .\r\nВече чeтвърти ден Наташа е в постояннен страх от прииждащите води на Тимок. Още по-притеснени са хората и от опасността водата, която ги залива, да е замърсена.\r\nОт другия край на дигата фермерът Валери пък бди над стадото с овце във фермата си. Само на сантиметри от прииждащата вода той отглежда 90 овце.\r\nОт снощни доброволните формирования към общината и пожарната безопасност са на крак. Хората обаче отказват да напуснат домовете си, а в късния следобед експертите ги успокоиха.\r\nВодите, които текат в момента били както от река Тимок, така и скатни. Дали водата е опасна ще стане ясно до няколко дни.", "date": "2018.03.12", "title": "Хората в Брегово притеснени - водата може да е замърсена"}
{"url": "https://www.dnes.bg/obshtestvo/2018/03/12/severno-chernomorie-obuchavat-kadrite-na-rumynski.370433", "text": "Преди новия туристически сезон в Добричка област ще започне обучение на младежи за готвачи, сервитьори, хотелски администратори, които ще преминат и курс по румънски език.Инициативата ползва ресурс от 340 000 евро по програмата за трансгранично сътрудничество \"Interreg V-A Румъния-България 2014-2020\" и е част от партньорски проект на община Каварна с университета \"Овидиус\" в Констанца и асоциация \"Партньори 2000\" в Кълъраш, съобщават от екипа на проекта.\n\nВ информационен ден, който ще се състои в Добрич на 15 март, всички на възраст между 16-29 години, които искат да се включат в безплатното професионално обучение, могат да заявят своето желание, информира Владислав Георгиев от екипа по проекта.По думите му има готовност обучението да започне още в края на март. Новите кадри в туризма ще могат да работят в почивни бази по Северното Черноморие.В рамките на проекта \"Подобряване на условията за младежка заетост в туризма\" ще бъде създаден виртуален център с информация за търсещи и за предлагащи работа. В трансграничния регион ще бъдат отворени и трудови борси, съобщава БТА.", "date": "2018.03.12", "title": "Северно Черноморие: Обучават кадрите на румънски! "}
{"url": "https://www.dnes.bg/cars/2018/03/12/lexus-ne-otpisva-sedanite-i-hibridite.370399", "text": "Изложението в Женева ясно показа тенденциите на световното автомобилостроене, като почти всички експонати бяха или електрически модели, или кросоувъри (както и комбинация от двете), или оборудвани с автопилот машини.Една от компаниите, участници в салона – Lexus, обаче не бърза да погребва обичайните технически решения и ще продължи да залага на тях.В случая става дума за сегмента на седаните, който според представители на японския производител, ще продължи да се развива. Директорът по продажбите в Lexus – Джон Томпсън, зави пред журналисти, че този тип автомобили ще продължат да заемат основно място в гамата модели на марката.\r\nСпоред топ-мениджъра, повечето производители много прибързват с глобалната електрификация на моделите си. В Lexus не предвиждат скорошно пускане на свой автомобил на ток, а ще продължат да залагат на хибридните си технологиии, които са много успешни.\r\nЩо се отнася до системите за автономно придвижване, при японския премиум-производител те ще се появят едва в началото на следващото десетилетие. В момента тези технологии се тестват на модели на Lexus и Toyota, като първите си безпилотни коли концернът ще представи по време на Олимпийските игри в Токио през лятото на 2020 г.", "date": "2018.03.12", "title": "Lexus не отписва седаните и хибридите"}
{"url": "https://www.dnes.bg/index/2018/03/12/da-dokajesh-che-si-sebe-si-razkaz-ot-pyrvo-lice.370448", "text": "\r\n                        \r\n                        \r\n                        \r\n                    \"Да докажеш, че си себе си“ или как откраднаха самоличността на писателя Добромир Банев.Каква опасност крие интернет и как се сбъдна лошият сценарий за твореца? Как фалшив профил използва чужди снимки и изнудва граждани на Испания и Аржентина?От какво да се пазим, когато сърфираме в мрежата и какво значи да откраднат лицето ти. Разказ от първо лице в \"ОколоСветско\" по \r\n ", "date": "2018.03.12", "title": "Да докажеш, че си себе си... разказ от първо лице "}
{"url": "https://www.dnes.bg/notifikacii/2018/03/12/obrat-s-chez-za-inerkom-ne-e-nujno-da-ima-dyrjaven-dial.370425", "text": "Събитията бележат обрат по казуса със сделката между чешкото дружество ЧЕЗ и пазарджишката компания \"Инерком България\".\n\n\nКомпанията на Гинка Върбакова не смята, че придобиването на държавен дял от страна на българското правителство, е единственият начин да се гарантира общественият интерес и доставките на електричество за българските потребители. \r\nТова казва в интервю за \"Ройтерс\" председателя на борда на директорите на компанията Милена Стоева, цитирана от .\r\nСпоред нея обаче от ЧЕЗ зависи дали българската държава ще има дялово участие при закупуването.\r\nТя смята, че финансов министър Владислав Горанов, който обяви, че българската държава има достатъчно инструменти да регулира доставката на електричество до потребителите, поради което държавното участие в сделката не е необходимо, е прав. \r\n\"Ние сме съгласни с финансовия министър и не смятаме, че държавно придобиване на дял от бизнеса на ЧЕЗ е единственият начин да се гарантира общественият интерес\", казва Стоева.\r\nОт централата на ЧЕЗ в Прага съобщиха, че ще направят детайлен анализ на възможността за потенциално българско държавно участие в продажбата на българските активи на електроразпределителната компания и ще обявят решението си в началото на април. \r\nСтоева отказва да оповести стойността на сделката, но отбелязва, че компанията Инерком има активи за около 100 милиона лева, а също така е поела твърд ангажимент да приключи тази транзакция и смята да го спази.", "date": "2018.03.12", "title": "Обрат с ЧЕЗ! За \"Инерком\" не е нужно да има държавен дял"}
{"url": "https://www.dnes.bg/politika/2018/03/12/petkova-imame-vsichko-za-da-stane-aec-belene.370402", "text": "Европейската инвестиционна банка направи заявка да участва за осигуряване на финансирането на АЕЦ \"Белене\". Това съобщи министърът на енергетиката Теменужка Петкова в Белене, където е на проверка.Петкова смята, че идеята на премиера Бойко Борисов проектът да се реализира като балкански, е много добра. \n\nСпоред нея всички предпоставки този проект да бъде реализиран, са налице.\"Имаме  лицензирана площадка, оборудване, което сме платили, което отговаря на  всички изисквания. Имаме необходимите кадри, които могат прекрасно да се  справят с тази задача. Оттук нататък остава сериозната крачка напред да  се помисли за финансирането, структурирането на проекта, така че да  може да се гарантира неговата експлоатация, реализация на пазарен  принцип. Мисля, че има голям шанс това да се случи“, коментира Петкова, цитирана от \"Фокус\".На въпрос дали има друг инвеститорски интерес, тя уточни, че има такъв от най-голямата държавна китайска ядрена компания. \"Може да се провери доколко той е реален в рамките на една процедура, която по всяка вероятност ще бъде стартирана, ако се вземе това решение да се върви към реализация\", коментира Петкова.Тя посочи, че БАН направи много обстоен анализ на проекта и се съгласи с тезата, че най-лошият вариант е по него да не се прави нищо, още повече, че според прогнозата на учените не само в България, но в целия регион ще има дефицит на мощности към 2035 г.По думите ѝ в Министерството на енергетиката вече има работна група, която разработва различните варианти. Към нея ще бъдат включени експерти от енергетиката ни.\"Доверието на премиера Борисов, доверието на нашите коалиционни партньори и подкрепата, която получих от страшно много колеги, ме задължава страшно много\", каза Петкова в коментар на отказа да бъде приета оставката й, която подаде заради познанството си с шефката на \"Инерком\" Гинка Върбакова - купувач на ЧЕЗ.Тя настоя, че държавата няма възможност да влияе на тази сделка, а доколко ще участва в нея, ще реши продавачът, след като българското дружество вече даде съгласие за това.", "date": "2018.03.12", "title": "Петкова: Имаме всичко, за да стане АЕЦ \"Белене\"!"}
{"url": "https://www.dnes.bg/football/2018/03/12/cska-v-stres-karanga-pred-nakazanie-za-derbito-s-levski.370424", "text": "Голмайсторът на ЦСКА-София Фернандо Каранга може да пропусне дербито с Левски заради наказание по видеозапис, пише \"Меридиан Мач\".Бразилският нападател на \"червените\" провокира феновете на Пирин след трудната победа с 2:1 като гост с гол в последните секунди.\r\nНа телевизионните камери се видя как след края на двубоя Каранга си позволи с жест да покаже на феновете на тима от Благоевград, че им е отрязал главата, а това се приема като провокация от негова страна и обида към феновете на \"орлетата\".Според правилника на БФС заради жеста си Фернандо Каранга може да отнесе наказание от 1 мач и глоба в размер на 3000 лева. Санкцията е залегнала в член 22, ал. 2, точка Й. Предстои да разберем дали поведението му ще бъде разглеждано от Дисциплинарната комисия.\r\nПо време на самия мач в Благоевград си личеше, че Каранга е изнервен. Той игра агресивно и беше близо до втори жълт картон, след като още през първото полувреме получи един. След почивката бразилецът на два пъти игра след съдийски сигнал и тогава от щаба на Пирин поискаха нападателят на ЦСКА да бъде изгонен. В края на мача голмайсторът на \"червените\" дори хвана за гушата Румен Сандев от домакините и го заплаши с пръст.\r\n ", "date": "2018.03.12", "title": "ЦСКА в стрес! Каранга пред наказание за дербито с Левски"}
{"url": "https://www.dnes.bg/index/2018/03/12/nai-populiarnite-destinacii-se-boriat-s-tylpi-turisti.370391", "text": "Най-популярните туристически дестинации в Европа търсят нови начини за справяне с прекомерния наплив от туристи, пише Ройтерс в свой анализ. Градове като Венеция, Дубровник и Барселона се борят с управлението на тълпите посетители, които ежедневно пристигат с нискотарифните авиокомпании и круизни кораби.\r\nМестните администрации се обръщат към по-нестандартни методи като приложения за смартфони и за споделяне на автомобили, за да се справят с пренаселеността, която започва да пречи не само на местното население, но и на самите туристи.\r\nОколо 9% от туристите, участвали в проучване на консултантската компания IPK, заявяват, че пренаселеността е повлияла на качеството на пътуването им през миналата година.\r\nЗагрижеността за сигурността в Египет и Турция и увеличаването на евтините полети засилва ръста на чуждестранните посетители в европейските държави. В страни като Испания и Хърватска например ръстът на чуждестранните туристи трайно е над 10% годишно през последните години, показват данни на Световната организация по туризъм.\r\n\"Пренаселените дестинации са успешни, но има тънка линия между успеха и провала\", коментира кметът на Дубровник Мато Франкович пред Ройтерс по време на туристическото изложение в Берлин.\r\nВместо да се опитват да ограничат броя на посетителите, които харчат пари за хотели, храна и сувенири, градовете търсят начини да насочат туристическите потоци далеч от най-популярните атракции. Дубровник например цели да подготви приложение за смартфон до края на 2018 г. То ще позволява на потребителите да научават кога тесните алеи в стария град са претъпкани от хора и ще предлага алтернативни гледки извън стените на града.\r\nПланира се и скорошно тестване на схема за споделяне на автомобили, така че туристите да изследват и околните райони.\r\nБарселона работи върху общ маркетингов план с района около града, за да накара туристите да се отправят отвъд най-известните места. \"Самият град Барселона е малък, но дестинацията Барселона с районите извън града предлага много атракции\", казва директорът по туризъм в местната администрация Жоан Торейа Рене.\r\nДори и Ню Йорк започва кампания за насърчаване на туристите да посещават и кварталите на града извън Манхатън и статуята на свободата. Градът се опитва и да примами повече посетители извън пиковите за града периоди, като предлага разнообразни събития.\r\n\r\nПроцъфтяващата круизна индустрия е едно от най-големите предизвикателства в някои градове. В Дубровник многобройните круизни кораби често докарват хиляди хора в рамките на ден, което води до прекомерен шум и пренаселеност на улиците на града.\r\nМестните власти се опитват да намалят броя на круизните кораби, както и да гарантират, че пристиганията се разпределят равномерно през цялата седмица.", "date": "2018.03.12", "title": "Най-популярните дестинации се борят с... тълпи туристи "}
{"url": "https://www.dnes.bg/muzika/2018/03/12/i-v-turciia-oceniha-aneliia-dadoha-i-za-dai-mi-oshte.370429", "text": "Анелия постигна огромен успех не само у нас, но и зад граница. Изпълнителката бе отличена с две награди за \"Най-слушана песен\" в Турцуя за \"Дай ми още\", както и за \"Най-харесвана поп фолк певица\".\r\nОсвен хит на изминалата година, парчето е и тотален фаворит във всички музикални класации. \"Дай ми още\" е абсолютен лидер и в най-популярния музикален портал YouTube, където има рекордните 21,542,801 гледания.\r\nМеждувременно през изминалата седмица Анелия получи още един приз в категория музика, което беше на наградите за знаменитост на 2017 г. в популярен столичен клуб.\r\n ", "date": "2018.03.12", "title": "И в Турция оцениха Анелия, дадоха й за \"Дай ми още\""}
{"url": "https://www.dnes.bg/sofia/2018/03/12/sled-pojara-na-carigradsko-shose-dishaite-spokoino.370422", "text": "Пожарът на \"Цариградско шосе\" не е причинил замърсяване на въздуха, обявиха от Регионалната инспекция по околната среда и водите в София.Както Dnes.bg писа пламъци избухната тази сутрин в цех за производство на пластмасови тръби в столицата. Десетки читатели сигнализираха за огромен димен облак в източната част на града. По-късно от МВР съобщиха, че огънят е тръгнал от машина за шприц и няма пострадали при инцидента.\n\nПожарът бе погасен за около час, а след това от РИОСВ са извършили обследване с уред – газанализатор за аварийни ситуации (Gasmet DX 4040).Моментните стойности на показателите на качеството на атмосферния въздух (КАВ), измерени в непосредствена близост до площадката за производство на пластмасови тръби към \"Хидросъоръжения\" ООД, не са отчели опасни нива на вредни вещества в атмосферния въздух, като към момента на измерването, концентрациите са под границите на откриване, съобщиха от софийската екоинспекция.", "date": "2018.03.12", "title": "След пожара на \"Цариградско шосе\": Дишайте спокойно!"}
{"url": "https://www.dnes.bg/stranata/2018/03/12/moskvich-gori-vhodyt-na-bloka-syshto-vandalyt-piian.370418", "text": "Екшън с пиян мъж се е разиграл посред бял ден в Сливен. На 11 март, около 16:00 часа, в полицията е получено съобщение за мъж, който троши лек автомобил \"Москвич 412\" пред жилищен блок в квартал \"Дружба\" в града.38-годишният мъж е запалил колата, която се е оказала негова, и е причинил още материални щети за живущите. На място на произшествието са изпратени екипи на група \"Охрана на обществения ред\" към РПУ-Сливен. Те установили, че С.Г. е във видимо нетрезво състояние. А след като е изпотрошил колата си, я е запалил, което е предизвикало експлозия на газовата бутилка в него. Ефектът е поразителен за потрошения и обгорял Москвич, както и за жилищната сграда - счупени прозорци на входа. По случая е образувано досъдебно производство. А мъжът е задържан в ареста.", "date": "2018.03.12", "title": "Москвич гори, входът на блока – също! Вандалът пиян!"}
{"url": "https://www.dnes.bg/muzika/2018/03/12/b-t-r-s-nov-album-i-megakoncert-v-sofiia.370407", "text": "\r\n                        \r\n                        \r\n                        \r\n                    \r\nАтанас Пенев от \"Б.Т.Р.\" уточни, че всъщност клипът на най-новата им песен \"Моята сила\" е дело на режисьора Асен Блатечки.\r\n\"На 29 март в зала 1 на НДК от 20 часа ще направим концерт, с който ще представим новия албум \"Невидими стени\". На концерта ще представим 60% от песните в него. На спектакъла ще се изпълняват и парчетата, с които ние израснахме\", отбеляза Наско от \"Б.Т.Р.\" в студиото на \"България сутрин\".\r\nТой е категоричен, че първото стъпало на групата е именно Националната гимназия за древни езици и култури, но все пак окончателното сформиране на състава става след казармата.\r\nСлавчо Николов от \"Б.Т.Р.\" сподели, че на мегаконцерта в НДК ще има и гост-изпълнители.\r\n\"Всички текстове от новия албум са писани от мен. Подготвили сме много хубави неща и съветвам хората, ако искат да дойдат, да не чакат до последния момент за билети. Останали са места на втория балкон и те ще бъдат изкупени до края на седмицата\", подчерта композиторът пред \r\nСпоред него групата държи много добро ниво и определено е отговорна както пред себе си, така и пред публиката.\r\nТази година групата има концерт във Варна през лятото. Освен това музикантите ще посрещнат 1-ви юли в Тутракан по покана на Цонко Цонев. През май месец групата ще свири пред почитателите си в Петрич, а също така се подготвя и турне, с което ще бъде представен новия албум.\r\n ", "date": "2018.03.12", "title": "Б.Т.Р.  с нов албум и мегаконцерт в София"}
{"url": "https://www.dnes.bg/index/2018/03/12/filmyt-radiogramofon-jivot-po-zabraneni-noti.370441", "text": "\r\n                        \r\n                        \r\n                        \r\n                    Истината е относително понятие в едно помашко село през 80-те. Филмът \"Радиограмофон\" ни връща назад, когато \"рок енд ролът беше млад\", но забранен.Специално за \"ОколоСветско\" по екипът зад лентата разказва за създаването на тази кино-приказка за свободата на духа.За музиката като спасение и рока като единствената глътка свобода в родопското село – какво иска да каже \"Радиограмофон\"-а.\r\n ", "date": "2018.03.12", "title": "Филмът \"Радиограмофон\" –живот по (забранени) ноти"}
{"url": "https://www.dnes.bg/obshtestvo/2018/03/12/nova-zloveshta-moda-pri-maikite-prispivat-bebeta-sys-seshoar.370392", "text": "Зачестяват случаите на изгаряния при малки бебета заради включени в креватчетата им сешоари с приспивен ефект.\n\nЗачестяват изгарянията в най-малката възрастова група - при децата до една година, и по-конкретно - до четири месеца. Най-често изгарянията се локализират по шията, гърдите и лицето на детето.Доц. Аргирова уточни, че казусите не са свързани с малцинствени групи.В интернет родителите ползват информация за отглеждането на децата, която не е адекватна на общоприетите разбирания за отглеждане на новородено, коментира доц. Аргирова и дава пример - шум от абсорбатор или шум от сешоар приспиват детето. \r\nШумът от абсорбатор при продължителна употреба е вреден за нервната система на детето, а сешоарите са и топлинен източник, предупреждава тя.\r\nИначе най-честите изгаряния при децата са причинени от горещи течности, отчитат лекарите.\r\n\"Когато някой е стигнал до там да слага сешоар в леглото на детето си, вероятно е много, много изморен, много недоспал, има вероятност тежестта по отглеждането на детето да пада само върху един от двамата родители, което вероятно води до подобни инциденти\", коментира Елисавета Белобрадова от сайта \"Майко мила\", която е майка на три деца.", "date": "2018.03.12", "title": "Нова зловеща мода при майките: Приспиват бебета със сешоар!"}
{"url": "https://www.dnes.bg/zvezdi/2018/03/12/pochina-iuber-dio-jivanshi-grafyt-na-modnata-industriia.370444", "text": "Модниият свят загуби един от своите най-велики дизайнери и стожери. Граф Юбер дьо Живаши, който основа едноименната модна къща Givenchy през 1952 година, е починал тази събота на 91-годишна възраст.\r\nНовината съобщи неговото семейство чрез френската новинарска агенция AFP.\r\nДизайнерът бе известен по света като създателя на филма и личен дизайнер на дългогодишната си муза, Одри Хепбърн, във филми като „Закуска в Тифани“. Актрисата е и основното вдъхновние за създаването на първия парфюм на Givenchy – L`Interdit.\r\nСъс своите перфектни маниери и дисциплина, Живаши се открои като един от стожерите не модната индустрия, оцветявайки я със своя усет и талант повече от 50 години.\r\nКолекционер със забележително около за визиите и интериорния дизайн, той оставя модната си къща като емблема за стила и класата.\r\nСред верните му клиентки и приятели се открояват Принцеса Грейс, Жаклин Кенеди Онасис, Джейн Фонда и други.\r\n„Моята е една от най-красивите професии в модата: да правя другите щастливи с идея, сподели моделиерът миналата година по време на откриването на едноименната изложба „Hubert de Givenchy”.\r\n“Щастлив съм, защото работех това, за което мечтаех като дете“, са думи от пресконференция, където той разказа спомени за професионалните си и лични отношения с някои от най-видните му клиенти, както и за възхищението и уважението, което има към Кристобал Баленсиага.", "date": "2018.03.12", "title": "Почина Юбер дьо Живанши: Графът на модната индустрия"}
{"url": "https://www.dnes.bg/balkani/2018/03/12/borisov-otide-s-mir-no-v-skopie-edna-tabela-govori-mnogo.370445", "text": "\n\"Светла им памет, не сме ги забравили, те са в нашето съзнание. Затова сме дошли да почетем тези, които не са се измъкнали от нацистката машина\", думи на премиера Бойко Борисов, който е първият български министър-председател, участвал в честването на годишнината от депортацията на евреите от днешна Република Македония. \r\nБорисов беше на възпоменателна церемония в Скопие в памет на депортираните преди 75 години 7144 евреи и отвеждането им в лагера \"Треблинка\".\nПо времето на тези събития България е получила от нацистка Германия правата за административно управление на територията, но не и възможността да направи свои граждани всички живеещи на тях.В тези най-жестоки времена българският народ, църква, интелектуалци, общественици успяват да спасят 48 000 евреи и затова българският народ заслужава много голямо уважение, посочи премиерът Борисов.\"Ние дълбоко скърбим за всеки човешки живот и затова и днес сме тук, защото всеки, изпратен в лагерите на смъртта, не трябва да бъде забравян\", каза той.\"Ако се опитаме за момент да си представим ония хора с черни униформи, нацистите, и какви неща са направили с човешки същества\", добави Борисов.В същото време, на метри от церемонията, върху Тютюневата фабрика виси една паметна плоча, плоча, поставена от властите в Македония, плоча, която днес, въпреки добрата воля на България, остана да хули българите за това как... .\r\n\r\n ", "date": "2018.03.12", "title": "Борисов отиде с мир, но в Скопие една табела говори много..."}
{"url": "https://www.dnes.bg/stranata/2018/03/12/srutishteto-krai-smolian-ogromno-plashi-horata.370426", "text": "\r\n                        \r\n                        \r\n                        \r\n                    Огромното срутище до Смолян, което затвори пътя от областния град до Мадан, продължава да е активно.\r\nАлтернативния път удължава разстоянието с повече от 50 километра, което кара хората от близките села да ходят пеш, застрашавайки живота си, съобщава .\r\n\"Пътната агенция\" провежда извънредна среща днес в търсене на решение.", "date": "2018.03.12", "title": "Срутището край Смолян – огромно! Плаши хората"}
{"url": "https://www.dnes.bg/football/2018/03/12/krai-na-spekulaciite-berbo-niama-da-igrae-v-bylgariia.370427", "text": "Мениджърът на Димитър Бербатов - Емил Данчев, заяви, че му предстои разговор с нападателя, за да уточнят какви ще бъдат следващите им ходове. За момента обаче Данчев призова да бъде дадено спокойствие на Бербатов, който имал нужда от време за семейството си след авантюрата в Индия.\r\nДанчев беше част от презентацията на поредната програма за обучение и футбол на английския Брукхаус Колидж. На въпрос дали е възможно Бербатов да приеме предложение на български клуб, агентът с усмивка заяви, че няма как да стане.\r\n\"Не мисля, че е възможно това да стане, да заиграе в български клуб. Нека да го оставим Митко на спокойствие за известно време. Има нужда да обърне внимание на семейството си, а какво ще прави по-нататък, ще говорим после, заяви Емил Данчев. Както е известно, нападателят бе свързван с Берое, където старши треньор е неговият близък приятел Александър Томаш. \r\nПопитан доволен ли е Бербатов от престоя си в индийското първенство, Данчев заяви: \"Какво значи доволен!? Той е професионалист и където е подписал договор, там трябва да играе и да си върши работата. Относно бъдещето му, тепърва ще разговаряме. Нека мине малко време, ще дойде и този момент за разговора\".\r\n", "date": "2018.03.12", "title": "Край на спекулациите: Бербо няма да играе в България"}
{"url": "https://www.dnes.bg/temida/2018/03/12/zaradi-turskite-vaksini-petyr-moskov-na-syd.370453", "text": "Бившият здравен министър Петър Москов отива на съд заради дарения на ваксини от Турция. Срещу Москов са повдигнати три обвинения, за които се предвиждат различни наказания, най-тежкото от които е до 10 години затвор, става ясно от съобщение на Софийската градска прокуратура.Скандалът с даренията на \"Пентаксим\", \"Еувакс Б\", внесени от Турция, и ваксината \"Тетадиф\" избухна през 2016 година.Петър Москов е обвинен за това, че на 9 юли 2015 г. като здравен министър не е изпълнил служебните си задължения, като е приел дарение от Министерство на здравеопазването на Р Турция - 100 хил.дози ваксина за деца \"Пентаксим -0.5 мл.\" и 100 хил. дози ваксина за \"Хепатит Б\" – \"Еувакс Б\", които не са разрешени за употреба на територията на България.\n\n\nПоради това не биха могли да отговорят на нуждите на имунизационния календар в страната, се казва в съобщението на прокуратурата.Според разследващите така Москов е нанесъл вреди на Министерството на здравеопазването в размер на 325 233,87 лв. и е породил недоверие във ведомството.Прокуратурата определя случая като особено тежък, а Наказателният кодекс предвижда за него наказание \"лишаване от свобода\" от 3 до 10 г.Второто обвинение срещу Москов е за това, че на 27 ноември 2015 г., умишлено е улеснил сключване на неизгодна сделка с \"Бул Био НЦЗПБ\" ЕООД за дарение на 5 000 000 дози ваксини \"БЦЖ\". От това са произтекли значителни вреди за \"Бул Био\" ЕООД в размер на 427 788,31 лв. с ДДС, 2097, 96 лв. застраховки и 12 221,22 лв. транспортни разходи.Престъплението предвижда наказание \"лишаване от свобода\" от 1 до 6 г.Третото обвинение на Петър Москов е за това, че през лятото на 2016 година като здравен министър не е упражнил достатъчно контрол върху работа на лица, на които е възложено управлението на обществено имущество, и от това са произтекли значителни щети в размер на 110 003, 46 лв.В резултат на престъпното бездействие на Москов е допуснато в база на \"Бул Био\" в кв. Суходол, гр. София, да бъде произведена и съхранявана ваксина \"Тетадиф\", без Изпълнителната агенция по лекарствата да е била уведомена и без да е дала разрешение за нейното производство конкретно в тази база на \"Бул Био\" ЕООД, се казва в съобщението на прокуратурата. Наказанието за това е до 10 години затвор.Освен Москов на съд отива и заместникът му в министерството Адам Персенски по обвинение в съучастничество. На съд е предаден и управителят на \"Бул Био\" АД Любомир Димитров, както и завеждащата отдел \"Качествен контрол\" в дружеството. ", "date": "2018.03.12", "title": "Заради турските ваксини: Петър Москов – на съд!"}
{"url": "https://www.dnes.bg/obshtestvo/2018/03/12/radev-za-chastnata-ohrana-dyrjavata-abdikira-ot-horata.370430", "text": "Президентът Румен Радев сезира Конституционния съд за разпоредби от Закона за частната охранителна дейност, които регламентират охраната на урбанизирани територии като вид частна охранителна дейност.В мотивите си президентът изтъква, че общественият ред е ценност, която крепи целостта на обществото и дейностите по опазването му трябва да съответстват на нормите на Конституцията и законите, а те поверяват опазването му върху определени органи на публичната власт.\n\"Държавата няма право да абдикира от грижата за сигурността и спокойствието на хората в населените места, включително в т.нар. урбанизирани територии. Възможността, която дава ЧЗОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред“, посочва Румен Радев в обръщението си към Конституционния съд. \r\nКонституцията натоварва с функции за осигуряването на общественото спокойствие и обществената безопасност изрично Министерския съвет и областния управител, а осигуряването на обществения ред е част от ръководенето и осъществяването на вътрешната политика на страната, напомня държавният глава. \r\nПрезидентът посочва още, че в обновения ЗЧОД не е поставено изискване служителите, които се грижат за опазването на обществения ред, независимо от длъжността, която заемат, да са политически неутрални и да се ръководят единствено от закона.\"Министерството на вътрешните работи е строго йерархична структура с присъщата й субординация, отчетност и контрол. Поверяването на функции по опазване на обществения ред на частноправни субекти, спрямо които са неприложими посочените принципи, поражда риск при осъществяване на тази дейност\", посочва още държавният глава в мотивите си. \r\nМежду аргументите на президента за сезирането на Конституционния съд са и липсата на специфични изисквания и конкретика относно патрулирането и комплекса специфични дейности, които ще бъдат прилагани за защита на имуществото и населението в урбанизираните територии.Посочва се и ограничаването на конституционната защита, която получават гражданите под формата на отговорност на държавата за вредите, причинени от собствените ѝ органи и лица.", "date": "2018.03.12", "title": "Радев за частната охрана: Държавата абдикира от хората!"}
{"url": "https://www.dnes.bg/televizia/2018/03/12/sydeistvie-v-edno-frensko-selo.369965", "text": "В 12 епизод от сериала \"Едно френско село\" ще се върнем към 11 март 1941 г. Мари и Ремон са задържани в затвора от Лоран, който воден от отчаяние и луда ярост, заплашва да ги убие всеки момент, а жителите на Вилньов са силно разтърсени от развоя на събитията.Гледайте \"Едно френско село\" по телевизия ", "date": "2018.03.12", "title": "Съдействие в \"Едно френско село\""}
{"url": "https://www.dnes.bg/video-prognoza/2018/03/12/vremeto-dnes-oblachno-i-dyjdovno-no-pyk-toplo.370365", "text": "\r\n                        \r\n                        \r\n                        \r\n                    Ще духа слаб, в Източна България до умерен вятър от юг-югозапад. Максималните температури ще са между 19° и 24°, в София - около 20°С.По Черноморието ще преобладава слънчево време, но след обяд ще започне да се увеличава. Привечер на отделни места ще превали дъжд. Ще духа слаб до умерен вятър от юг-югозапад, който след обяд ще се ориентира от югоизток. Максимални температури между 19° и 22°. Температурата на морската вода е 6-7°. Вълнението на морето ще бъде 1-2 бала.В планините облачността ще е значителна. По-късно през деня ще има превалявания от дъжд, над 2300 метра от слаб сняг. Ще духа умерен, по билата временно до силен югозападен вятър. Максималната температура на височина 1200 метра ще бъде 14°, на 2000 метра – около 6°.Атмосферното налягане е по-ниско от средното за март и през деня ще се понижа.", "date": "2018.03.12", "title": "Времето днес: Облачно и дъждовно, но пък топло"}
{"url": "https://www.dnes.bg/stranata/2018/03/12/vremeto-se-zatopli-i-virusite-pak-plyznaha.370371", "text": "Времето се затопли, но нови вируси ни атакуват. Не са малко хората, които се оплакват от висока температура, болки в гърлото, хрема и кашлица. \r\n\"Все още има слаба циркулация на грипни вируси. Ние сме от страните в Европа, които имаме най-малко грип в момента. Последната 10-а седмица, която отчетохме на годината е свързана с доста намаляване на случаите на грип. Доста по-ниско от епидемичните размери са само две области - Габрово и Ямбол. \r\nВ момента обръщаемостта за медицинска помощ е горе-долу характерната за късната пролет. Не са повече от 5000 до 7000 души болните в момента. Но към момента със сигурност можем да кажем, че грипната епидемия е отминала и засега не очакваме втора грипна вълна\", коментира пред БНТ проф. Тодор Кантарджиев, директор на Националния център по заразни и паразитни болести. \r\n ", "date": "2018.03.12", "title": "Времето се затопли и... вирусите пак плъзнаха"}
{"url": "https://www.dnes.bg/sofia/2018/03/12/sofiiska-voda-spira-vodosnabdiavaneto-v-niakoi-chasti-na-stolicata.370378", "text": "На 13 март 2018 г. (вторник), във връзка с подмяна на сградно водопроводно отклонение в кв. \"Витоша\" се налага спиране на водоподаването от 09:30 до 18:00 часа на клиентите на \"Софийска вода\", живеещи в района на: ул. \"Яна Язова\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Яна Язова\" на ъгъла с ул. \"Екатерина Ненчева\".\r\nНа 13 март 2018 г. (вторник), във връзка с подмяна на спирателни кранове и пожарни хидранти в кв. \"Бояна\" се налага спиране на водоподаването от 9:00 до 18:00 часа на клиентите на \"Софийска вода\", живеещи в района на: ул. \"Копитото\", ул. \"Буките\" и ул. \"Поп Евстати Витошки\" - от ул. \"Севастократор Калоян\" до ул. \"Кумата\".\r\nПри продължителност на строително-ремонтните дейности над 12 часа дружеството ще осигури алтернативно водоснабдяване с водоноска на адрес: ул. \"Буките\" на  кръстовището с ул. \"Копитото\".\r\nНа 13 март 2018 г. (вторник), във връзка с подмяна на сградно водопроводно отклонение на ул. \"Пирин\", с. Мало Бучино се налага спиране на водоподаването от 09:30 до 16:30 часа на клиентите на \"Софийска вода\", живеещи в района между: ул. \"Пирин\", ул. \"Мургаш\", ул. \"Родопа\" и ул. \"Искър\".\r\nПри продължителност на строително-ремонтните дейности над 12 часа ще бъде осигурено алтернативно водоснабдяване с водоноска на адрес: ул. \"Рила\" на ъгъла с ул. \"Осем\".\r\nНа 13 март 2018 г. (вторник), във връзка с подмяна на сградно водопроводно отклонение на ул. 2 в кв. \"Враждебна\", се налага спиране на водоподаването от 09:00 до 16:00 часа на живеещите в района на: ул. 61 от ул. 2 до ул. 3.\r\nПри продължителност на строително-ремонтните дейности ще бъде осигурено алтернативно водоснабдяване на адрес: ул. 2 на ъгъла с ул. 61.\r\nНа 13 март 2018 г. (вторник), във връзка с подмяна на сградно водопроводно отклонение на ул. \"Димитър Иванов\", кв. \"Кумарица\", се налага спиране на водоподаването от 09:30 до 14:30 часа на клиентите на \"Софийска вода\", живеещи в района между: ул. \"Светлина\", ул. \"Дъбиците\", ул. \"Леярска\", ул. \"Стадион\", ул. \"Хаджи Димитър\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Кумарица\"  на ъгъла с ул. \"Поп Боне Найденов\".\r\nНа 13 март 2018 г. (вторник), във връзка с подмяна на сградно водопроводно отклонение на бул. \"Стефан Стамболов\", кв. \"Център\", район Възраждане, се налага спиране на водоподаването от 10:00 до 17:00 часа на живеещите в района между: бул. \"Стефан Стамболов\" от ул. \"Пиротска\" до ул. \"Чипровци\".\r\nПри продължителност на строително-ремонтните дейности над 12 часа ще има алтернативно водоснабдяване с водоноска на адрес: бул. \"Стефан Стамболов\" на кръстовището с ул. \"Чипровци\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.12", "title": "\"Софийска вода\" спира водоснабдяването в някои части на столицата"}
{"url": "https://www.dnes.bg/stranata/2018/03/12/myj-zagina-pri-pojar-v-sindel.370376", "text": "Мъж на 67 години загина при пожар в дома си в село Синдел, съобщиха от Областната дирекция на полицията във Варна. \r\nСигналът за инцидента е подаден в късния следобед на 10 март на телефон 112 и на място веднага са изпратени пожарникари. Те са открили тялото на мъжа.\r\nИзясняват се причините за избухването на огъня и смъртта на мъжа. По случая е образувано досъдебно производство.", "date": "2018.03.12", "title": "Мъж загина при пожар в Синдел"}
{"url": "https://www.dnes.bg/sofia/2018/03/12/pojaryt-v-sofiia-ogyniat-v-ceha-za-plastmasa-e-izgasen-niama-postradali.370379", "text": "\nГолемият пожар, който избухна тази сутрин в София, е изгасен. Няма пострадали.Както Dnes.bg писа цех за производство на пластмасови тръби се запали на бул. \"Цариградско шосе\". Десетки читатели сигнализираха притеснени за огромни облаци дим в източната част на града.\nОт полицията съобщиха, че сигналът за пожара е подаден към 08:30 часа. Около час по-късно бе съобщено, че той е погасен.Четири пожарни гасиха огъня на мястото на инцидента.Огънят не е засегнал съседни сгради, съобщиха от МВР.По първоначални данни пожарът е тръгнал от машина за шприц.Предстои да се извърши оглед, с цел установяване на причините за възникналия пожар.\r\n                        \r\n                        \r\n                        \r\n                    ", "date": "2018.03.12", "title": "Пожарът в София: Огънят в цеха за пластмаса е изгасен! Няма пострадали!"}
{"url": "https://www.dnes.bg/stranata/2018/03/12/iz-nesebyr-posred-nosht-s-4-promila-zad-volana.370373", "text": "Мъж бе спипан от полицията да шофира с почти 4 промила в Несебър.Униформените спрели 34-годишният шофьор за проверка на ул. \"Хан Крум\" около 1 часа на 10 март.Автомобилът \"Опел Кадет\" бил с бургаска регистрация, а водачът – жител на Средец.След извършената проверка полицаите установили, че мъжът шофира след употреба на алкохол с концентрация - 3.46 промила, съобщиха от полицията в Несебър.Шофьорът е задържан за 24 часа. По случая е образувано бързо полицейско производство.", "date": "2018.03.12", "title": "Из Несебър посред нощ: С 4 промила зад волана!"}
{"url": "https://www.dnes.bg/obrazovanie/2018/03/12/kak-se-spira-tormoza-v-uchilishte-s-poshtenska-kutiia-za-signali.370375", "text": "Пощенска кутия събира сигналите за агресия в клас. Инициативата е на директора на 119-о училище в София Диян Стаматов.На ден той отваря поне по няколко писма от деца, претърпели насилие.В кутията, която е поставена преди месец, са получени вече около 100 сигнала, които учениците могат да подават напълно анонимно.\"Агресията е един от големите проблеми  и тази пощенска кутия е един от символите за превенция\", обясни Стаматов пред Нова тв.\"Децата активно пишат. Реагираме на всеки един случай на тормоз. Много от учениците посочват името си\", коментира училищният психолог Мария Михайлова.\"Пускали сме писма за всякакъв тормоз – психически и физически, защото не ни е приятно и се чувстваме неуверени в себе си\", сподели ученичка от 6-и клас.Според малчуганите пощенската кутия е добър начин и по-срамежливите деца да се оплачат, ако са били тормозени.Психологът обясни, че сигналите са основно за психически тормоз.\"Има и няколко сигнала за физически тормоз, но не драстичен, а по - скоро побутване, пощипване, но ние сме длъжни  и реагираме бързо. Имаше няколко сигнала за един съученик, който обиждал непрекъснато децата и след разговори с него, с учениците, с родителите, той промени поведението си\", посочи  Мария Михайлова.", "date": "2018.03.12", "title": "Как се спира тормоза в училище? С пощенска кутия за сигнали "}
{"url": "https://www.dnes.bg/crime/2018/03/12/obraha-zastrahovatelen-broker-v-burgas.370386", "text": "Офис на застрахователен брокер в Бургас е бил разбит на 11 март, малко след 2 часа през нощта. Задигнатата сума е близо 3 900 лв., съобщават от полицията в града.\r\nОбраният обект се намира на паркинга на голям хипермаркет на ул. \"Янко Комитов\".\r\nКрадците разбили стъклената входна врата, след което посегнали на металната каса, в която се съхранявали парите. Криминалисти са иззели записи от охранителни камери в района, по случая работи Второ РУП.", "date": "2018.03.12", "title": "Обраха застрахователен брокер в Бургас"}
{"url": "https://www.dnes.bg/notifikacii/2018/03/12/sasht-i-rusiia-nai-golemite-iznositeli-na-oryjie.370374", "text": "САЩ са засилили позицията си на водещ световен износител на оръжие през последните пет години, осигурявайки около една трета от оръжейните доставки в света. Това сочи доклад на Стокхолмския международен институт за изследване на мира (СИПРИ), цитиран от ДПА.\r\nПо оценките на СИПРИ световните оръжейни сделки са се увеличили с 10 процента в периода 2013-2017 година.\r\nСАЩ в този период са извършили 34 процента от световните продажби, доставяйки оръжие на най-малко 98 държави. Голяма част от американският износ включва военни и транспортни самолети.\r\nАмериканският износ в периода 2008-2012 г. се равняваше на 30 процента от общото за света.\r\nМалко по-малко от половината американски износ отива за Близкия изток, а една трета - за Азия. Саудитска Арабия е най-важният единичен клиент на американската оръжейна промишленост с близо 20 процента от американските продажби.\r\nРусия остава вторият по големина световен износител на оръжие, извършвайки около 20 процента от световните доставки, които изпраща до 47 страни. Над половината руски износ е бил насочен към Индия, Китай и Виетнам.\r\nФранция е износителят, заел третото място, следвана от Германия и Китай.\r\nПет страни - Индия, Саудитска Арабия, Египет, Обединените арабски емирства и Китай - получават малко над една трета от световните оръжейни доставки.\r\nИндия е най-големият в света вносител на оръжие с 12 процента през наблюдавания период. Основни доставчици за страната са Русия, САЩ и Израел./БТА/", "date": "2018.03.12", "title": "САЩ и Русия – най-големите износители на оръжие "}
{"url": "https://www.dnes.bg/zvezdi/2018/03/12/iznenadvashta-vizita-hose-kareras-pak-idva.370382", "text": "Тенорът Хосе Карерас ще зарадва българската публика с още един впечатляващ и изключително въздействащ концерт, но този път в най-голямата зала у нас - \"Арена Армеец\".Датата е 21 октомври, а патрон на грандиозното събитие е самият Христо Стоичков, който ще се прибере в България специално за историческия музикален спектакъл на Маестрото. Единият от знаменитите \"Трима тенори\" ще излезе отново пред многобройните си почитатели у нас, въпреки че е разредил до максимум участията си на голяма сцена. Изненадващата визита на Хосе Карерас в София е още едно доказателство за дългогодишното приятелство и дълбоко уважение, което свързва великия тенор и Христо Стоичков.   Освен най-популярните изпълнения от репертоара на легендарния златен глас, в концерта ще се включи и новата оперна сензация на България – Росен Ненчев. Той е на 36-години, също е тенор и е един от 22-мата избрани от цял свят във втория майсторски клас на Хосе Карерас. Концертът на Хосе Карерас в София е на 21 октомври в \"Арена Армеец\". Билетите за събитието са на цени от 70 до 180 лв. и вече могат да бъдат закупени от мрежата на Eventim в цялата страна.  ", "date": "2018.03.12", "title": "Изненадваща визита! Хосе Карерас пак идва"}
{"url": "https://www.dnes.bg/obshtestvo/2018/03/12/slojil-li-si-kolana-evrooperaciia-na-pytia-proveriava.370381", "text": "От днес до края на седмицата (18 март) е в ход специализирана полицейска операция у нас, организирана от TISPOL, съобщиха от МВР.Целта е контрол за използването на обезопасителни средства от водачите и пътниците в моторните превозни средства. Операцията се провежда едновременно на територията на всички страни, членки на Европейската мрежа на службите на Пътна полиция. \r\nВ рамките на операцията пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца. \r\nПо данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент. \r\nПо време на проверките пътните полицаи ще следят и за наличието на валидна застраховка „Гражданска отговорност“.", "date": "2018.03.12", "title": "Сложил ли си колана? Еврооперация на пътя проверява"}
{"url": "https://www.dnes.bg/pop/2018/03/12/kitaristyt-na-sting-s-koncert-u-nas.370394", "text": "Доминик Милър или \"китаристът на Стинг\", както го наричат повечето меломани, на 12 май пристига за концерт по случай деветия рожден ден на Sofia Live Club. Събитието ще е част от турнето Silent Light за 2018-та година. \r\n     \r\nИзвестният инструменталист и композитор има записани 14 албума. Последният, който ще бъде представен и у нас, е Silent Light, както е озаглавено и турнето. \r\nЗа събитието в София, музикантът пристига със своите колеги – белгийския басист Николас Фижман и барабаниста Майлс Боулд. По време на концерта ще може да чуем най-доброто от 20 години самостоятелно творчество и любимите мелодии от съвместната му работа с един от най-легендарнтеe британски изпълнители - Стинг. \r\nСтинг и Милър започват съвместната си кариера през 1990 година. Към момента имат над 1500 съвместни концерта. Виртуозът е неразделна част от изявите на англичанина и описва успеха кратко, точно и ясно: \"Мисля, че тайната на успеха се крие в това, че не сме твърде близки като приятели, но музикално сме силно свързани\".     \r\nПубликата ще стане свидетел на виртуозна победа в знак на протест срещу алчността и капитализма, както самият Доминик споделя: \"Опитвам се да се противопоставям на алчността, капитализма, социалните медии, фалшивите новини, политиката, несправедливостта ... и най- вече с инструментален разказ.Правенето на музика е начин да се прекъснете от всичко, което е токсично.\"\r\nБилети за концерта ще може да се закупят на предварителна продажба в мрежата на Еventim.bg на цена от 30 лева и на място в деня на концерта 40 лева.", "date": "2018.03.12", "title": "Китаристът на Стинг с концерт у нас"}
{"url": "https://www.dnes.bg/obshtestvo/2018/03/12/dete-ot-pochinal-syprug-za-dyrjavata-e-absurd-za-asia-borba.370372", "text": "\r\n                        \r\n                        \r\n                        \r\n                    Години наред Ася Йорданова и нейният съпруг се опитват да имат деца. В крайна сметка те решават да опитат инвитро процедура. Малко преди имплементирането на ембрионите съпругът на Ася почива при трудова злополука. Тя обаче решава все пак да носи неговото бебе. Малко преди да се извърши процедурата се оказва, че тя не може да се осъществи, тъй като от клиниката заявяват, че генетичният материал на съпруга ѝ трябва да бъде унищожен. \n\r\nСпоред Ася Йорданова този член от закона може да се интерпретира от хората както си искат и определено не е написан ясно. \r\n\"Моят съпруг почина на 13 юли миналата година. Аз все пак отидох в клиниката да продължа процедурата, но оттам ми отказаха. Получих документ, че неговият генетичен материал трябва да се унищожи. Аз съм борбен човек и ще доведа нещата докрай\", категорична е г-жа Йорданова в \"България сутрин\". \r\nПо думите ѝ законът не е променян от 2007 г. и е крайно време той да се преразгледа и да се внесат промени. \r\nСъс спорния случай се ангажира и омбудсманът Мая Манолова, както и Министерството на здравеопазването, което от няколко години търси решение на сложния казус. \r\nСпециалистът по медицинско право адвокат д-р Мария Петрова е на мнение, че промяната в закона, само заради казуса на Ася Йорданова, няма да бъде оправдана. \r\n\"Чисто житейски разбирам случая. Въпреки това няма други граждани, които да са заявили, че е нужна промяна на закона. Това, че наредбата не е променяна от 2007 г. не значи, че не работи добре. Казусът е единичен за България, но не и за света\", уточни още адвокатът пред\r\nСпоред нея при промяна на дадената точка от закона може \"да се отключи кутията на Пандора\", а не се знае и дали обществото е готово за тази стъпка.", "date": "2018.03.12", "title": "Дете от починал съпруг? За държавата е абсурд, за Ася – борба!"}
{"url": "https://www.dnes.bg/obshtestvo/2018/03/12/lambo-za-ruskiia-patriarh-kiril-nagazi-malko-po-dylboko-vyv-vodata.370384", "text": "\r\n                        \r\n                        \r\n                        \r\n                    Големият актьор е човек, който тежи на мястото си,  независимо дали играе на театралната или политическата сцена. В интервю пред  той разказа за тежките  житейски загуби, предателите, политиката и равносметката… \r\nАртистът призна, че след смъртта на съпругата си Мери е започнал да се замисля за греховете, които може би е допуснал през живота си.\r\n\"Толкова ли съм греховен, за да изпитвам такива физически ужаси? Ако имам грях, то той е минимален. Не съм отнел права на човек, нито съм обиждал някого. Безгреховен едва ли има\", откровено каза той. \r\nА за политическите си пристрастия в живота Ламбо разказа: \r\n\"Имам положително отношение към Корнелия Нинова, защото е активен борец, темпераментна, устойчива. Критикувам я за фризурата и емоционалността ѝ. Ние сме силна опозиция, колкото и другарят Цветан Цветанов да ни упреква\", посочи Данаилов.\r\nСпоред актьора скандалът около президента Румен Радев и руския патриарх Кирил се е разразил, тъй като духовникът е \"нагазил малко по-дълбоко във водата\", но за повече детайли очаквайте видеото!\r\n ", "date": "2018.03.12", "title": "Ламбо за руския патриарх Кирил: Нагази малко по-дълбоко във водата!"}
{"url": "https://www.dnes.bg/world/2018/03/12/ostavka-na-slovashkiia-vytreshen-ministyr-sled-ubiistvoto-na-jurnalist.370401", "text": "Словашкият министър на вътрешните работи Роберт Калиняк обяви днес, че подава оставка, предаде Ройтерс.\r\nКалиняк, който е близък политически съюзник на премиера Роберт Фицо от неговата социалдемократическа партия \"Смер\" (\"Посока\"), отстъпи пред исканията на един от по-малките партньори в управляващата коалиция - партията \"Мост-Хид\" (\"Мост\") - на фона на политическата криза, избухнала в страната след убийството на разследващия журналист Ян Куциак и неговата годеница.\n\n\n\n\"Важно е да бъде запазена стабилността, затова реших да подам оставка като вицепремиер и вътрешен министър\", обяви той на пресконференция.\r\nОчаква се днес партия \"Мост-Хид\", която представлява унгарското етническо малцинство в Словакия, да реши дали ще остане в управляващата коалиция.Убийството на разследващия журналист Ян Куциак, който разследваше случаи на измама, в които са били замесени бизнесмени с политически връзки, подхрани обществения гняв от несекващите твърдения за корупция и тласна правителството към колапс.Смята се, че на най-големите улични протести в Словакия след падането на комунизма през 1989 г. в петък в столицата Братислава са се събрали 50 000 души, а хиляди в други градове. Те настояваха за оставка на кабинета на Фицо и пълно разследване на смъртта на Куциак, пише БТА. ", "date": "2018.03.12", "title": "Оставка на словашкия вътрешен министър след убийството на журналист"}
{"url": "https://www.dnes.bg/notifikacii/2018/03/12/rastem-bezraboticata-malka-pyk-bylgarite-mnogo-bedni.370357", "text": "Неравенството между най-богатите и най-бедните в България се задълбочава въпреки сравнително високия икономически растеж през последните години, повишаването на заетостта и доходите и спада на безработицата до предкризисни нива. Най-богатите 20% от населението получават средно 8 пъти повече от най-бедните 20%. Данните са на Евростат към края на 2016 г. Само година преди това разликата в доходите им е била 7 пъти, а през 2012 г. - 6 пъти.Неравенството в доходите е само един от социалните показатели, по които България е в \"критично положение\", става ясно от последния доклад на Брюксел в рамките на т.нар. Европейски семестър, който следи представянето на икономическите и фискалните политики на страните членки. От тази година обаче Еврокомисията се фокусира върху социалните политики и социалните права на гражданите, които в много държави изостават на фона на възстановяването на европейските икономики след кризата. За целта ЕК вече ще следи 12 показателя, свързани с равните възможности и достъп до пазара на труда, условията на труд и социалното подпомагане и т.н., пише \"Сега\".България получава оценка \"критична ситуация\" за половината от тези показатели, а за други три е необходимо да сме \"под наблюдение\". Това изправя страната ни пред нова опасност да попадне в най-рисковата група на страните с прекомерни макроикономически дисбаланси, от която успяхме да излезем едва през тази година.Освен неравенството на доходите най-тежко е положението с високия дял от населението, което живее в риск от бедност и социално изключване. През 2012 г. 49% от българите са били в такава опасност. През 2014 г. делът им пада до 40%, но оттогава положението не се е подобрило. Като критична е определена и ситуацията с високия процент младежи на възраст от 15 до 24 г., които нито учат, нито работят - към края на 2016 г. те са 18% от населението.България получава най-ниската оценка и за ефекта на социалните помощи върху намаляването на бедността, както и за незавидното ниво на дигитални умения - само 29% от българите на възраст между 16 и 74 г. могат да работят с компютър.С 13.8% рано напускащи училище деца и младежи страната ни попада в по-леката категория - \"под наблюдение\". Тревожното обаче е, че този процент се влошава - преди 6 години делът на рано напускащите училище е бил 12.5%. Въпреки предприетите през последните години мерки за ограничаване на отпадането от училище те все още не са показали ефективност, отбелязва Еврокомисията. Припомня се, че у нас бе въведена задължителната предучилищна подготовка, екипи от специалисти на местно ниво бяха ангажирани да откриват и подпомагат отпадналите ученици, за да ги върнат обратно в училище, беше организирано и допълнително обучение по български език за ромите и др.Според ЕК под наблюдение трябва да са също така грижите за децата под 3-годишна възраст, както и заетостта, въпреки че тя расте непрекъснато през последните години и вече надхвърля 70%.Единственият показател, по който България е над средното за ЕС ниво, е равнопоставеността в заетостта на мъжете и жените.", "date": "2018.03.12", "title": "Растем, безработицата малка, пък… българите – много бедни!"}
{"url": "https://www.dnes.bg/cars/2018/03/12/kia-s-kamera-kat-vryshta-snimashtite-patrulki-zakonno-shte-e.370358", "text": "Камерите за контрол, поставени в движещи се автомобили, могат да бъдат върнати скоро. Това обяви министърът на вътрешните работи Валентин Радев.Той уточни, че това са бъдещи мерки, които ще бъдат прилагани, но не уточни от кога.Идеята за подобни камери не е нова. Първоначално страната купи такива устройства и започна да ги използва, след което обаче Законът за движение по пътищата беше променен и беше въведен текст, който задължава да има предупредителен знак при засичане на скоростта, което наложи демонтирането им.Голяма част от старите патрулни коли \"Опел\" са с изчерпан ресурс и ще бъдат поетапно подменени. Той уточни, че не всички камери, които са поставени в тях, могат да бъдат инсталирани в новите полицейски коли \"Киа\". Те най-вероятно ще бъдат стационарни, като ще бъдат поставени извън автомобилите, затова и от декември м.г. тече процедура за купуване на такива камери.Снимането от цивилни коли става възможно, след като управляващите промениха Закона за движение по пътищата, и вече не се изисква участъците, в които се снима, да бъдат обозначени със специален знак. Такъв знак беше въведен преди време след тълкувателно решение на Върховния административен съд, което извади от строя за дълго камерите на КАТ. След това обаче парламентът отново промени закона.Сега в наредбата на МВР, с която се определя как се извършва пътният контрол, няма изискване колата, от която се снима, да е обозначена. Там е записано само, че камерите се монтират в служебни коли и мотоциклети. Освен това се дава възможност да се снима и от движеща се кола или мотор. На практика това значи, че устройството може да бъде монтирано във всеки автомобил, който по документи се води на МВР, но иначе няма никакви отличителни белези, пише \"Сега\".И в момента пътната полиция снима и издава фишове, но резултатите не са особено обнадеждаващи. Нарушителите обикновено се измъкват от санкции, защото полицията има проблеми с обработката на фотоматериала, както и с връчването на фишовете за глобите. Дори когато бъдат връчени, голяма част от глобите не се плащат, защото куца процесът по събирането им.", "date": "2018.03.12", "title": "\"Киа\" с камера – КАТ връща снимащите патрулки. Законно ще е!"}
{"url": "https://www.dnes.bg/obshtestvo/2018/03/12/djambazki-za-neizbejnata-otbrana-shte-se-iztrepem-laishko.370359", "text": "\"Категорично е необходима либерализация в режима на придобиване, притежаване, носене и използване на оръжие за самоотбрана и самоохрана\". Това се казва в позиция на евродепутата и зам.-председател на ВМРО – Българско национално движение Ангел Джамбазки по повод шумния отпор, който някои политици, прокуратурата и ВСС, както и либералните среди в България оказват срещу разширяването на института за неизбежна отбрана в НК.\"За левицата чуждото е ничие. Битовата и циганската престъпност са наследството от БСП, ДПС и компания, които съсипваха България с десетилетия и показаха на престъпниците, че могат да безчинстват безнаказано\", допълва още той.Ето и пълния текст на позицията на евродепутата:\n\n\n\n\n\n\"Този коментар е и ще е политически, не правен. Защото въпросът вече не е само правен. Въпросът за разширяването на института на неизбежната отбрана е политически. Както и въпросът за либерализацията на режима за придобиване, носене и използване на оръжие за самоохрана и самоотбрана.Защото се изисква ясна политическа воля и решимост, за да се промени законодателството така, че да отговоря на изискванията на времето и на обществените потребности. Времето, в което живеем е време на безнаказана, вихреща се, често етническа, битова престъпност. Време, в което домовите кражби, обирите на вили, мазета, тавани, кражбите на имущество масово не се разследват, не се разкриват и не се наказват. Просто не се наказват. И това е факт.Нещо повече! Българските граждани отдавана не вярват, че дори да се обадят на телефон 112, дори да подадат сигнал, жалба или оплакване, то някой изобщо ще им обърне внимание. Колко пъти сте се обаждали на 112 и сте получили смислена и навременна помощ? Колко пъти сте пускали жалби след обири на апартаменти, мазета, тавани и прочее и кражбите са били разкрити? Хайде по-сериозно, моля.\"Статистиката\", според която тези престъпления били намалявали е нескопосана подигравка с реалността и здравия ни разум. Полицейското присъствие в малките населени места продължава да липсва. Отделен е въпросът с недокомлекта и мотивацията на силите. Съдебните състави продължават да пускат закоравели социопати, рецидивисти обратно на улицата. Отдавна е известно, че българските съдилища системно присъждат немотивирано ниски присъди.И всичко това е следствие от целенасочената политика на управлявалите БСП, ДПС и компания, които в продължение на два мандата опустошиха и малкото останало от безчинствата на комунизма. Предхождащите прехода 45 години \"светло комунистическо бъдеще\" в комбинацията от умишлено проваления преход и криворазбраната представа за човешки права, доведоха до беззаконието в страната.Няма и не може да има никаква житейска и правна логика в това лице с девет присъди да е на улицата. И не на улицата, а в частен имот, въоръжено с нож. За да обира. Всеки, който защитава този престъпник, насърчава подобните му. Казва на останалите рецидивисти – \"крадете си спокойно, в двора, в гаража, от вилата може и никой не може нищо да Ви направи. И да Ви хванат, ще Ви дадат още някоя я условна, я три-четири месечна присъда, после отново си крадете\".И всеки, който отрича тези позорни факти, или пада от Марс, или е заинтересован да се прави на „дръж ми шапката“. Има няколко такива групи и обществени прослойки, които яростно бранят „статуквото“ такова, каквото е, и това се видя ясно в дебатите миналата седмица.Защитниците на статуквото на практика отрекоха частната собственост. От двора можело да се краде. Оправдаването на крадеца, който само \"си берял черешки\", доведе до убийството на пазач на черешов масив в Кюстендилско. Зверско убийство, извършено с колове и лопати, от озверяла тълпа индо-българи. Която \"само си беряла черешки\" в чужд имот. Знаете ли как \"берат\" чужди череши тези наши съграждани? Унищожават цялата градина. Трудът, работата, парите, хлябът на собствениците заминава. Не само едногодишната реколта, цялата градина. Тези паразити ли пазите?И, ако за левицата това е да речем нормално, тя така или иначе смята, че всичко чуждо е ничие и може да бъде присвоено, то когато такива тези и позиции идват от политици, претендиращи да са десни, това е нелепо и позорно. Атаката срещу правото на самозащита и отбрана на живота и собствеността е атака срещу базовия принцип, на който е основано днешното ни общество, а именно принципа на частната собственост на свободния гражданин.Частната собственост е частна и трябва да бъде неприкосновена. В това ние, патриотите от ВМРО – БНД, вярваме и ще се борим това да бъде гарантирано от закона и държавата. Апартаменти, вили, гаражи, тавани, ниви, лозя, мазета, градини СА частна собственост. И никой няма никаква работа там, ако не е собственик. Всичко останало си е чист болшевизъм. Оправдаването на кражбата и нарушаването на неприкосновеността на частната собственост от страна на \"десни\" политици и журналисти е гротеска и пореден пример за безпринципност и липса на последователност в защитата на ясни политически позиции.И след като обществото ни е неспособно да изгради работеща система от правоохранителни и правораздавателни органи, то тогава трябва да бъде дадена и гарантирана възможността на всеки гражданин да се защити и отбрани от противоправни нападения и посегателства.А що се отнася до промените в НК, то те категорично са нужни. Във формулировката на текстове на чл. 12 от НК, които уреждат нормативно \"неизбежната отбрана\". Сегашната редакция позволява разнопосочни тълкувания и поражда противоречива съдебна практика. Да се отричат тези факти е крайно несериозно. Нужна е промяна в начина на изчисляването на присъдите и съдебната практика, които сега позволяват на убийци, рецидивисти, изнасилвачи да се разхождат свободно по улиците.И да! Категорично е необходима либерализация в режима на придобиване, притежаване, носене, използване на оръжие за самоотбрана и само-охрана. Сегашният режим оставя решението дали да се даде разрешение или не, на субективната оценка на началника на съответното районно полицейско отделение. А където има субективна оценка – има субективна преценка. И това поражда корупция и лични отношения. И да, става дума за оръжие за отбрана, не за нападателни оръжия. Има разлика.Затова – няма никаква причина, ако едно лице е с чисто съдебно минало, психически здраво и физически подготвено, да не може да придобие оръжие за самоотбрана. Аргументът, че \"хората щели да се изтрепят\" е лаишки, не почива на никаква логика и не е верен. Защото който иска да се \"изтрепва\", и сега намира начини – престъпниците и сега са въоръжени. Винаги са. Жертвата на престъпното посегателство е беззащитна. Статистиката е безпощадна – в държавите, където оръжието за самоотбрана е разрешено, броят на въоръжените нападения и обири е по-малък от този, който е регистриран в държавите със силни рестрикции\", заключава евродепутатът Ангел Джамбазки.", "date": "2018.03.12", "title": "Джамбазки за неизбежната отбрана: Ще се изтрепем? Лаишко!"}
{"url": "https://www.dnes.bg/zvezdi/2018/03/12/laiza-mineli-na-72-neostariavashtata-legenda.370168", "text": "\nНа 12 март рожден ден празнува легендарната актриса и певица Лайза Минели. Тя е родена през 1946 година в Лос Анджелис, САЩ, в семейството на актриса и режисьор и това начертава бъдещата й творческа съдба.\r\nВ своята дългогодишна кариера Лайза Минели има десетки филми, албуми и телевизионни участия, а заедно с тях и много награди в света на музиката, киното, телевизията и театъра.\r\n\r\nТя прави своя дебют в киното едва на 3 години.\r\nБлизката й връзка с киното изобщо не е случаен. Тя е дъщеря на световно известната актриса Джуди Гарланд, изиграла Дороти в „Магьосникът от Оз“ през 1939 г. Баща й пък е режисьора Винсънт Минели. По-късно самата актриса признава, че е израснала в студията на MGM,\r\nКогато е 16 тя се премества в Ню Йорк, където започва да работи в музикални театри и да забавлява публиката в нощни клубове в мегаполиса.\r\nЛайза Минели печели оскар за \"Най-добра женска роля“ през 1973 за \"Кабаре\"\r\nТя е печелила четири от най-престижни награди - \"Оскар\" (за кино), \"Еми\" (за телевизия), \"Грами\" (за музика) и \"Тони\" (за театър).\r\nОт 1991 г. Лайза Минели има звезда на Холивудската алея на славата.\r\nГолямата актриса се е женила и развеждала 4 пъти. С първия си съпруг Питър Алън се развежда през 1974 година след седемгодишен брак, а една от причината за развода е, че Питър е гей.\r\nВъпреки многото си връзки, голямата актриса така и няма деца.", "date": "2018.03.12", "title": "Лайза Минели на 72: Неостаряващата легенда"}
{"url": "https://www.dnes.bg/obshtestvo/2018/03/12/myjestvenost-jenstvenost-djendyr-rolite-v-bylgariia.370360", "text": "Популярната напоследък джендър тема се отнася, най-общо казано, до изграждането на идентичността на всеки индивид и изобщо на представите за \"мъжественост\" и \"женственост\", коментира пред \"Дарик\" д-р Ивелина Ефтимова, която е преподавател в Шуменския университет \"Епископ Константин Преславски\".По думите й полът е не просто нещо дадено, а нещо, което търпи промяна и бива оформено според културата на средата в различните социални ситуации в дадено време. \"В българската традиционна култура мъжкото и женското поведение са обвързани изцяло с биологичната принадлежност към единия от двата пола, допълва тя.Ефтимова твърди, че промените в традиционно изградените джендър роли започват с индустриализацията и модернизацията на българското общество след Освобождението.\"Задължителното за двата пола образование дава възможност за професионална реализация извън обичайната. Макар, че жените започват да работят извън дома, като учителки, лекарки, шивачки, домашни помощнички, работнички във фабриките и т.н., те продължават да изпълняват и обичайните си функции на съпруги, майки и домакини\", настоява тя.Това продължава и след 1944 г., когато държавната политика целенасочено създава работни места и за двата пола. Постепенно се променя и семейният модел – младите предпочитат да създадат свое домакинство. Въпреки тези външни промени, много бавно се променят традиционно вкоренените разбирания за мъжка и женска работа и съответно за мъжко и женско.\"Постепенно, без да става дума за сливане, размяна или за някакво извънредно напрежение около джендър ролите, в днешно време са налице модели на поведение, различни от традиционните\", заключава доктор Ивелина Ефтимова.\r\n ", "date": "2018.03.12", "title": "Мъжественост, женственост… джендър ролите в България?"}
{"url": "https://www.dnes.bg/za-da-se-razbirame/2018/03/12/sedmichen-liuboven-horoskop-za-12-18-mart-2018-a.370243", "text": "Любовният ни живот ще бъде една смесица от отрицателни и положителни емоции. Възможни са раздели, равносметки, но няма да липсват и възможности за създаване на нови връзки. Колкото до сексуалния живот, той може да бъде доста страстен. Какво ви очаква според зодията вижте в любовния хороскоп на Az-jenata.bgПрез тази седмица може да ви се стори, че сте в любовен застой, особено ако се намирате във връзка или се опитвате да създадете нови взаимоотношения с някого.Възможно е половинката да не ви дава това, от което се нуждаете. Ето защо е важно да споделите вашите желания. Необвързаните Овни може да попаднат в капана на негативните мисли, че никога повече няма да намерят любовта. Не се отчайвайте, тя е близо до вас.Телците ще бъдат изправени пред морална дилема, когато става дума за любов. Може да има тайни, които криете от партньора си. Тайни, които биха могли да развалят иначе нещо красиво между вас.Не е изключено да откриете, че половинката ви е тази, която крие нещо от вас. Каквото и да е, ще ви накара да не се чувствате особено добре.Необвързаните представители на зодията, които скоро са се запознали с някого, може да останат леко разочаровани от него или нея. Дисхармония ще има и за тези Близнаци, които се намират във връзка и споделят общи финанси с половинката си. Възможно е да не стигнат до съгласие по отношение на финансовите средства, разходи.", "date": "2018.03.12", "title": "Седмичен любовен хороскоп за 12 – 18 март 2018-а"}
{"url": "https://www.dnes.bg/notifikacii/2018/03/12/misteriia-izdirvat-vissh-policai-padnal-s-kola-v-iskyr.370361", "text": "Висш служител на МВР е изчезнал край Роман. В неделната утрин, в дере над река Искър, е намерен катастрофирал \"Фолксваген Голф\", в който не е открит никой. По неофициална информация колата е паднала около 4 часа нощес, но е била открита едва след 9 часа сутринта. Предполага се, че е идвала от близкото село Хубавене, когато по неясни на този етап причини е напуснала пътя и скочила в дълбокото дере край реката, съобщи \"Монитор\".В лекия автомобил са открити телефонът и документите на Петър Петров, който работи на висш пост в Министерство на вътрешните работи в столицата. Младежът е от Роман и в близки родствени връзки с арестувания за корупция в ДАИ общински шеф Тихомир Вълчев. Бащата на изчезналия полицай е таксиметров шофьор, а майката работи в банков клон.Веднага след като е открит катастрофиралия автомобил, целият наличен състав на районното полицейско управление в Роман е бил вдигнат под тревога. Започнало е мащабно издирване на Петър, като в него се включили и членовете на ловно-рибарското дружество. Малко след това под моста било открито якето на изчезналия мъж. Около обед в града пристигнал и екип водолази от Монтана, който се включил в претърсването на реката. В късните часове всички, които участвали в издирването, заминали към близките села Радовене и Кунино, които са в долното течение на Искър. На този етап няма никаква официална информация за самия инцидент и спасителната операция. Полицията тепърва ще изяснява какво се е случило край Роман и причините за изчезването на колегата им.\r\n ", "date": "2018.03.12", "title": "Мистерия! Издирват висш полицай, паднал с кола в Искър"}
{"url": "https://www.dnes.bg/notifikacii/2018/03/12/izkustveniiat-intelekt-ima-oshte-mnogo-hliab-da-iade.370356", "text": "Ако четете технологичните новини всеки ден, не би било изненада да си мислите, че някой ден изкуственият интелект ще ви изяде хляба. Не минава ден, в който да не чуем поредната вълнуваща новина за напредналото машинно обучение, които ще се конкурира с човешкия интелект. Но важното тук е, че този оптимизъм идва не от журналистите, а от учените, които бълват тази информация всеки ден, пише Дани Крайтън от TechCrunch.През последните години интересът към изкуствения интелект и машинното обучение не спира да расте най-вече заради десетките хиляди статии, които се публикуват, а хилядите стартъпи, които се появявиха не остават по-назад. Неслучайно вече 58% от американците се притесняват, че ще загубят работата си заради \"нови технологии\", сред които са автоматизацията и изкуствения интелект. Този страх е дори по-голям от страха от имигранти, който бива подхранван от президента Тръмп доста често.Истината обаче не е толкова проста. Все повече експерти с неохота признават, че \"точността\" на AI (artificial intelligence) е надценена. Цифрите, които се споделят по отношение приложението на AI често са завишени и всъщност то е доста по-ограничено. Да, някои хора може да загубят работата си някой ден, но този ден все още е далеч.Един от основните проблеми в изследователските среди съществуват е \"криза на репликацията\" или с други думи, невъзможността на учените да повторят резултатите, които цитират в проучванията си в различни сфери, като психология и онкология. Огромният интерес към изкуствения интелект вкарва изследващите го в една изкуствена напредвара да съобщят най-новото, най-великото, най-голямото и прочие откритие, дори да трябва малко да напудрят информацията.Но пък от другата страна на бариерата стоят хора, които изразяват притеснението си, че тези помпозни резултати са трудни, а в някои случаи невъзможно, да се повторят. Един резултат, постигнат при много специфични условия, може да покаже изключително точни резултати, но пък не е гаранция, че тези условия ще са налични постоянно и навсякъде, за да се гарантират тези резултати винаги.Да, по-добро здравеопазване и борба с тероризма звучат като гръмки възможности на AI, но трябва да се чете между редовете. Прост пример - едно проучване твърди, че изкуственият интелект открива с точност от 86% рак на дебелото черво. Но то е направено само върху хора, които вече са диагностицирани с този рак. А ако се направи с такива, които нямат рак? Или с рак на тънкото черво? В повечето проучвания това е липсващото и важно звено.Тъй като постоянно сравняваме AI с човешкия интелект, може спокойно да се каже, че той все още е бебе и даже не е почнал да пълзи. Проблемът е, че някои учени искат да го изкарат пълнолетен, а за това има много време - за някои може да е един цял живот.", "date": "2018.03.12", "title": "Изкуственият интелект има още много хляб да яде"}
{"url": "https://www.dnes.bg/index/2018/03/12/receptata-dnes-iahniia-s-pile-i-kartofi.370150", "text": "500 г пилешко без кост500 г картофи1 глава лук1 стрък праз лук1 малка консерва белени домати2 моркова1 чушка½ л водасолчерен пиперчубрицачервен пипер1 с.л. брашно50 мл олиопресен магданоз за поръсване  Нарежете всички зеленчуци на ситно без картофите. Тях оформете в полумесеци. Нарежете пилешкото на едри парчета. Нарежете на ситно кромида и праза. Запържете ги в сгорещената мазнина в дълбока тенджера. Разбърквайте непрекъснато, за да не загорят. Към двата вида лук добавете пилешкото и го задушете за няколко минути в мазнината. Добавете към него червения пипер и разбърквайте. След това добавете зеленчуците, картофите, останалите подправки като за накрая оставите доматите, за да не се скашкат. Залейте с вода. Намалете огъня и оставете да къкри под открехнат капак. Накрая след като всички продукти вече са достатъчно омекнали, добавете и предварително разтвореното в малко вода брашно, за да се сгъсти. Поръсете с магданоз и сервирайте яхнията гореща.", "date": "2018.03.12", "title": "Рецептата Dnes: Яхния с пиле и картофи"}
{"url": "https://www.dnes.bg/usa/2018/03/12/vyzdushna-bitka-us-iztrebitel-sreshtu-nlo.370362", "text": "Аналитичната компания To the Stars Academy of Arts and Science публикува ново видео, на което изтребител извършва наблюдение над непознат летящ обект.Записът е направен от изтребител F/A-18 Hornet още през 2015 година край Източното крайбрежие на САЩ на височина 7500 метра. На него се вижда овален обект, който с огромна скорост се движи над повърхността на морето. \r\nРазговорите между пилотите свидетелстват, че НЛО е захванат в прицела от бордния радар едва от третия опит, при това летците по-рано не били срещали подобни обекти и се удивили от видяното.Както съобщи вече The Independent Пентагонът официално призна за съществуването на \"Разширена програма за идентифициране на авиационните заплахи\", в рамките на която от 2007 до 2012 г. ведомството се занимавало с изследване на НЛО.За нейното финансиране са похарчени около 22 млн долара.", "date": "2018.03.12", "title": "Въздушна битка! US изтребител срещу НЛО"}
{"url": "https://www.dnes.bg/world/2018/03/12/napadatel-s-noj-beshe-zastrelian-vyv-viena.370367", "text": "Австрийски войник застреля нападател, който го атакувал с нож, пред резиденцията на иранския посланик във Виена, предаде ДПА.\r\nСпоред говорител на виенската полиция късно снощи 26-годишен австрийски гражданин без предупреждение нападнал войника, който бил на пост сам.\r\nПри възникналата схватка войникът стрелял четири пъти в нападателя, ранявайки го фатално. Той починал на местопроизшествието.\r\nМотивите на нападателя все още са неизвестни.\r\nВ австрийската столица миналата седмица четирима души бяха ранени при нападения с хладно оръжие, припомня ДПА. 23-годишен наркоман от афганистански произход призна, че на случаен принцип е нападнал трима души от едно семейство край ресторант, както и свой познат афганистанец.\r\n/БТА/", "date": "2018.03.12", "title": "Нападател с нож беше застрелян във Виена"}
{"url": "https://www.dnes.bg/za-da-se-razbirame/2018/03/12/9-te-priznaka-che-ste-umen-s-visoko-iq.370247", "text": "Има огромна разлика в мисленето и самочувствието на умните и не толкова интелигентните персони. Най-просто казано – профаните не знаят и не разбират, че са такива. Интелигентните хора, за разлика от тях, винаги се съмняват в способностите си, защото осъзнават много неща, които по-простоватите, но самонадеяни не разбират.Ако и вие сте сред съмняващите се в собствената си интелигентност, вижте кои са доказателствата, че всъщност сте по-умни, отколкото смятате! И не забравяйте да вдигнете гордо глава!Това е най-явният белег, че всъщност сте интелигентна личност. Само слабоинтелигентните хора с нисък или под средния коефициент на интелигентност смятат, че знаят всичко. Невъзможно е дори да ги убедите в противното.Ако обаче вие се съмнявате в способностите и знанията си – радвайте се! Вие сте истински умен човек, който цени знанията и не спира да се учи.Надарените с висок коефициент на интелигентност не спират да се впечатляват от нови неща. Те са любопитни, обичат да придобиват нови знания. Дори когато научат нещо ново, те започват да търсят още и още информация по темата. Рядко отричат непознатото като тъпо или ненужно, защото истински ценят знанието, за разлика от глупавите и слабообразовани хора.", "date": "2018.03.12", "title": "9-те признака, че сте умен, с високо IQ"}
{"url": "https://www.dnes.bg/world/2018/03/12/v-rusiia-likvidiraha-teroristi-gotvili-atentat.370368", "text": "Руската служба за сигурност съобщи, че е осуетила атентат близо до Саратов, Югозападна Русия. Терористите са ликвидирани. Не се уточнява броят им, предаде Франс прес.\r\nУ терористите е имало пистолети, самоделни гранати, три килограма тротилов еквивалент. Терористичният акт е бил планиран от членове на терористична клетка. Той е бил разкрит една седмица преди президентските избори и три месеца преди Мондиала в Русия.\r\nВидео, разпространено от руската Федерална служба за сигурност, показва кола с разбити стъкла на заснежен път и две тела в близост до нея, за които се предполага, че са на ликвидираните терористи.\r\nНа 1 февруари службата за сигурност каза, че е застреляла в Нижни Новгород член на Ислямска държава, който подготвял атентат в деня на президентските избори.\r\n /БТА/\r\n ", "date": "2018.03.12", "title": "В Русия ликвидираха терористи, готвили атентат "}
{"url": "https://www.dnes.bg/notifikacii/2018/03/12/celi-rumynski-sela-nalazvat-zlatnite-za-velikden.370363", "text": "Румънци ще са основните гости в морските хотели край Варна този Великден. Цели селища начело с кметовете си пристигат у нас с автобуси за празника, съобщиха хотелиери.Повечето румънци са предпочели 3-дневни пакети. Докато преди 2-3 г. освен северните ни съседи около 10% от гостите бяха българи, тази пролет нашенци ще са не повече от 1% от всички очаквани над 8000 гости, обяснява пред \"Труд\" проф. Стоян Маринов, член на УС на Варненската туристическа камара. На Възкресение Христово на Златни пясъци и Св. Св. Константин и Елена ще работят двайсетина хотела, повечето от които са с вътрешни басейни и СПА-центрове. Румънските туроператори са резервирали повечето места в тях още от края на миналата есен.\"Не им е трудно да правят ранни заявки, защото 90% от гостите са едни и същи и от поне 5 г. винаги почиват тук по това време\", коментира проф. Маринов. Сред великденските гости има и млади, и стари, както и многолюдни румънски фамилии, които използват празника, за да се съберат от различни градове заедно на нашето море.Цените от 50-60 евро на ден на човек за ол инклузив са приемливи за комшиите. Затова в момента офертите за последните останали стаи в курортите край Варна се броят на пръсти. По груби изчисления от Великден предсезонно хотелиерите ще завъртят оборот от 1,2 млн. евро, прогнозира проф. Маринов.\"Тази година Великденските празници са много рано в началото на април. Безсмислено е да отваряме, защото после няма да има с кого да работим и ще сме на загуба\", коментираха пък хотелиери по Южното Черноморие.Единствените гости в Слънчев бряг през ранния април ще са израелските туристи, които традиционно са рекордьори по сефтосването на казина и молове в региона.В Несебър традиционно се чакат малко румънци, а по на юг се надяват единствено на родни туристи. Бургаската Морска гара също ще бъде пълна основно с българи.И ако за Великден дори няма специални оферти, то за \"Лято 2018\", вече има хотели със стоп – продажби за определени периоди, коментира Елена Иванова, шеф на Съюза на собствениците в курорта Слънчев бряг.Новината е, че това лято се чака наплив на френски туристи, които досега са били кът по нашето море.", "date": "2018.03.12", "title": "Цели румънски села налазват Златните за Великден"}
{"url": "https://www.dnes.bg/pop/2018/03/12/neochakvana-formaciia-petima-ni-predstaviat-na-evroviziia.370369", "text": "Вече е ясна песента, с която България ще бъде представена на тазгодишното издание на \"Евровизия\" в Лисабон. Тя е озаглавена \"Bones\" и носи послание за истинските ценности в живота и безусловната любов, отвъд ограниченията на материалния свят. \r\nВ изпълнението й се включват петима изпълнители - Жана Бергендорф, Владимир Михайлов, Георги Симеонов-JJ, Джони Манюел и Трей Кембъл, които се обединяват в групата Equinox.\r\nВокалната формация ще излезе на сцената на музикалния форум по време на първия полуфинал на 8 май в португалската столица. За българската песен ще могат да гласуват зрителите и журитата на 21 държави - Австрия, Азербайджан, Албания, Армения, Беларус, Белгия, Великобритания, Гърция, Естония, Израел, Ирландия, Исландия, Испания, Кипър, Литва, Македония, Португалия, Финландия, Хърватска, Чехия, Швейцария.\r\n\"Новата българска песен е силна заявка за \"Евровизия\" 2018 и целият ни екип вярва в нея. След успехите на България в последните две години, очакванията на зрителите и феновете от цял свят са много високи и за нас в БНТ беше важно да изберем проект, който да се забелязва и да бъде различен от всичко, правено досега. Освен, че има универсално послание, \"Bones\" дава и много добри възможности за оригинално сценично представяне\", каза продуцентът на българското участие в \"Евровизия\" Йоана Левиева - Сойър.\r\nМузикалният продуцент, с който Българската национална телевизия ще си партнира за българското представяне на \"Евровизия\" 2018, е Symphonix International, които седят зад песните \"Beautiful Mess\" на Кристиан Костов, който завоюва второто място миналата година, и \"If love was a crime\", с която Поли Генова се изкачи на четвъртата позиция в песенния конкурс през 2016 година. \r\nПроектът Equinox се реализира специално за песенния конкурс тази година, по идея на продуцента и композитор Борислав Миланов. Композицията на \"Bones\" е дело на Борислав Миланов, в сътрудничество с Трей Кембъл, Йоаким Першон и Даг Лундберг.\r\n\"Първоначално имах различни планове за тази песен, но дълго време не намирах подходящия изпълнител за нея. Всичко се промени на 180 градуса, когато Георги Симеонов – JJ ми се обади, за да ме попита дали имам подходяща песен за \"Евровизия\", защото искаше да участва в селекцията на БНТ. Когато той записа части от нея, осъзнах, че може да се получи нещо уникално, ако включа различни гласове. Всеки нов изпълнител, който се присъединяваше към проекта, носеше нещо ново като емоция и история и надграждаше песента. Връщане назад нямаше - без някой от тези изпълнители, \"Bones\" губеше своя заряд, емоция и усещане. Затова те останаха в група, за да не жертваме начина, по който звучи парчето. Това е първият проект, който реализираме по този начин - групата се събра, заради песента, а не обратното. Тя е доказателство, че  музиката е по-голяма от всички ни, стои над всяко его, защото в проекта се обединиха хора от различни култури и със специфично светоусещане\", поясни композиторът и продуцент Борислав Миланов.", "date": "2018.03.12", "title": "Неочаквана формация! Петима ни представят на \"Евровизия\""}
{"url": "https://www.dnes.bg/sofia/2018/03/12/goliam-pojar-v-sofiia-chetiri-pojarni-gasiat-ceh-za-plastmasa.370370", "text": "\nГолям пожар избухна тази сутрин в София. Наши читатели изпратиха снимки на издигащ се огромен облак дим в източната част на столицата.От МВР потвърдиха за пожара. \"Гори цех за пластмасови тръби\", съобщиха от пресцентъра на полицията пред Dnes.bg.Пожарът е в района на Цариградско шосе на изхода на столицата.Четири пожарни автомобили гасят огъня. Той е тръгнал от машина за шприц. Няма пострадали. На този етап няма данни за опасност за съседни сградиСлед приключване на гасенето ще се извърши оглед,  за да се установи причината за пожар, допълниха от полицията.\r\n ", "date": "2018.03.12", "title": "Голям пожар в София! Четири пожарни гасят цех за пластмаса"}
{"url": "https://www.dnes.bg/world/2018/03/12/dvama-zaginali-pri-helikopterna-katastrofa-v-niu-iork.370366", "text": "Двама души са загинали, а трима са в болница в критично състояние, след като хеликоптер се разби в нюйоркската река Ийст Ривър, информира Асошиейтед прес.\r\nПилотът, който е бил шестият пътуващ с вертолета, е успял сам да се освободи и е бил спасен от преминаващ влекач.\r\nХеликоптерът, Юрокоптер Ей Ес350, е бил нает за фото сесия, когато в късния неделен следобед паднал във водата близо до официалната резиденция на кмета на Ню Йорк \"Грейси меншън\".\r\nСпасителните екипи са извадили петимата пътници от преобърналия се хеликоптер.\r\nМашината е собственост на компанията \"Либърти хеликоптер\", която извършва чартърни полети над Ню Йорк за заснемане на забележителностите.\r\nПричините и обстоятелствата на катастрофата се разследват. Пилот на друг хеликоптер е видят от двигателя на катастрофиралата машина да излиза дим, допълва ТАСС./БТА/", "date": "2018.03.12", "title": "Двама загинали при хеликоптерна катастрофа в Ню Йорк"}
{"url": "https://www.dnes.bg/temida/2018/03/12/mvr-da-se-griji-za-sigurnostta-zashto-ima-chastni-ohraniteli.370389", "text": "Главният прокурор Сотир Цацаров отправи искане до Конституционния съд за обявяване за противоконституционни на част от текстовете от приетия наскоро Закон за частната охранителна дейност.Според обвинител №1 те противоречат на принципите на правовата държава, защото отговорността за сигурността на хората била на държавата и в частност на МВР, а със закона тя се прехвърляла на търговци, съобщиха от пресцентъра на прокуратурата. \r\nДепутатите записаха в закона, че кметовете ще могат да сключват договори с частни фирми за охрана на цели населени места.Главният прокурор обаче счита, че е недопустимо да се  прехвърлят правомощия на държавата, реализирани от МС и конкретно от Министерството на вътрешните работи по опазване на обществения ред и националната сигурност.\r\nПредвидената в чл. 28 ЗЧОД възможност за сключване на договор за охрана на урбанизирана територия от страна на кмета на общината ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място.Това на практика обективно ограничава възможността на държавните органи по Конституция, съобразно техните законови задължения, да гарантират обществения ред, смята Цацаров.Допълнителни усложнения биха могли да се очакват, ако гражданите реализират правото си сами да договарят извършването на различни видове частна охранителна дейност, свързани с личната им неприкосновеност и неприкосновеността на тяхното имущество, намиращи се в обхвата на същата урбанизирана територия.Още повече и сега съществува възможност по Закона за МВР да се изграждат звена \"Общинска полиция\" за опазване на обществения ред, охраната на обекти които функционират при ясна законова уредба.В искането се сочи още, че с атакуваните разпоредби на законово ниво се позволява неограничено въздействие от страна на частни охранители върху живота в населените места, независимо дали се касае за извършване на действия, засягащи личния живот и имущество, упражняването на политически права, икономически дейности или други.Основният аргумент на главния прокурор е, че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР.", "date": "2018.03.12", "title": "МВР да се грижи за сигурността, защо има частни охранители?"}
{"url": "https://www.dnes.bg/mish-mash/2018/03/12/shte-se-pie-pivo-krystiha-bira-na-hari-i-megan.370405", "text": "Уникална бира, създадена специално за сватбата на принц Хари и Меган Маркъл през май, ще вдигне градуса на настроението на британците, пише в.  \"Дейли стар\".\r\n\r\n\r\n\r\r\n                    \r\n                    \r\n\r\n\r\n\r\n", "date": "2018.03.12", "title": "Ще се пие пиво! Кръстиха бира на Хари и Меган"}
{"url": "https://www.dnes.bg/politika/2018/03/12/borisov-v-skopie-da-ne-zabraviame-greshkite-da-rabotim-zaedno.370396", "text": "\"На Балканите трябва да работим заедно, народите ни да живеят щастливо.  Никога да не го забравяме, но да остане в историята. Ако сегашните  политици допуснем такива събития, значи сме много глупави\". Това заяви  премиерът Бойко Борисов в Скопие, където заедно с македонския си колега Зоран Заев участва във  възпоменателна церемония по повод 75-годишнината от депортирането на  евреите от територията на Република Македония в нацистките лагери.Борисов каза още, че не трябва да се забравя всеки човешки живот.\"Светла им памет, не сме ги забравили, те са в нашето съзнание. Затова сме дошли да почетем тези, които не са се измъкнали от нацистката машина\", каза Борисов в речта си.В Скопие премиерът е придружаван от представители на еврейската общност в България.\r\n\"Днес е слънчево и хубаво време, приятели сме, ако се опитаме да си представим нацистите, които са били тук какви нечовешки неща са направили с живи човешки същества. В събота в една от най-големите Синагоги и със сигурност най-красивата в София имаше тържество, в което бяха представители на еврейските комитети по света и на много скъпи гости\", каза премиерът и подчерта, че българският народ в тези най-жестоки времена е успял да спаси 48 000 евреи и затова заслужава голямо уважение.\"Само преди 20 години на територията на Балканите се разиграха не по-малко жестоки кръвопролитни събития. Затова смисълът освен да изкажем своя поклон и скръб към убитите, е да разберем, че на Балканите трябва да градим, да работим заедно, да вървим към по-добро устройство, народите ни да живеят щастливо и всичко това да остане в историята\", каза той.Борисов е първият български правителствен ръководител, който участва в отбелязването на годишнина от отвеждането в лагера \"Треблинка\" и загинали там македонски евреи. По времето на тези събития България е получила от нацистка Германия правата за административно управление на територията, но не и възможността да направи свои граждани всички живеещи на тях. За евреите от тези земи е било забранено да получат българско поданство и те остават под юрисдикцията на нацистките власти, припомнят от правителствената пресслужба.\r\nПо думите на премиера на Република Македония Зоран Заев, присъствието на колегите му от България, Босна и Херцеговина, на представители на румънския парламент и на дипломати от други държави, е показателно за направения цивилизационен избор.\"Историята се повтаря само за тези, които остават слепи за изводите от нея\", каза той. Заев посочи, че днес преговаряме поуките от миналото, \"за да осветлим допълнително пътя си към бъдещето, който сме избрали заедно. Приемането на различията, сътрудничеството и приятелството са ценностите, които приемаме и ще поддържаме с всичките си дела, за да не се повтаря никога това\".", "date": "2018.03.12", "title": "Борисов в Скопие: Да не забравяме грешките, да работим заедно!"}
{"url": "https://www.dnes.bg/crime/2018/03/12/kyrdjaliika-dade-zlato-i-1100-leva-na-izmamnici.370393", "text": "68-годишна жителка на Кърджали предаде 1100 лв. и златни накити на измамници. Измамата е станала на 8 март след обяд, съобщават от ОДМВР-Кърджали.Около 13.00 часа на мобилния телефон на жената позвънил мъж, който се представил като полицай Стоян Георгиев и обяснил, че се провежда полицейска операция за задържането на телефонни измамници.Той успял да убеди събеседничката си да помогне на полицията, като остави на посочено от него място пари и златни накити, които обещал по-късно да бъдат върнати. \r\nЖената изпълнила указанията и оставила приготвения от нея пакет под пейка в района на автогарата в Кърджали. \r\nТова е най-често използвания напоследък сценарий от измамниците. Криминалистите отново напомнят на гражданите, че всяко позвъняване от непознат, който иска пари под какъвто и да е предлог, е въвличане в измамна схема.", "date": "2018.03.12", "title": "Кърджалийка даде злато и 1100 лева на измамници"}
{"url": "https://www.dnes.bg/world/2018/03/12/pytnicheski-samolet-se-razbi-pri-kacane-v-nepal.370397", "text": "Пътнически самолет се разби при кацане на международното летище на непалската столица Катманду \"Трибхуван\". За момента не е ясно дали има жертви, предадоха Асошиейтед прес и ТАСС.\r\nСамолетът, който е паднал на поле край летището, се е запалил и от него излиза гъст дим, каза представител на летищната управа, цитиран от АП.\r\nЛетателният апарат е собственост на частната бангладешка авиокомпания \"Ю Ес Бангла еърлайнс\". Той е пристигал от Дака, столицата на Бангладеш.\r\nПовече подробности не са известни за момента. /БТА/\r\n ", "date": "2018.03.12", "title": "Пътнически самолет се разби при кацане в Непал"}
{"url": "https://www.dnes.bg/stranata/2018/03/12/nova-versiia-za-tragediiata-v-hitrino-nezakliuchena-strelka.370406", "text": "\r\n                        \r\n                        \r\n                        \r\n                    Нова версия за причината, довела до трагедията на гарата в Хитрино, лансираха от фирмата, собственик на взривилата се цистерна. При експлозията в края на 2016 година загинаха 7 души, десетки бяха ранени, а много други останаха без дом.Не високата скорост, а счупена стрелка е била причина за дерайлирането на цистерната.\n\n\nТова става ясно от международните технически експертизи, които представиха собствениците на цистерната, съобщи Изчисленията на експертите сочат, че за да се преобърне влакът, скоростта трябва да е била почти 112 км./ч. И твърдят - локомотивите и първите пет вагона са преминали безпрепятствено.Едва шестият вагон тръгва по двата коловоза, което води и до преобръщането.По данни на фирма \"Булмаркет\" след изтичане на пропилена дежурните енергодиспечери са подали електричество, което е породило волтовата дъга. А последната най-вероятно е причинила и взрива.Засега на подсъдимата скамейка за трагедията, при която загинаха седем души, са изправени машинистите на влака, а делото срещу тях вече е в ход.Като причина за инцидента прокуратурата сочи високата скорост, с която влакът е влязъл в гарата.", "date": "2018.03.12", "title": "Нова версия за трагедията в Хитрино: Незаключена стрелка!"}
{"url": "https://www.dnes.bg/notifikacii/2018/03/12/mysk-nastoiava-kolonizaciiata-na-mars-prioritet.370385", "text": "Хората трябва да приоритизират колонизацията на Марс, така че човешкият вид да може да бъде запазен в случай на Трета световна война, заяви основателят на SpaceX и Tesla Илон Мъск в неделя.\"Важно е да имаме самозареждаща се база на Марс, защото е толкова достатъчно далече от Земята, че [в случай на война] е по-вероятно да оцелее, отколкото една лунна база\", каза Мъск по време на конференцията South by Southwest (SXSW) в Остин (Тексас) - само дни, след като американският президент Доналд Тръмп обяви плановете си да се срещне със севернокорейския лидер Ким Чен-ун, в опит да обезвреди нарастващото ядрено напрежение.\"Ако има трета световна война, искаме да сме сигурни, че има достатъчно представители от човешката цивилизация някъде другаде, за да я върнем обратно и да съкратим продължителността на тъмните векове\", каза Мъск, като отговори на въпросите на своя приятел Джона Нолан, създател на телевизионното предаване Westworld.SpaceX работи върху превозно средство, което ще отведе хората до Марс - 100-метров кораб с кодово име BFR (Big Fucking Rocket). Но изграждането на колония ще изисква „огромни предприемачески ресурси“, призна още Мъск.Той също така се противопостави на предположението, че планетата може да бъде „някакъв спасителен изход за богати хора\", като подчерта рисковете от мисията: „Това ще бъде подобно на рекламата на Шакълтън* за изследователите в Антарктида: „Трудно, опасно, и доста добър шанс да умрете, но и вълнение за тези, които оцелеят“.\"Няма много хора, които да искат да отидат там в началото\", каза той, добавяйки, че с течение на времето колонията \"Червената планета\" ще бъде гостоприемна и ще има „страхотни барове\", правейки игра на думите с Mars bars.Вижте какво мисли Мъск за двете си по-известни компании   ", "date": "2018.03.12", "title": "Мъск настоява: Колонизацията на Марс – приоритет"}
{"url": "https://www.dnes.bg/world/2018/03/12/vse-poveche-deca-jertva-na-konflikta-v-siriia.370404", "text": "Все повече деца биват убивани в конфликта в Сирия, предупреди днес Детският фонд на ООН (УНИЦЕФ), цитиран от Франс прес.\r\nАгенцията отбелязва, че мрачната констатация е била направена в момент, когато войната навлиза тази седмица в осмата си година.\r\nВ доклад, публикуван днес, УНИЦЕФ подчертава, че миналата година в Сирия са били убити с 50 процента повече деца, отколкото през предходната, и предупреждава, че настоящата година се очертава още по-мрачна.\r\nБлизо 200 деца са били убити в бунтовническия анклав край Дамаск Източна Гута при бомбардировки на правителствените сили от февруари по данни на Сирийския център за наблюдение на правата на човека. Според неправителствената организация 20 процента от жертвите на офанзивата са деца.\r\nВ доклада УНИЦЕФ цитира Сами, дете от Южна Сирия, което сега е бежанец в Йордания: \"Излязох да си играя в снега с моите братовчеди. Падна бомба. Видях ръцете на мой братовчед да се откъсват пред очите ми. Загубих и двата си крака.\"\r\nДиректорът на УНИЦЕФ за Близкия изток Герт Капелере подчерта, че \"децата инвалиди са изложени на реален риск да бъдат пренебрегвани и заклеймявани, докато конфликтът продължава безмилостно\".\r\nСпоред Детския фонд на ООН около 3,3 милиона деца в цяла Сирия са изложени на риск да се натъкнат на взривни устройства, а десетки училища са били поразени само миналата година./БТА/\r\n ", "date": "2018.03.12", "title": "Все повече деца жертва на конфликта в Сирия"}
{"url": "https://www.dnes.bg/stranata/2018/03/12/myjyt-na-pochinalata-rodilka-v-kyrdjali-ne-beshe-bolna.370398", "text": "Мъжът на починалата преди дни родилка в кърджалийската болница отрича съпругата му да е била болна.23-годишната Семра почина рано сутринта на 9 март след като постъпи в лечебното заведение за раждане в деветия месец. Младата жена и съпругът й Раим Хасан се върнали наскоро от Холандия, където живеели, за да се роди детето им в България.\n\n\nСлед трагедията от болницата в Кърджали съобщиха, че причината за смъртта на Семра е рядко заболяване, което е предизвикало нетипичен вътрешен кръвоизлив.\"Съпругата ми не беше болна. Правели сме много изследвания\", каза Раим, цитиран от rodopi24. Мъжът смята и че жена му е починала по-рано, а не в 6,20 часа, както твърдят от болницата. Според Раим, смъртта е настъпила около 4.00 часа.\"Имайте страх от бога. Казвайте истините. Съпругата ми цяла година е правела изследвания. Нямаше никакви признаци за заболявания. Беше здрава млада жена, на която й предстоеше раждане\", категоричен е Раим Хасан.\r\n ", "date": "2018.03.12", "title": "Мъжът на починалата родилка в Кърджали: Не беше болна!"}
{"url": "https://www.dnes.bg/bulgaria/2018/03/12/jeleznichar-umria-na-relsite-udarila-go-podbivna-mashina.370416", "text": "За нещастен инцидент с железничар съобщиха от пресцентъра на НКЖИ.\r\nВ междугарието Пловдив разпределителна изток – Крумово, подбивна машина, преминаваща транзит по път 2 в посока Димитровград, е ударила служител на компанията, който е починал на място.\r\nЗагиналият е изпълнявал служебните си задължения във връзка с извършвания текущ ремонт на стрелки по път 1 в участъка. \r\nДвижението на влаковете в междугарието е преустановено.\r\nПо тази причина престояват два бързи и един пътнически влак.Това са бързият влак София - Свиленград, който престоява в Пловдив, бързият влак Бургас - София, който престоява в Катуница и пътническият влак Свиленград - Пловдив, който престоява в гара Крумово.\r\nОтменени са пътническите влакове № 19213/19214 Пловдив - Асеновград - Пловдив и № 18204/19205 Пловдив - Пещера - Пловдив. За пътниците от тези влакове е осигурен превоз с автобуси.", "date": "2018.03.12", "title": "Железничар умря на релсите, ударила го подбивна машина "}
{"url": "https://www.dnes.bg/obshtestvo/2018/03/12/hei-znaesh-li-che-mnogo-prilichash-na-djeisyn-steitym-bylgarskiiat.370409", "text": "\r\n                        \r\n                        \r\n                        \r\n                    Всички познаваме добре Джейсън Стейтъм – лошото момче от американските екшъни \"Две димящи дула\", \"Транспортер\" и \"Гепи\". Английският актьор, по който въздиша огромна част от нежния пол.Основният герой в историята ни обаче, не е той, а Владимир Станков от Видин.Откриваме го в спортната зала при голямата му любов – боксът.Приликата му с Джейсън Стейтъм  ни \"удря\" точно толкова силно, колкото той умее да удря боксовата круша.Когато съм в някаква компания, винаги има поне един, който да ми каже: \"Хей, знаеш ли, че много приличаш на Стейтъм...\" - казва Влади, който определя себе си като като скромен човек, необичащ показността, особено тази в социалните мрежи, а на коментарите на хората относно приликата му с актьора гледа с усмивка.За себе си казва пред , че е човек с чувство за хумор и обича да се забавлява.Освен че визуално си приличат, другото, което свързва Влади и Джейсън, са бойните изкуства. Актьорът наследява любовта си към тях от своя баща, а в миналото си Влади посвещава голяма част от живота си на борбата.Днес тренира бокс и мечтае и синът му да се занимава с бойни изкуства.", "date": "2018.03.12", "title": "Хей, знаеш ли, че много приличаш на... Джейсън Стейтъм – българският!"}
{"url": "https://www.dnes.bg/notifikacii/2018/03/12/mutrenski-nomera-v-gyrciia-bosyt-na-paok-s-pistolet.370383", "text": "\nСпорен гол в края на мача между лидера в гръцкото първенство АЕК и съперника за титлата ПАОК предизвика прекратяване на дербито в южната ни съседка. Повод за това съдията получи, след като собственикът на ПАОК Иван Савидис нахлу на терена с личната си охрана и препасано огнестрелно оръжие.\r\nФернандо Варела вкара с глава в 90-та минута и даде аванс на домакина ПАОК в дербито на град Солун, но главният съдия отмени попадението заради засада. Това ядоса бизнесмена Савидис, който влезе два пъти на терена, а при втория случай беше без горна дреха и очевидно носеше пистолет.\r\nРъководители на АЕК обясниха, че Савидис е заплашил съдията първия път, когато все пак беше изведен от терена. След втория случай мачът беше прекратен и феновете напуснаха, а по-късно стана ясно, че съдията Йоргос Коминис все пак е признал гола за ПАОК.\r\n\r\n ", "date": "2018.03.12", "title": "Мутренски номера в Гърция! Босът на ПАОК с пистолет!"}
{"url": "https://www.dnes.bg/world/2018/03/12/nai-malko-50-zaginali-pri-samoletnata-katastrofa-v-nepal.370420", "text": "Най-малко 50 души са загинали в катастрофа на бангладешки пътнически самолет, разбил се при кацане на международното летище на Катманду, съобщи Ройтерс. \r\nАгенцията се позовава на говорител на армията. По рано полицията в столицата на Непал съобщи за 38 загинали, 23 ранени и 10 човека, чиято съдба още не е ясна, предаде Асошиейтед прес.\nСамолетът, двумоторен турбовитлов \"Даш 8\", производство на канадската група \"Бомбардие\", се отклонил на няколко пъти от траекторията си, преди да се разбие близо до пистата на летище \"Трибхуван\" и да се запали. Той се е разпаднал на няколко големи парчета. На борда е имало 71 души.\r\nЛетателният апарат е собственост на частната бангладешка авиокомпания \"Ю Ес Бангла еърлайнс\". Летял е от Дака, столицата на Бангладеш. /БТА/\r\n ", "date": "2018.03.12", "title": "Най-малко 50 загинали при самолетната катастрофа в Непал"}
{"url": "https://www.dnes.bg/politika/2018/03/12/samootbranata-dostatychna-ili-ne-mojem-li-da-se-zashtitim.370377", "text": "\r\n                        \r\n                        \r\n                        \r\n                    \n\n\nАдвокат Николай Хаджигенов бе категоричен, че поправки в закона за самоотбраната не трябва да има и коментира настояването на \"Обединените патриоти\" за реформа в нормативния акт.\"Политиката на ОБ е като Детска градина \"Малина\" - единият вицепремиер си играе на войници, другият на ченгета, третият на законодател. Най-големият проблем в случая е, че Патриотите са писател, а не читател\", коментира Хаджигенов пред .Темата е предизвикана от последния случай, в който смъртта си намери човек с 9 присъди за кражби, тръгнал да обира отново. Куршуми от пловдивски лекар обаче го спряха.\"Не конкретният случай е причината за желанието ни за промяна в законодателството, касаещо неизбежната отбрана. Това е част от нашата управленска програма\", отсече депутатът и представител на \"ВМРО-Обединени патриоти\" Александър Сиди.Той обясни, че след обстоятелството в Пловдив е станало ясно, че хората искат да имат възможност да се защитават, когато някой влезе в дома им с цел да ги обере и да застраши живота им, но действащото сега законодателство им оставя притеснения.\"Хубаво е човек да чете, после да пише. Текущият закон за опасните средства дава възможност на всички граждани да имат оръжие. Пречката е корумпираното и неграмотно МВР\", беше отговорът на адвокат Хаджигенов.Той каза, че в България има над 300 хил. единици оръжия, на което Александър Сиди го контрира с \"явно четем различни статистики\", като визира \"незаконното такова, което притежават в Родопите\".", "date": "2018.03.12", "title": "Самоотбраната – достатъчна или не! Можем ли да се защитим?"}
{"url": "https://www.dnes.bg/health/2018/03/12/kak-krasotata-strada-ot-lipsata-na-vitamini-i-minerali.370249", "text": "Начинът на хранене, ежедневните навици са само част от факторите, които влияят на нашето здраве и красота. Тялото винаги ни подсказва, когато се нуждае от промяна в диетата, повече течности или има недостиг на важни витамини и минерали.Дефицитът на тези важни хранителни елементи винаги се изписва на лицето ни, под една или друга форма. Вижте как красотата страда от липсата им и как да разпознаете, че тялото ви се нуждае от тях.Малко са хората, които могат да се похвалят с хубав тен през цялата година. Ако забележите, че кожата ви е по-бледа от обикновено, това може да е знак, че ви липсва витамин В12. Към бледата и вяла кожа, може да има честа умора. Ето защо добавете в менюто си повече качествено червено месо и морски дарове.Сухата, чуплива коса, понякога придружена с пърхот, може да подсказва за дефицит на биотин, познат още като витамин B7. Това понякога се наблюдава след прием на антибиотици.За да възстановите нивата на биотин в организма и да възвърнете блясъка на косата ви, добавете към менюто си месо, риба, зеленчуци, плодове, гъби.", "date": "2018.03.12", "title": "Как красотата страда от липсата на витамини и минерали?"}
{"url": "https://www.dnes.bg/notifikacii/2018/03/12/ot-moskva-obviniha-london-v-otravianeto-na-skripal.370432", "text": "Държавната телевизия \"Русия 1\" обвини Великобритания, че е отровила бившия двоен агент Сергей Скрипал като част от специална операция, целяща да провали домакинството на световното първенство по футбол, която трябва да се проведе в Русия това лято, предаде Ройтерс.\r\n66-годишният Скрипал и 33-годишната му дъщеря Юлия са в критично състояние в британска болница от 4 март, когато бяха открити в безсъзнание на пейка пред търговски център в Солсбъри. \r\nОчаква се по-късно днес британският премиер Тереза Мей да председателства заседание на Националния съвет за сигурност, на което ще бъде обсъдено отравянето. Британски депутат вече заяви, че случаят прилича на наредено от държавата отравяне и очаква да бъде обвинена Москва.\r\nРусия неведнъж е отхвърляла предположенията, че тя е замесена, твърдейки, че те целят да я демонизират. Но снощи седмичното предаване \"Вести недели\" на телевизия \"Русия 1\" стигна много по-далеч, обвинявайки самата Великобритания.\n\n\n\"Те се опитаха да припишат вината на Русия, но ако помислите, отравянето на полковника от ГРУ беше от полза само за британците\", заяви прокремълският водещ Дмитрий Кисельов. \"Скрипал беше напълно изцеден като източник и не представляваше особен интерес. Но като жертва на отравяне е много полезен. Защо да не го отровят? Не е голяма работа. И то заедно с дъщеря му, за да го направят по-сърцераздирателно за обществото\", подчерта той.\r\nСпоред Кисельов, чиято кариера в медиите се дължи на подкрепата на президента Владимир Путин, отравянето на Скрипал създава много възможности за Великобритания, включително организирането на бойкот на Световното първенство по футбол, на което това лято Русия е домакин. \r\n\"Прекрасна специална операция\", подчерта водещият. \"Скрипал е евтин разходен материал\", добави той, посочвайки, че след специалната операция Русия ще трябва да се оправдава.\r\nБританският външен министър Борис Джонсън заяви, че ако се окаже, че Русия стои зад отравянето, може да се наложи Лондон да преразгледа присъствието на официалната си делегация на състезанията, припомня Ройтерс.\r\nВ репортаж, придружаващ обвиненията на Кисельов срещу Великобритания, се изказва предположението, че неизвестната нервнопаралитична отрова, засегнала Скрипал и дъщеря му, може да е била произведена в британската военна лаборатория \" Портън даун\", намираща се само на 20 минути път с автомобил от Солсбъри. /БТА/\r\n ", "date": "2018.03.12", "title": "От Москва обвиниха Лондон в отравянето на Скрипал"}
{"url": "https://www.dnes.bg/teatar/2018/03/12/u-licata-izkustvoto-da-se-nadsmeesh-nad-sebe-si.370203", "text": "\r\n\"Светът е оцелял, защото се е смял\" – гласи българска народна поговорка. А в дълбоките води на хумора ни потапя мястото за стендъп комедия в София - The Comedy Club Sofia и новооткритият The Comedian. В тях почти всяка вечер 14-те стендъп комедианти изпитват хумора на българина, границите на допустимите неща, с които човек може да се забавлява, над които да се надсмива.Сред тях е и Николаос Цитиридис. Името му, както и произхода (от страна на баща му) са от съседна Гърция, но той всъщност борави перфектно с българския, който всъщност му е майчин език. В южната ни съседка е живял до 5-ата си годишнина, след което с майка си се установяват в България. Прекарва всичките си съзнателни години тук - от детската градина през училището. Няма проблем с езика, по-скоро е позабравил гръцкия. В стендъп комедията му се налага често да  си \"играе\" с думите, в журналистиката, която е основната му професия – също. И не изпитва проблеми с това.Случайно става част от трупата на Иван Кирков – създател на двата комедийна клуба в София. Среща покана за събитие във Facebook, в която пише, че ако \"ставаш за комедиант, може да се пробваш да спечелиш 100 лв\". \"Няма да отрека, че тази колосална сума ме привлече и реших да пробвам ставам ли за комедиант в първата ми свободна вечер, когато имаше Open Mic\", спомня си Николаос. На нея всеки аматьор може да се пробва. \r\nБило е 29 февруари, а за негово щастие и изненада печели още от първия път. След това се явява още два пъти и... пак печели. \"Три пъти подред бях победител и тогава Иван Кирков ми предложи да стана част от екипа\", разказва той.Гледайки други подобни шоута, Николаос осъзнава, че му допада да се занимава със стендъп комедия в свободното си време. От тогава нещата доста се променят. Николаос вече гледа по друг начин на сцената като място за забавление и усеща как и останалите хора могат да се смеят.\r\nПреди да се появи на сцената на The Comedy Club Sofia, младежът не е имал почти никакъв опит с актьорството.  Освен, че негова публика са били най-малките в Детски клуб, а \"ролите\" му са били да се вмъкне в костюма на Капитан Шаран или рицар Пица. Истинското му поприще е това на журналист.  Работи в тази сфера още от 18-годишен, а по време на ученическите му години е  се е пробвал през ваканциите да маже плочки.\r\nНо всъщност един от любимите му моменти, са когато хората около него хората се смеят. А ако може и той да е причината за тяхното добро настроение, още по-добре.\"Няма по-примамлив комплимент за човек от това да се забавляват на нещата, които казваш и правиш. Ако човекът до теб се усмихва, значи сте свързани по някакъв начин. Когато ти разберат хумора, разбират и интелекта ти\", признава Николаос.Постепенно се и научава да \"чува\" публиката и да усеща кое би било интересно за нея, а миговете, в които залата вибрира от всякакъв темпераментен смях, гъделичкат и неговото его.\"Толкова много хора разбират какво правиш. Този факт повдига адреналина\", разказва комедиантът. Възприема смеха като наркотик, който при стендъп комедията значи да получаваш доза на всеки 12 секунди. \"Обаче не може да предозираш. А ако го направиш - нищо няма да ти стане и това е най-хубавото\", отбелязва Николаос.\r\n\r\nНиколаос има теория: При шоуто, което започва от 19.00 хората не се кефят на сексуални теми. \"Тествал съм го и виждам, че публиката не подхваща мръсното.\", разказва той и обяснява, че усеща този факт в атмофсерата, дори без звук. Не му се налага често да \"стопля\" студена обстановка\", но вече от опит знае как да се справи с подобна ситуация.: Вмъква пълнеж и сменя темата с вълшебното \"между другото\"... Когато прави импровизации първи жертви падат зрителите от първия ред. Силен детайл е, ако се обаждат и хора от задните редове. \"Те са ми любимците. Обичам да им отговарям и публиката се забавлява\", разказва комедиантът.По думите му въпросът е до усещането да видиш дали хората харесват това, което говориш. Същинският нюанс е на сцената стендъп комедиантът всъщност да е себе си. Не някой друг. За разлика от професионалните актьори, които влизат в роля, то тук всеки е себе си и разказва своите опити във всекидневието си.\"Нищо не спестявам от личния си живот\", категоричен е той, а що се отнася до любовния, той е най-смешният. Николаос не споменава имена, но почти няма девойка, с която да е излизал и да не е станал повод за история. \"Краят е крах, но успявам да погледна на ситуацията по друг начин\", отбелязва той. Сред \"гвоздеите\" е случка в суши ресторант на първа среща. С момичето така и не се получава, но покрай историята, си остават приятели.\r\nИзвън сцената Николаеос е политически журналист. Всеки ден е в парламента и ако реши може да говори и за политика, но е забелязал, че българите не искат да слушат за Бойко и народните представители. Втръснали са им до гуша. \"Цялото народно творчество се е изляло върху депутатите и темите за тях вече не са най-свежите истории на света. За да говоря за политика трябва да имам коренно различна гледна точка. Нещо, което все още не е \"сервирано\" на публиката.\" Затова и Николаос е оставил политиката встрани от неговите теми. Защото и той самият не е политик, а на сцената е на 100% себе си. \"Допускам хората до мен до толкова, доколкото допускам и себе си. Болката и неприятните неща могат да се превърнат в смях, стига ти да си готов за това. Публиката винаги може да чуе историята ти, стига и ти да си способен да я предадеш забавно. Ако успееш да превърнеш болката в хумор, то мястото й е на сцената\".Николаос разяснява още, че има хора от публиката, които не знаят какво да правят на такова място:  ръкопляска се на хубавите истории, човек се смее ( може и с отворена уста), не е като в театър, където аплодисментите са чак на финала.\"И ние се учим. Публиката става все по-критична и ако не ни е дала най-силните аплодисменти, значи ни показва, че трябва още да градим. И следващият път ще бъде още по-силно. Всеки голям комедиант се учи да бъде себе си на сцената и публиката осъзнава какво може да й бъде смешно\", описва процесът Николаос.Такъв е бил пътя и на най-големите стендъп комедианти като Джим Кери, Еди Мърфи... Първото им появяване на сцената е било именно на Open Mic събитие и началните им опити са били провал. Освен в The Comedy Club Sofia и The Comedian в София, трупата тръгва на . Ще посетят Стара Загора, Варна, Пловдив и ще приключат в.\"Огромно е вълнението да  излезеш пред 150 човека в клуба, а още по-голямо предизвикателство е да излезеш пред 3000 души\", разказва Николаос. Това, обаче не им се случва за първи път. Миналата година именно той е този, който излиза първи на сцената, за да я подгрее. \"Публиката в такава голяма зала е далеч и трябва да я събереш, да я накараш да гледа в онази точица на сцената, която си ти. А това става като свикнеш с обстановката и провокираш и публиката да свикне с теб. Да уловиш момента и да го обърнеш в своя полза\". Николаос е сигурен, че и тази година ще се получи, тъй като трупата вече работи като \"добре смазана машина\". Може да се убедим в думите му на голямото им шоу. Датата не е случайна – 1 април, деня на шегата, а в България – и на лъжата. ", "date": "2018.03.12", "title": "У-лицата: Изкуството да се надсмееш над себе си "}
{"url": "https://www.dnes.bg/obshtestvo/2018/03/12/sinodyt-zad-radev-bil-otstoiaval-poziciite-ni-pred-kiril.370437", "text": "От Светия синод на Българската православна църква излязоха със становище за срещата на президента Румен Радев с руския патриарх Кирил на 4 март в София. На тази среща присъства и българският патриарх Неофит. \r\nОт Синода заявяват, че президентът Румен Радев е отстоял твърдо своите позиции по време на срещата.\r\nДо скандала се стигна, след като руската православна църква публикува на сайта си близо шестминутно видео от срещата на Всерусийския патриарх Кирил с Румен Радев.\n\n\n\nОт него става видна назидателната реч на Кирил към държавния ни глава, която предшества изявлението му на летището, когато пред журналисти, тръгвайки си заяви, че е огорчен...  \"от официалната реторика на представители на държавата, като наравно с Русия същата роля почти да са изиграли Полша, Литва, Финландия\" в освобождението на България от османското иго.От прессекретариата на президента след това съобщиха, че разговорите на президента с патриарх Кирил и водената от него делегация не са били засекретявани, нито е водена стенограма. От там подчертаха, че българските национални интереси се отстояват твърдо и отговорно на всяка международна среща на президента Румен Радев.От Светия Синод също увериха, че родните интереси са били защитени. На срещата патриарх Кирил изложил болката и разочарованието си от принизяването на ролята на Русия в Руско-турската освободителна война и отдаването на почит и на други, според него, държави. Президентът, с такт и достойнство, уверил патриарха на Руската православна църква, че българският народ никога не е представил да отдава почит и заслужена благодарност на руския народ, на руската църква и на войните от армията освободителка на император Александър Втори. В същото време, президентът Радев изрично подчертал, че както църквата се бори за душата на всеки човек, така и ние сме признателни към паметта на всеки войн, сражавал се в руската армия под знамената на император Александър Втори и загинал за българската свобода, независимо от неговата националност.", "date": "2018.03.12", "title": "Синодът зад Радев, бил отстоявал позициите ни пред †Кирил "}
{"url": "https://www.dnes.bg/stranata/2018/03/12/i-hiliadarkite-izgubeni-v-haskovo-sa-na-dj-pedro.370417", "text": "Хилядарките, изгубени в Хасково, които жена намери и предаде в полицията, може да са на местен DJ.Единствено той се е обадил, за да каже, че откритите пари в хасковския парк Кенана, са негови.Става дума за Петьо Викторов - DJ Пешков или известен и като DJ Педро, съобщи \"Дарик\".10-те хиляди лева, увити в найлонов плик, намери вчера хасковлийката Дора Мутафова, докато се разхождаше с приятелка в парка.Жената обясни, че и през ум не й е минало да си замълчи и затова предала парите в полицията.Днес дисководещият ще даде показания в МВР. Ако той успее да докаже, че парите са негови, то тогава сумата ще му бъде върната, обясниха униформените.Полицията обаче няма да бърза много, а ще изчака да види дали няма да се появи и друг претендент за парите.", "date": "2018.03.12", "title": "И хилядарките, изгубени в Хасково, са на...  DJ Педро?"}
{"url": "https://www.dnes.bg/mish-mash/2018/03/12/s-tezi-zodii-e-mnogo-trudno-da-se-razdelite.370460", "text": "Понякога мечтите се сбъдват – срещате прекрасен човек, влюбвате се силно един в друг, дори и всичките ви близки са луди по него/нея и така партньорът ви се превръща в част от групата.Какво би могло да се обърка в тази ситуация? Например да се разделите. Това може да се окаже истински кошмар. Раздялата е най-трудна сред представителите на тези три зодии.Когато приятелите ви срещнат вашия партньор от зодия Риби, те моментално ще бъдат омагьосани. Родените под този знак са романтични, невероятно сладки, а енергията им е чиста.Милият им поглед омайва, оптимистичната им представа за света и способността им да улесняват всяка ситуация, като я правят забавна и игрива.Рибите винаги са готови да помогнат и ще предложат приятелско рамо и съвет на близките ви.Кои са другите зодии четете на ", "date": "2018.03.12", "title": "С тези зодии е много трудно да се разделите"}
{"url": "https://www.dnes.bg/obshtestvo/2018/03/12/veska-koiato-rodi-12-toto-si-dds-milionerka-s-5-mln-dylg.370364", "text": "ДДС милионерка роди 12-тото си дете на тротоар до централния площад в карловския град Баня и вероятно ще го отглежда в пълна мизерия. 39-годишната Веска Лучева има общо 7 деца от първия си брак и вече 5 от втория си мъж.Тя иска да се отърве от петте фирми с 5 милиона лева борчове към държавата, но няма никакви пари да наеме адвокат и да изчисти името си. Заради грешката й отпреди няколко години да се съгласи да подписва накуп различни документи, без да знае дори върху какво слага парафа си, в момента няма право на социални помощи.\n\nВзима само детски надбавки за 4 от хлапетата си, които гледа с втория си мъж, в размер на около 130 лева, признава пред \"Монитор\" бащата  на хлапетата Димитър Тодоров.Веска е от български произход. Вторият й мъж Димитър Тодоров на 33 години е ром. Събрала ги любовта преди около 8 години. Веска имала много големи проблеми по време на първия си брак. Създала си сама дертове и покрай фирмите, на които станала горд собственик. Социалните тогава й взели децата, а Веска се пропила от мъка. За да не пропадне напълно, я спасил именно Димитър.Любовната история между двамата е като от приказен филм. И двамата са от Сопот. Още навремето, когато Веска била женена за първи път, Димитър отглеждал крави и й давал част от млякото, за да има с какво русокосата красива тогава жена да храни малките си деца. Веска ги гледала в голяма бедност в някаква вила над Сопот, разказва Димитър.\"Хм…много интересен филм бе нашето запознанство. Едно време аз имах крави, продавах й мляко за децата. После й помагах с каквото мога да си гледа децата и така се свързахме\", обяснява Димитър. Той и Веска имат вече пет общи деца след раждането на последното бебе. Най-голямата е Десислава на 6 г. След нея е Дениз на 4,6 г. Следва Камелия на 3,6 г. и Димитър на 2,6 години. Хлапетата се появявали буквално през една година до раждането на най-малкия член на семейството – бебето Мариан. Той не бил планиран.Бащата Димитър не е признал нито едно от вече петте си деца. Затова и малчуганите са записани на името на майката Веска и не носят неговата фамилия. Таткото обаче си знае и имената на децата, и годините им. За бебето казва, че не е било желано, но след като се е родило точно на 8 март, ще си го гледат.Бременността на Веска ги изненадала, нямали пари за аборт. \"Не го исках, ама като дойде, ще си го гледаме. Никога няма да си оставя децата. Работя. Работа има, стига човек да иска\", откровеничи Димитър.Той работи в строителството и така издържа многолюдната си фамилия, тъй като Веска е заета с децата и няма работа. Дошли от Сопот в карловския курортен град Баня преди 3 години. Наели малка къща с дворче за 100 лева наем на месец. Всичките живеят в една стая, а банята и тоалетната са външни и се нуждаят от ремонт.След раждането на бебето Димитър се заканва да ремонтира още една стая. Заради лошите битови условия децата им са болни от глисти, признава таткото. И уточнява, че да, имало хапчета и ги лекуват. И храна имат, а и съседът бай Кольо им помагал с по някой лев, а и в строителството работа имало бол. Димитър обаче не може да се примири, че нямат пари за добър адвокат, за да може Веска да се отърве от фирмите с огромни ДДС борчове.\"Казаха ни, че трябвало специален адвокат да наемем. Ама откъде пари за него? Собствениците на тези фирми са хванати и са осъдени, ама фирмите продължават да се водят на Веска\", се чуди многодетният татко.Признава, че и той имал едно дете от предишен брак и че тези на Веска от първия й мъж, им идвали на гости в Баня. Четири от непълнолетните от първите 7 деца на Веска са по домове, две от най-големите й са задомени, а едно било осиновено.", "date": "2018.03.12", "title": "Веска, която роди 12-тото си – ДДС милионерка с 5 млн. дълг!"}
{"url": "https://www.dnes.bg/stranata/2018/03/12/temperaturen-rekord-v-silistra-22-3-s-na-12-mart.370459", "text": "В Силистра днес е измерена температура от 22.3 градуса - температурен рекорд за датата 12 март, съобщиха от Метеорологичната обсерватория. \r\nПредишният рекорд е от 1975 година, когато на тази дата температурата е била 22 градуса. \r\nНай-високата температура през март от над 70 години насам е на 30 март 1947 година - плюс 31.4 градуса.\r\n \r\nЛюбопитно е, че на 1 март тази година е измерена температура от минус 13.4 градуса и в района имаше дебела снежна покривка.", "date": "2018.03.12", "title": "Температурен рекорд в Силистра – 22.3°С на 12 март"}
{"url": "https://www.dnes.bg/technology/2018/03/12/it-sektoryt-nad-300-uvelichenie-na-oborota-za-7-g.370431", "text": "Оборотът на услугите в сектора на информационните и комуникационни технологии / ИКТ/ в България се е увеличил с 300 на сто за последните седем години и достига 2,5 млрд. евро. Това е съобщил заместник-министърът на икономиката Александър Манолев по време на откриването на Европейската конференция \"EURONET- среща на италианските търговски камари в Европа - иновация и интернационализация през дигиталното общество в контекста на Българското председателство на Съвета на ЕС 2018\", съобщиха от министерството.Ерата на цифровата трансформация настъпва скоростно, с потенциал да промени изцяло бизнеса и обществото. Затова трябва да работим с разбирането, че не бива да изоставаме от неизбежните процеси на цифровизация на икономиката, е посочил зам.-министър Манолев.По думите му доколкото развитието на сектора на информационните и комуникационните технологии е своеобразен барометър за процеса на дигитализация, България има добра изходна база.По данни на Евростат брутната добавена стойност на ИКТ сектора е на стойност 1.14 млрд. евро и нараства устойчиво. По последни данни в сектора са заети около 51 хил. души, като броят им нараства с 7 на сто, в сравнение с предходната година, е подчертал Александър Манолев.По думите на Манолев това не е достатъчно, защото дигитализацията е слабо застъпена или напълно отсъства в редица отрасли на икономиката ни.Особено изоставане има в малките и средните предприятия. Там се работи за създаването на обща стратегия за внедряване на продукти, технологии, бизнес модели и процеси от Индустрия 4.0.Сред участниците в събитието, което е част и от програмата на Българското председателство, са били министърът на Българското председателство на Съвета на ЕС Лиляна Павлова, Стефано Балди, посланик на Италия, Огнян Златев, ръководител на Представителството на Европейската комисия в България, Владимир Данаилов, изпълнителен директор на Sofia Investment Agency.\r\n ", "date": "2018.03.12", "title": "IT секторът: Над 300% увеличение на оборота за 7 г."}
{"url": "https://www.dnes.bg/health/2018/03/12/smehyt-naistina-e-zdrave-che-i-nauka-gelotologiia.370413", "text": "Казват, че всички хубави неща в живота са незаконни, неморални или водят до затлъстяване. Е, дори това старо правило си има изключение. При това изключение, за което се събират все повече доказателства, че наистина е сред най-хубавите неща в живота. Това е смехът. С усмивка и искрен смях можем да се отървем от много физически и емоционални проблеми. Можем буквално да ги изсмеем. Лечебният ефект на смеха е налице и никак не е за подценяване. Химическите реакции, протичащи по време на смях, оказват благотворно влияние върху настроението, емоционалното ни състояние и дори върху физическото ни здраве. Физико-емоционалните ползи от смеха са обект на засилен научен интерес в последните години и дори дадоха началото на ново течение в научните среди – т.нар. гелотология  - наука за смеха. Нейното развитие дава все повече доказателства за това, че смехът може да се ползва като лечебно средство и той вече се налага като част от методите на алтернативната медицина. Според учените конкретните ползи от смеха са изключително разнообразни. Смехът буквално отприщва секрецията на ендорфини – хормоните на щастието, които са сред най-мощните обезболяващи средства, синтезирани в организма. Проучвания показват, че смехът рязко покачва прагът на болка и помага за облекчаване на редица прояви на хроничен болков синдром, съпътстващ някои заболявания. Конкретните данни сочат, че ефектът от 10-минутен смях може да надмине този от приема на някои от най-мощните синтетични болкоуспокоителни. Това не е учудващо, имайки предвид мощния ефект на ендорфините. ", "date": "2018.03.12", "title": "Смехът наистина е здраве, че и наука –  гелотология"}
