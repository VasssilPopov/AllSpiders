{"url": "https://www.dnes.bg/rusia/2018/10/17/zloveshto-vtora-bomba-vyv-veshtite-na-kyrvaviia-streleca-ot-kerch.390856", "text": "Експерти са открили второ взривно устройство сред личните вещи на младежа, който днес уби с пушка най-малко 18 човека в техникум в кримския град Керч. Това съобщиха източници от силовите структури в региона, цитирани от ТАСС.\n\n\n\r\nСпоред тях устройството е било обезвредено, но \"взривотехническите работи\" на местопроизшествието продължават.\r\nРИА \"Новости\", цитирана от Ройтерс, също съобщи за открита втора неизбухнала бомба във вещите на заподозрения 18-годишен стрелец Владислав Росляков. След като е влязъл в сградата, той открил огън по ученици, след което се самоубил, предаде БТА.\r\nПреди това властите съобщиха, че по време на нападението в кафенето на сградата е избухнала друга бомба.\r\n                    \n                    \n                От Следствения комитет на Руската федерация казаха, че проверяват дали за извършването на престъплението са допринесли действията на други лица, под чието влияние е попаднал младежът, или престъплението се дължи на нечие бездействие.\r\nПо последни данни при стрелбата в Керченския политехнически колеж са били убити общо 19 и ранени над 50 човека, които са настанени в болници. \r\nНаказателното дело по случая беше първоначално по член за \"Терористичен акт\", но после бе променено по член \"Убийство\".", "date": "2018.10.17", "title": "Зловещо: Втора бомба във вещите на кървавия стрелеца от Керч"}
{"url": "https://www.dnes.bg/mish-mash/2018/10/17/parti-za-posledno-svodnik-1-si-otide-sled-nosht-s-porno-legendi.390819", "text": "\n\r\nНа 72 години, след диво парти за рождения си ден, почина Денис Хоф - най-известният съдържател на бордеи в света. \n\r\nДенис Хоф беше звезда в сериал на HBO за бизнеса си с публични домове, а в последните месеци реши да подражава на един от идолите си - Доналд Тръмп, и се кандидатира за представител на Невада в долната камара на Конгреса на САЩ.\r\nХоф е бил намерен мъртъв в частната си резиденция в ранчото си в Невада. \n\r\n\r\nВечерта той спретнал купон с ветерана във филмите за възрастни Рон Джереми, 52-годишната жрица на любовта Хайди Флейс, с която е имал връзка, пенсионираният скандален шериф Джо Арпайо и други гости.\r\n                    \n                    \n                Рон Джереми обясни, че той и една от гостенките на партито са потърсили Хоф след като той закъснял за уговорена среща.\r\n \"Той беше напълно вкочанен. И аз й казах: \"Мила, наистина имаме проблем\", обясни Джереми.\r\nМениджърът на предизборната кампания на Хоф Чик Мут заяви, че Денис е умрял \"в съня си\" и разследването по случая продължава.\r\nСкандалният Хоф стана извезден с риалити предаването \"Cathouse\", излъчвано от 2005 до 2014 г.\r\nПрез 2015 г. бизнесът му влезе в новините, след като баскетболната звезда Ламар Одом предозира в един от бордеите на Хоф.\r\nВ същата година сводникът издаде автобиография, наречена \"Изкуството на сводника: Търсенето на един мъж за любов, секс и пари\".\r\nПо това време Хоф притежава няколко бордея в Невада - единственият щат в Америка, където е разрешена проституцията. ", "date": "2018.10.17", "title": "Парти за последно: Сводник №1 си отиде след нощ с порно легенди"}
{"url": "https://www.dnes.bg/eu/2018/10/17/napadateliat-v-kioln-s-isliamistki-motivi.390853", "text": "Има данни, че сириецът, който в понеделник взе заложничка в Кьолн, е имал радикални ислямистки мотиви, предаде Ройтерс, като се позова на германската прокуратура.\n\n\r\nГлавният федерален прокурор съобщи, че свидетели са разказали, че мъжът, идентифициран като Мохамад А. Р., заявил, че е член на терористичната организация \"Ислямска държава\" и че иска да замине и да се присъедини към групировката в Сирия. В телефонни разговори сириецът искал да му разрешат да пътува до Сирия, за да се включи в редиците на ИД.\r\n\"Въз основа на това, което ни е известно до момента, има достатъчно признаци, че деянието е имало радикален ислямистки мотив\", каза прокурорът.\r\n                    \n                    \n                Вчера германската полиция съобщи, че нападателят е в кома, след като е бил прострелян няколко пъти, но животът му е вън от опасност.\r\nИзвършителят излял запалителна течност на пода на заведение за бързо хранене и я запалил, а 14-годишно момиче, което се опитвало да избяга, за да се спаси от пламъците, паднало и получило тежки изгаряния.\r\nЗаподозреният е обвинен в опит за убийство и предизвикване на тежка телесна повреда.\r\nПрокуратурата разследва дали сириецът наистина е извършил нападението от името на ИД или на друга терористична организация и дали е имал съучастници.", "date": "2018.10.17", "title": "Нападателят в Кьолн - с ислямистки мотиви"}
{"url": "https://www.dnes.bg/notifikacii/2018/10/17/saakashvili-organiziral-pokushenie-sreshtu-svoi-oponent.390832", "text": "Бившият президент на Грузия Михаил Саакашвили е разпоредил да започне подготовка за покушение срещу неговия политически опонент, бизнесмена Бадри Патаркацишвили, който умира през 2008 г. Това съобщи днес грузинската генерална прокуратура, цитирана от ТАСС.\n\n\n\r\nСпоред съобщението в хода на разследването са били арестувани бивши високопоставени служители от Департамента за конституционна сигурност. Прокуратурата публикува запис на разговори на устройство, намерено в дома на един от заподозрените, на който се чува как чиновниците обсъждат подготвяното покушение чрез вербуване на охранител на Патаркацишвили. \n\r\nВ разговора един от събеседниците казва, че тогавашният президент Саакашвили е разпоредил да започне подготовка за премахването на Патаркацишвили, защото той е негов политически опонент и отявлен противник на властта.\n                \n                \r\nОт записа личи, че хората от службата за сигурност споменали възможността Патаркацишвили да бъде отровен с вещество, което да предизвика \"естествена смърт\".\n\r\nБадри Патаркацишвили е роден през 1955 г. в Тбилиси, завършва Тбилиската политехника и през 80-те години започва бизнес в Русия. Връща се в родината си през 2000 г. и осъществява много бизнес начинания. \n\r\nОт 2004 до 2007 е председател на Грузинския олимпийски комитет и шеф на федерацията на бизнесмените. След това открито критикува политиката на Саакашвили. \n\r\nУмира в Лондон на 12 февруари 2008 г.; погребан е в Тбилиси.\r\n/БТА/", "date": "2018.10.17", "title": "Саакашвили организирал покушение срещу свой опонент"}
{"url": "https://www.dnes.bg/stranata/2018/10/17/shofioryt-blysnal-momche-v-svoge-na-svoboda-sreshtu-2000-lv.390857", "text": "Пуснаха под парична гаранция от 2000 лева шофьора, блъснал 19-годишно момче на пешеходна пътека в Своге, предаде Нова тв. Водачът е и с отнето свидетелство за управление на автомобил.\n\r\nЛекарите в \"Пирогов\" продължават да се борят за спасяването на пометеното момче. Състоянието му остава критично, с пряка опасност за живота.  \n\n\r\nСъпругата на виновника за инцидента - Иван, не може да си обясни как мъжът е блъснал 19-годишния Богомил. \n\r\n\"Той е в такова състояние, че не говори за това. Навел е глава, обяснявам си го с това, че е имало да става... Той не е такъв шофьор, просто лоша шега му е изиграл този десен волан\", каза за NOVA Бетина Георгиева. И допълни, че всички близки на Иван се молят за пълното възстановяване на Богомил.\n                    \n                    \n                \r\nСпоред прокуратурата водачът, ударил момчето, има множество нарушения. Голяма част от тях са свързани с шофиране с превишена скорост. \n\r\nШофьорът е обвинен за нанасяне на тежка телесна повреда. Ако бъде признат за виновен, може да получи от 1 до 6 години затвор.\n\r\n\"Ще си понесем последствията. С каквото можем, ще помагаме и занапред при възстановяването му. Само да има Господ да бъде жив\", каза Бетина.", "date": "2018.10.17", "title": "Шофьорът, блъснал момче в Своге - на свобода срещу 2000 лв."}
{"url": "https://www.dnes.bg/obshtestvo/2018/10/17/karakachanov-zad-granicharite-ubili-brakonier-za-nagrada-sa.390834", "text": "\r\n\r\n\r\n                    \n                    \n                Вицепремиерът е категоричен, че ако се наложи, ще ги прибере в  Министерство на отбраната, за да бъдат защитени.\r\n\"Ще направя всичко по  силите си, за да не бъдат предадени на чужда държава. Тези български  мъже заслужават награда, защото са изпълнявали своя служебен дълг,  защитавайки границата на Родината\", заявява той.\r\n\r\n ", "date": "2018.10.17", "title": "Каракачанов зад граничарите, убили бракониер: За награда са!"}
{"url": "https://www.dnes.bg/stranata/2018/10/17/zdraveopazvaneto-kritichno-niama-kak-da-prodylji-taka.390858", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Здравеопазването е в критично състояние и няма как да продължава в този му вид, настоя депутатът от БСП Георги Гьоков пред Bulgaria ON AIR.\n\r\nТой посочи, че мотивите за вота на недоверие към управляващите са готови отдавна. По думите му всеки българин може да изкара не по-лоши мотиви в сферата на здравеопазването от левицата.\n\n\n\n\r\n\"Аргументите във вота на недоверие са железни. Проблемът в здравеопазването се неглижира. Вместо да обясняваме на хората от трибуната за какво става реч, се срещнахме с почти всички съсловни организации в здравеопазването. Представихме нашите мотиви, с които те изцяло се съгласиха\", обясни социалистът в предаването \"Денят ON AIR\".\n                    \n                    \n                \r\nНе е много сигурно, че вотът на недоверие няма да мине, отбеляза Гьоков, осланяйки се на поредните сътресения в \"Обединени патриоти\" и възможността гласуването да бъде подкрепено от техни депутати.\n\r\n\"ДПС ще подкрепи вота на недоверие, защото гледам как реагират в Комисията по здравеопазване, на която съм член. Здравният министър излезе с два изключително неприемливи модела за българското общество. Взимането на 12 лева на месец от всеки работещ българин ще доведе до обедняване\", каза още депутатът.\n\r\nГеорги Гьоков подчерта, че българинът доплаща прекалено много за здраве от собствения си джоб. По думите му бедният българин дава в пъти повече от средния европеец.\n\r\nПенсионерски организации протестираха днес под прозорците на властта, настоявайки от юли 2019 г. минималната пенсия да стане 55% от минималната работна заплата, установена за същата година.\n\r\n\"Протестът не е организиран и не е яхнат от БСП. Министърът би трябвало да проведе среща с тях. Най-нормално беше да покани организаторите, те да си представят исканията. Каква е тази зверска съпротива на управляващите срещу закон за възрастните хора?\", коментира Гьоков.\n\r\n ", "date": "2018.10.17", "title": "Здравеопазването – критично. Няма как да продължи така!"}
{"url": "https://www.dnes.bg/balkani/2018/10/17/diplomat-1-na-gyrciia-hvyrli-ostavka-cipras-poema.390833", "text": "Външният министър на Гърция Никос Кодзияс подаде оставка, съобщи в. \"Катимерини\". \n\r\nОставката му е била приета от министър-председателят Алексис Ципрас. Именно той временно ще поеме функциите на външен министър, предаде AFP. \n\r\nПовод за оставката на първия дипломат на Гърция е вчерашното заседание на гръцкото правителство, на което той влезе в сблъсък с министъра на отбрната Панос Каменос.\n\r\nМиналата седмица Каменос направи изявление, които влязоха в разрез с правителствената политика. Той предложи сключването на балкански отбранителен съюз, като алтернатива на Преспанското споразумение. \n\r\nВ гръцкия печат още тази сутрин се появиха непотвърдени твърдения, че Кодзиас е заплашил да подаде оставка, защото смята, че премиерът Алексис Ципрас не го е подкрепил достатъчно в спора му с Каменос, пише БТА.\n                    \n                    \n                \r\nСътрудници на Кодзиас са казали пред \"Катимерини\", че той е бил силно засегнат от нападките на Каменос че е \"човек на Сорос\", че е \"потънал в бюджетни средства\" и други подобни.\n\r\nНа вчерашното заседание на правителството Кодзиас е поискал от премиера да внесе законопроект за контрол над секретните бюджетни пера на министерството на националната отбрана (и на други министерства), както това е направено в министерството на външните работи.\n\r\nКодзиас е смятан за един от архитектите на Преспанското споразумение между Атина и Скопие от юни тази година, докато Панос Каменос, лидер на по-малкия партньор в гръцкото правителство, партията Независими гърци, е категоричен противник на споразумението и многократно е заявявал, че партията му няма да подкрепи ратификацията му.\n\r\nМиналата седмица във Вашингтон Каменос лансира идеята отношенията между Атина и Скопие да бъдат уредени чрез създаването на балкански отбранителен съюз с участието на Гърция, Република Македония, Албания, България и на по-късен етап и Сърбия. Според Каменос този съюз би изпълнил геостратегическите цели на Преспанското споразумение, без да се налага Гърция да прави компромис за името.", "date": "2018.10.17", "title": "Дипломат №1 на Гърция хвърли оставка, Ципрас поема"}
{"url": "https://www.dnes.bg/politika/2018/10/17/siderov-vs-simeonov-razklatena-patriotichna-stabilnost.390859", "text": "                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Поредният конфликт между Волен Сидеров и Валери Симеонов разклати стабилността в малката коалиция. От НФСБ обявиха, че снемат доверието си от лидера на \"Атака\" и са категорични, че не искат той да оглавява парламентарната им група.\n\n\n\r\n\"НФСБ е декларирала, че ще бъде стабилна и ще се отнася отговорно към управлението на тази държава. Има да се изпълнява програма заедно с коалиционния ни партньор ГЕРБ. Като има недоразумения или действия на лица, които увреждат интересите на коалицията се постъпва по един начин - когато на една лодка има изгинала дъска, тя се сменя с нова\" коментира в \"Денят ON AIR\" депутатът Йордан Апостолов.\n                    \n                    \n                \r\nПо неговите думи Волен Сидеров иска да бъде водач на листата за изборите за Европейски парламент и това е причината за скандала. Той определи клиповете, излъчени по телевизия \"Алфа\", като чудовищна манипулация.\n\r\nОтносно обвинението на Волен Сидеров към Валери Симеонов, че работи за разкол на църквите в Украйна и Македония, депутатът Йордан Апостолов заяви, че не трябва да се бъркат в работата на църквата.\n\r\nСпоред него Волен Сидеров изпълнява послания на чужди патриарси и е проводник на интереси чрез свои ментори като генерал Решетников.\n\r\nТой обясни, че те не гонят \"Атака\" от коалицията, но поведението на лидерът им би довело до това - сами да напуснат.\n\r\n\"Има как тази формация да бъде заместена в рамките на коалицията ни с ГЕРБ, за да могат да се движат нещата в тази страна напред\", заяви Апостолов пред .\n\r\n ", "date": "2018.10.17", "title": "Сидеров vs. Симеонов – разклатена патриотична стабилност"}
{"url": "https://www.dnes.bg/akoshtete-vqrvaite/2018/10/17/ezikyt-na-tialoto-provalia-vryzkata-eto-4-znaka-za-tova.390806", "text": "Някога хората казвали ли са ви, че сте студени, отдръпнати и прекалено предпазливи, дори когато самите вие мислите, че се държите мило? Може да сте оставили лошо впечатление у околните не заради това, което казвате или правите, а заради езика на тялото ви. Той може да саботира лични и професионални връзки. Ето как проваляте връзката с партньора.\r\n \r\n\r\nАко често скръствате ръце, докато сте с партньора, това може да се интерпретира като сигнал, че сте по-затворени и не искате да изслушате това, което другите имат да кажат. Сигурно си мислите, че този жест не означава нищо и не вреди, но се приема по друг начин от околните, дори подсъзнателно. Сякаш има бариера между вас и партньора и не сте достатъчно открити към него.\r\n\r\n\r\nПо принцип това показва увереност, но ако прекалено често сте с вирната брадичка, дори когато отмаряте вкъщи или в парка, ще изглеждате надменни и сякаш унижавате другия. Гледате го отгоре, сякаш той е незначим, а вие сте перфектни. Това е като пренебрежение.\r\n \r\n", "date": "2018.10.17", "title": "Езикът на тялото проваля връзката: Ето 4 знака за това!"}
{"url": "https://www.dnes.bg/stranata/2018/10/17/bylgari-chakat-transplantaciia-motoristi-v-podkrepa-na-donorstvoto.390860", "text": "                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Над 1200 българи чакат за трансплантация. Премиерът Бойко Борисов нареди на здравния министър Кирил Ананиев спешни законодателни промени за донорството. \n\n\n\n\r\nГеорги Боянов от \"София Райдърс\" не смята, че българинът не е склонен да дарява органи. Представители на най-голямата мото организация в страната провеждат информационна кампания за популяризиране на донорството.\n\r\n\"Българинът не е запознат и първосигналният отговор е \"не\". Не знаят какво е техният близък да стане донор и да могат да спасят до 6-7 човека. Когато това нещо се обясни на достъпен език и му съчувстваш, тогава хората се замислят и са готови да дарят\", обясни Боянов пред .\n                    \n                    \n                \r\nКолегата му от \"София Райдърс\" Мартин Райчев е убеден, че у нас ще има доста повече донори, ако се промени законодателството.\n\r\n\"Борим се да обърнем мнението на обществото относно донорството. Опитваме се информацията да достигне до по-голям брой хора. За мен е огромна чест да ме нарекат \"донор\", каза той в предаването \"Денят ON AIR\".\n\r\nМинистър Ананиев заяви, че ще се направи всичко необходимо донорството и трансплантациите да се извършват в България. Според Георги Боянов законодателните примени могат да станат факт, ако някои хора имат воля за това.\n\r\n\"Силно се надяваме това да се случи\", посочи Георги, отчитайки всичко необходимо обещанието да се превърне в реалност.", "date": "2018.10.17", "title": "Българи чакат трансплантация. Мотористи в подкрепа на донорството"}
{"url": "https://www.dnes.bg/top-novini/2018/10/17/samoletyt-s-ekstradiraniia-severin-kacna-v-bylgariia.390850", "text": "\n Северин Красимиров, заподозрян за убийството на журналистката Виктория Маринова, кацна с пътнически полет от Германия на Летище-София.\n\n\n\r\nЧакаше го екип на Съдебна охрана, който трябва да го конвоира до Националното следствие и утре до Русе, предаде БТА. Предстои на Красимиров да му бъдат повдигнати обвинения и да му бъде наложена мярка за неотклонение. Мъжът беше задържан във Федералната република и беше екстрадиран у нас след искане на българските власти.\r\nТрагедията с 30-годишната телевизионна водеща става на 6 октомври. Случаят предизвика общественото мнение и няколко дни по-късно по настояване на българските власти, в Германия бе задържан Северин Красимиров по подозрение за извършване на убийството.\r\nСпоред органите на реда са открити ДНК материал върху дрехите му от жертвата и от него, както и негов ДНК материал и върху жертвата.", "date": "2018.10.17", "title": "Самолетът с екстрадирания Северин кацна в България"}
{"url": "https://www.dnes.bg/obshtestvo/2018/10/17/15-chakat-bial-drob-i-misliat-che-deniat-e-predposleden.390814", "text": "\"Има още 15 чакащи за бял дроб и 1200 за бъбреци\". Това е отбелязал  премиерът Бойко Борисов, който днес се срещна със семейството на починалия Адриан Петков, не дочакал белодробна трансплантация. \nСлед срещата в Министерския съвет стана ясно, че здравното министерство ще изготви предложения за  законодателни промени, които максимално да улеснят донорството в  България.\r\nБорисов е добавил, че може да се направи така, че много  човешки животи да бъдат спасени. Той е възложил на министър Кирил Ананиев да направи консултации в Народното събрание и да се започне работа по темата. \n\r\n\"Отворете дебат за промяна – така че когато има предварително заявено желание за донорство, да не се стига до ситуации семействата да отказват, както в случая предлагат родителите на Адриан. Отворете дебата в парламента, стартирайте кампания за донорството, да се чуят позиции и \"за\", и \"против\". Проследете европейската практика\", нарежда Борисов, според стенограмата от заседанието на МС.\r\n                    \n                    \n                От отговора на Ананиев става ясно, че до утре на обяд той чака от Агенцията по трансплантации конкретни текстове, които ръководството на министерството да обсъди и предаде по най-бързия възможен начин на Комисията по здравеопазване в Народното събрание.\r\n\"Вземете най-правилното решение, за да не се стига хора да чакат с месеци за донор с мисълта, че всеки ден ти е предпоследен, ако не се намери такъв\", коментира още Борисов.", "date": "2018.10.17", "title": "15 чакат бял дроб... И мислят, че денят е предпоследен!"}
{"url": "https://www.dnes.bg/rusia/2018/10/17/19-sa-jertvite-v-krim-strelecyt-izpolzval-lovno-oryjie.390851", "text": "Броят на жертвите при масовото убийство в техникум в град Керч на Кримския полуостров е 19, съобщиха местни медици, цитирани от ТАСС. 52 човека са приети за лечение в болница, предаде БТА.\n\n\n\r\nПо думите Игор Михайличенко, вицепремиер на т. нар. руска Република Крим, извършителят е открил огън след експлозия в сградата. \"Стрелбата е била след взрива. Този, който е стрелял, го е правил с ловно оръжие. Мотивите са неизвестни, работят следователи\", каза Михайличенко.\r\nПо-рано днес ученик от местен техникум откри огън в учебното заведение, след което се самоуби. Първоначално бе заведено наказателно производство по член \"Терористичен акт\", но впоследствие то бе променено по член \"Убийство\".\r\n                    \n                    \n                Стрелецът не е попадал досега в полезрението на полицията, не се отличавал с агресивност и е получавал стипендия, каза пред телевизия \"Россия-24\" ръководителят на Република Крим Сергей Аксьонов.\r\nВсички пострадали при кръвопролитието са жители на Керч и региона, съобщиха руските власти на анексирания украински полуостров.", "date": "2018.10.17", "title": "19 са жертвите в Крим. Стрелецът използвал ловно оръжие"}
{"url": "https://www.dnes.bg/index/2018/10/17/seksi-melaniia-striptiiz-v-ovalniia-kabinet-skandalyt-se-zadava.390797", "text": "  \r\n \r\nАнтуражът на първата дама на САЩ Мелания Тръмп призова да бъде бойкотиран рапърът Ти Ай, който в свой видеоклип показа жена, приличаща на г-жа Тръмп, да прави стриптийз в Овалния кабинет, предаде Франс прес.\n\r\n\"Това е недопустимо\", написа в Тwitter Стефани Гришам, говорителка на американската първа лейди.\r\n                \n                Излъчването на скандалния клип беше направено в петък, когато рапърът от град Атланта го пусна на страничката си в Twitter, следена от 8,5 милиона потребители.\n\r\nВъв видеото Ти Ай се прави на агент от охраната, който наблюдава как Доналд Тръмп напуска Белия дом с хеликоптер. Рапърът се озовава в Овалния кабинет, където присъства дама, приличаща външно на Мелания Тръмп. Тя носи същата горна дреха като Мелания, която предизвика скандал и на която пишеше \"Не ми пука, а на вас?\".\r\nСлед това жената от клипа се съблича гола и сяда на бюрото на президента, заето от Ай Ти, при което двамата започват да трошат всичко наоколо.\r\nСъс скандалното видео рапърът прави промоция на новия си албум \"Dime Trap\", припомня агенцията, цитирана от БТА.", "date": "2018.10.17", "title": "Секси Мелания, стриптийз в Овалния кабинет... Скандалът се задава!"}
{"url": "https://www.dnes.bg/obshtestvo/2018/10/17/goranov-i-simeonov-vs-kvotite-za-hora-s-uvrejdaniia.390818", "text": "С два гласа против е бил одобрен от правителството проектът на   Закон за хората с увреждания.\r\nПо време на обсъждането министърът на   финансите Владислав Горанов и вицепремиерът Валери Симеонов са изразили   резерви към текстовете на чл. 40, който въвежда квоти за наемане на хора с увреждания и санкции за фирмите, които не ги изпълнят.\n\r\nМинистър-председателят Бойко Борисов пък е  заявил категоричната си подкрепа за закона.\r\n\"Ние водихме многократен диалог, поехме ангажимента и държа  да си го  приемем, така както Бисер Петков го предлага. Ние сме  парламентарна  република и парламентът да преценява, в края на краищата  те са нашите  работодатели. Така че ние сме сложили подписите си,  гарантирали сме си,  че този текст ще приеме Министерският съвет\", е заявил Борисов, според стенограмата от заседанието.\r\n                    \n                    \n                Министър Бисер Петков казва, че законопроектът е подкрепен от Националния съвет за интеграция на хората с увреждания, а вчера на Националния съвет за тристранно сътрудничество не получи подкрепа от работодателите, които също не са съгласни с въвеждането на квоти.\r\nСпоред финансовия министър Владислав Горанов по този начин няма да се реши проблемът със заетостта на хората с увреждания.\r\n\"Този проблем не трябва по реда на принудата да бъде прехвърлян върху реалния сектор и такъв ангажимент аз не бих и не подкрепям\", казва той.\r\nВицепремиерът Валери Симеонов изчислява, че трябва да бъдат назначени при прилагането на закона 24 000 хора с увреждания.\r\n\"И тъй като няма откъде да ги намерим, санкцията в размер на 30%, точно както казва министър Горанов, се превръща в данък, в един косвен скрит данък върху дребния бизнес. Точно този дребен бизнес, който ние в програмата сме поели ангажимент да насърчаваме и да подкрепяме\", коментира Симеонов.\r\n\"Въпреки че беше заченат в грях, все пак законопроектът е смислен и е добре направен\", оцени го вицепремиерът, като посочи, че се е работило под натиск и напрежение. \r\n\"Не бива тежките социални проблеми да водят до това да приемаме глупави решения, а в закона има такива и сега. И понеже знам, че в парламента няма политически капацитет да се окаже отпор на решения в полза на уязвими групи хора, поне ние да си запазим физиономията и да махнем неща, които са ирационални\", посочва пък Горанов, който настоява за редакция на промените. Останалите му колеги обаче одобряват промените.", "date": "2018.10.17", "title": "Горанов и Симеонов vs. квотите за хора с увреждания"}
{"url": "https://www.dnes.bg/akoshtete-vqrvaite/2018/10/17/oferta-na-denia-finlandiia-tyrsi-elfi.390802", "text": "Ако не искате работа на бюро от 9 до 18 ч. и ви се занимава с нещо наистина креативно и весело, това предложение вероятно ще ви хареса. Във Финландия си търсят да назначат човек на длъжност \"коледен елф\".\r\nТази позиция е подходяща за тези, които обожават коледните празници, чувстват магията на зимата и започват да украсяват дома с гирлянди и лампички още от ноември. Фирмата се казва \"Lapland Safaris\" и се занимава с организиране на събития и екскурзии. Работата е сезонна - от ноември 2018 г. до януари 2019 г. и се търсят хора за 6 местности във Финландия.\r\nСпоред сайта на компанията, коледният елф трябва да бъде приятелски настроен и оптимистичен. Задължително е да говори английски, а е предимство, ако знае френски, испански или немски.\r\n                    \n                    \n                Елфите ще имат много задължения. Може да водят туристите до автобусите, да им дават информация, да управляват снегоходи.\r\n\"Елфът е едновременно човек, който забавлява другите, гид и митично коледно същество\", пише в обявата.\r\n", "date": "2018.10.17", "title": "Оферта на деня! Финландия търси... елфи"}
{"url": "https://www.dnes.bg/notifikacii/2018/10/17/za-godina-300-vida-agresivna-droga-na-pazara-u-nas.390823", "text": "Повече от 300 нови и много агресивни наркотични вещества са навлезли на територията на страната за миналата година, обяви инспектор Петьо Петков от отдел \"Наркотици\" в СДВР.\n\n\r\nОтшумяването на така наречените \"ренесансови дроги\" и навлизането на \"надградените\", карат псевдохимиците буквално да \"готвят\" новите вещества къде ли не и както дойде, каза инспекторът в Добрич, цитиран от \"\".\r\nНай-продаваната дрога в момента е марихуаната. Пазарният й дял е 45%, а при появата й на наркотичният пазар процентът е бил 2-4.\r\n                \n                Тревата се обработва и с други вещества за амфетамини.\r\n\"90% от марихуаната се отглежда у нас. Но има такива ударници, които отглеждат растенията за 45 дни\", добави Петков.\r\nТой призна, че това, което се говори от години, че дилърите са до училищата не е вярно, защото всъщност те са в училищата. По думите му, голяма част от децата знаят за какво става въпрос, но просто не споделят.  По неговите сметки на ден един дилър заработва 200 лева.\r\nМащабна превантивна кампания срещу употребата и разпространението на наркотици от учениците започва в цялата страна. Тя се координира от Министерството на здравеопазването чрез Националния център по наркомании и неговите 28 звена - превантивно-информационни центрове. Фокусът са учениците от 14 до 19 години, които са във възраст да експериментират, без да знаят какво употребяват.", "date": "2018.10.17", "title": "За година: 300 вида агресивна дрога на пазара у нас"}
{"url": "https://www.dnes.bg/sofia/2018/10/17/krusev-otseche-ostavam-ne-hvyrliam-ostavka-zaradi-grafa.390830", "text": "Зам.-кметът на София по транспорта Евгени Крусев няма никакво намерение да хвърли оставка, за каквато настояват от гражданската и обществена организация \"Спаси София\".\n\n\r\nТой призна, че към момента не обмисля да напукса поста си.\r\nОт \"Спаси София\" поискаха главата му заради промяна на виброизолационната подложка, използвана при ремонта на ул. \"Граф Игнатиев\", пък Крусев отговори, че според него е странно гражданска организация да лобира за определени фирми.\r\n\"За мен фирмите нямат никакво значение. Важното е обектът да се завърши в срок и с необходимото качество. Нито едно решение не е взето еднолично от мен, именно затова се свика експертният съвет, там 29 човека да имат еднакво мнение по един въпрос е много трудно постижимо, освен ако те не са убедени в това\", коментира зам.-кметът на София.\r\n                    \n                    \n                Той допълни, че от фирмата, която доставя т.нар. виброизолационна подложка са изпратили представител, който ще внесе допълнителна яснота и ще обори неверните според тях твърдения за качеството на материалите.\r\n\"Нашата задача като възложител на ремонта е да осигурим най-доброто качество и цена и дълговечност на влаганите материали\", заяви Крусев.\r\nТой обясни, че има право материали да се заменят вследствие на възникнали обстоятелства по време на строителството. Тези материали, които се заменят, се одобряват от строителния надзор, който прави т.нар. \"анализ на цената\" тоест няма да бъде платена нито една стотинка повече за даден материал, ако той бъде заменен по време на строителството.\r\n\"Промяната не е в материала, а в проекта, тъй като първоначалният проектант на релсовия път в участъка беше допуснал фрапантни неточности и грешки. Само за пример мога да ви кажа, че според първоначалния проект на ул. \"Граф Игнатиев\" в кривата на ул. \"Алабин\" и ул. \"Граф Игнатиев\", където трамваите завиват, те щяха да се удрят челно и това го подписва човек с пълна проектантска правоспособност\", обясни той. Крусев добави, че е имало и забележки по отводняването.\r\n\"Получихме становище от \"Столичен електротранспорт\", че вместо да се подобрят показателите на релсовия път, те ще се влошат. Затова беше свикан експертен съвет и 29 души единодушно потвърдиха това становище и решиха, че проектът трябва да бъде променен. Затова възложихме поправките на друг проектант\", обясни зам.-кметът.\r\nПо думите му в идейния проект е било предвидено да се използват материалите, които сега се полагат на улицата, но при изработването на работния проект, проектантът ги е променил.", "date": "2018.10.17", "title": "Крусев отсече: Оставам! Не хвърлям оставка заради \"Графа\"!"}
{"url": "https://www.dnes.bg/usa/2018/10/17/samolet-v-koito-pytuvala-melaniia-kacna-avariino.390848", "text": "Самолетът, с който първата дама а САЩ Мелания Тръмп летеше за Филаделфия, кацна аварийно заради задимяване на борда, съобщи днес телевизия Си Ен Ен, цитирана от ТАСС.\r\nПо данни на американската медията около 10 минути след излитането в предната част на самолета се появили следи от дим и се усещал мирис на изгоряло. Самолетът се приземи благополучно в авиобазата Андрюс край Вашингтон, предаде БТА.\r\nПричината за инцидента е \"незначителен механичен проблем\", съобщи представител на Белия дом.\r\nМелания Тръмп пътуваше за Филаделфия, щата Пенсилвания, за среща с деца.", "date": "2018.10.17", "title": "Самолет, в който пътувала Мелания кацна аварийно"}
{"url": "https://www.dnes.bg/cars/2018/10/17/ekspert-elektromobilite-zamyrsiavat-3-pyti-poveche-ot-benzinovite.390816", "text": "Eлектромобилите ни се представят като чисто, тихо и елегантно решение на проблема със замърсяването, но всъщност на този етап те замърсяват три пъти повече от двигателите с вътрешно горене, заяви Йонко Мермерски, доктор по по органична химия от американския университет Джорджтаун, .\r\nЗа да се произведе една 100-киловатчасова батерия, каквато е нужна за съвременните електромобили с пробег 300-400 км, се изразходват изкопаеми горива с въглероден отпечатък от 15 до 17 тона, подчертава д-р Мермерски. По думите му това е еквивалентът един среден седан с четири врати да пропътува 150 000 - 200 000 километра.\r\n                    \n                    \n                Това най-после започна да се посочва от шведското министерство на транспорта, посочи Йонко Мермерски и определи атаките към двигателите с вътрешно горене като \"политически шум\".\r\nПо думите му голямата пречка пред развитието на електромобила е литиево-йонната батерия - макар да е най-съвършената технология към момента, тя не е достатъчно ефективна. Докато тя бъде заменена, най-добрият преходен избор остават т. нар. плъг-ин хибриди - с електромотор и двигател с вътрешно горене.\n\r\nДизеловата и бензиновата икономика наистина върви към края си, но той ще настъпи не по-рано от 2050 година, и то по простата причина, че изкопаемите горива ще свършат, смята още експертът.\r\n\"Двигателите с вътрешно горене, без значение дизелови или бензинови, са под страхотна атака, защото автомобилите с такива двигатели постоянно биват наблюдавани под лупа, защото те са в лицето на хората\", смята експертът.\r\nПри темпа, с който се увеличава човечеството, това е неизбежно, твърди Мермерски. \"Американското ведомство за околна среда показва в отчетите си, че при много тежко субсидиране, при пълна подкрепа, при тотална липса на проблеми с инфраструктурата няма начин повече от 6% от автомобилите от световния автомобилен парк да бъдат ектромобили до 2040 година\", допълва той.\r\nЦялото интервю с ", "date": "2018.10.17", "title": "Експерт: Електромобилите замърсяват 3 пъти повече от бензиновите"}
{"url": "https://www.dnes.bg/notifikacii/2018/10/17/petima-dushi-s-obvineniia-za-danychni-prestypleniia.390844", "text": "Специализираната прокуратура повдигна обвинения на петима души за участие в организирана престъпна група за данъчни престъпления на територията на областите Пловдив и Бургас. Това съобщиха от държавното обвинение.\n\r\nУчастниците в групата са задържани на 16 октомври при специализирана операция на ГДБОП и Специализираната прокуратура. За разкриването на престъпната им дейност съдействие е оказал екип от експерти на НАП.\n\r\nСпоред събраните доказателства групата е сформирана през май 2015 г. за избягване плащането на задължения по ДДС при търговия с мобилни телефони.\n\r\nПо време на операцията по неутрализиране на групата са претърсени 18 адреса, иззети са документи, над 150 000 лева, придобити от инкриминираната дейност, изсушена тревиста маса, наподобяваща марихуана /това установява назначена експертиза/. \n                \n                \r\nИзвършени са и инвентаризации на търговски обекти за установяване на наличностите в тях и облагането им с данък.\n\r\nС постановление на наблюдаващия прокурор от днес на един от обвинените е наложено задържане до 72 часа. В Специализирания наказателен съд ще бъде внесено искане за налагане на постянна мярка за неотклонение \"Задържане под стража\" за него. \n\r\nТой има двегодишна условна присъда също за данъчни престъпления, чийто 4-годишен изпитателен срок не е изтекъл.", "date": "2018.10.17", "title": "Петима души с обвинения за данъчни престъпления"}
{"url": "https://www.dnes.bg/zvezdi/2018/10/17/liubov-markyl-ne-dava-i-kapka-da-padne-vyrhu-hari.390825", "text": "Бременната Меган Маркъл показа, че е една грижовна съпруга, като не даде и капка дъжд да падне на главата на нейния мъж.\n\r\n37-годишната херцогиня на Съсекс държа чадър над главата на своя съпруг, докато той изнасяше реч на официално събитие в град Дъбо, Нов Южен Уелс на втория ден от австралийската им обиколка.\n\r\nКогато кметът на града предложи чадъра си, за да подслони принца от дъжда, 34-годишният Хари се пошегува с думите: \"Всичко е наред, имам жена си!\"\n\r\nБъдещите родители никак не се уплашиха от гръмотевиците и проливния дъжд и се появиха пред тълпата от 15 хиляди души, която беше дошла да види и поздрави кралската двойка.\n\r\nДокато Хари изнасяше реч, посветена на борещите се със засушаването в Австралия фермери, Меган демонстрира своята елегантност в сако от новата модна колекция на нейната приятелка Серина Уилямс. Сакото струва 110 британски паунда и се продава онллайн.\r\n                    \n                    \n                Вижте още за звездите в", "date": "2018.10.17", "title": "Любов: Маркъл не дава и капка да падне върху Хари"}
{"url": "https://www.dnes.bg/obshtestvo/2018/10/17/pochina-futbolistyt-georgi-tanev.390849", "text": "Българският футболен съюз с прискърбие съобщава, че тази сутрин  на 85-годишна възраст си отиде Георги Танев, бивш футболист на Спартак  (Плевен), дългогодишен футболен деятел и баща на бившия национал Лъчезар  Танев.\r\nТанев играе повече от десет години за Спартак в края на 50-те и началото на 60-те на миналия век, припомня БТА.\r\nПоклонението ще се проведе на 20 октомври, събота, от 11.15 часа  в църквата \"Св. Никола\" в Плевен, а погребението - от 12:00 часа на  Централните гробища в града.", "date": "2018.10.17", "title": "Почина футболистът Георги Танев"}
{"url": "https://www.dnes.bg/obshtestvo/2018/10/17/bylgarinyt-useshta-skoka-na-cenite-po-djoba-si-chaka-oshte-po-goliam.390809", "text": "Българинът усеща повишението на цените и очаква то да продължи, сочат данните от проучване на \"Галъп интернешънъл\", проведено в периода от 5 до 12 октомври сред представителна за пълнолетното население на страната извадка от 820 души.\n\n\n\r\nМнозинство от 70% от пълнолетните български граждани твърдят, че в последните седмици са усетили увеличение на цените на стоките и услугите, които ползват.\r\nЕдва 18% са тези, които твърдят, че не са забелязали да има повишение, а 3 на сто са отговорили, че са усетили намаление. Останалите или нямат мнение, или не са отговорили.\r\nДемографските показатели сочат, че най-осезаема промяна е усетила по-възрастната част от населението, хората с по-ниски доходи и тези, които живеят в селата.\r\n                    \n                    \n                Както може и да се очаква, хората с по-високи доходи проявяват и по-малка чувствителност към увеличението на цените. Но дори и в тези социални групи, усетилите увеличение на цените са мнозинство, коментират социолозите.\r\nСъщевременно 74 на сто от интервюираните очакват, че повишението на цените на основните стоки ще продължи да се случва в близките 2-3 месеца. Едва 14% са оптимистите, които смятат, че скокът ще спре, а едва 2% вярват, че ще намаляват. Останалите се затрудняват да отговорят.\r\nОт \"Галъп интернешънъл\" отчитат, че това представлява осезаем ръст на очакванията за повишение на цените спрямо предишните месеци.\r\nПредишният подобен скок бе през пролетта на 2017 г., когато отново бе анонсирана възможност за повишаване на цените на енергоносителите. В последните няколко години очакванията за ръст на цените се движат в диапазони около и над 60% от българите, а около и под 20% от българите очакват цените да остават същите. По традиция, минимални са дяловете на онези, които очакват цените да се понижават.", "date": "2018.10.17", "title": "Българинът усеща скока на цените по джоба си. Чака още по-голям!"}
{"url": "https://www.dnes.bg/obshtestvo/2018/10/17/diagnoza-autizym-othvyrlen-ot-obshtestvoto.390852", "text": "Темата за проблемите на хората с увреждания все повече се дискутира и силно резонира в обществото. 1 на 160 деца се ражда с диагноза \"аутизъм\". В последните години все повече се говори за тези \"специални деца\", а през изминалата година отвори и първият център в България. \n\r\nСпоред статистиката, в световен мащаб броят на хората, които страдат от аутизъм нараства с все по-голяма скорост през последните години. \n\r\nАутистите живеят изолирано, не могат да имат контакт с околните и са неспособни да осъществят социално общуване. \n\r\nКак живеят децата с аутизъм в България днес - в предаването  \"Директно\" по телевизия  коментира Мариана Митрева от сдружение \"Аутизъм днес\". \n                    \n                    \n                \r\nХората и специално децата, страдащи от аутизъм, се сблъскват с редица проблеми - неразбиране от страна на обществото и често пъти дори дискриминация. \n\r\n\"Това води не само до изолация на самите деца. От това страдат и самите родители - чувстваме се крайно неразбрани и понякога дори самите ние побутваме децата в ъгъла\", коментира Митрева. \n\r\nСтереотипите от страна на обществото са един от основните проблеми. Друг, обаче, се оказва и недостигът на достатъчно подготвени кадри в детските градини и учебните заведения, които да разпознаят проблема и да работят за интеграцията на децата, страдащи от аутизъм. \n\r\nЗнаем ли как да се справим като общество и да приемем различните? ", "date": "2018.10.17", "title": "Диагноза \"аутизъм\" = отхвърлен от обществото"}
{"url": "https://www.dnes.bg/zvezdi/2018/10/17/emiliia-i-jorsh-bashur-na-aleiata-na-slavata-v-holivud.390831", "text": "Фолкпевицата Емилия и нейният съпруг Жорж Башур си организираха романтична семейна екскурзия в Щатите. Двамата не пропуснаха да се разходят по Алеята на славата в Холивуд, като изпълнителката се щракна до звездата на Майкъл Джексън. Башур пък се увековечи до тази на Том Круз.\r\n\"Обичам те, любов моя\", написа звездата на \"Пайнер\" към кадрите.\r\nСАЩ се оказва любима дестинация за семейството, което наскоро посрещна и втория рожден ден на дъщеричката на Емилия от бившия ѝ любим Коко Динев.\r\nПрипомняме, че изпълнителката на „По-силна ставам“ и бизнесменът с арабски корени се разходиха из Ню Йорк скоро след като официално направиха връзката си публично достояние.\r\nДвамата си казаха заветното \"да\" през месец юли, припомня \"Монитор\".\r\nВижте още за звездите в ", "date": "2018.10.17", "title": "Емилия и Жорш Башур –  на Алеята на славата в Холивуд "}
{"url": "https://www.dnes.bg/temida/2018/10/17/v-biagstvo-ot-temida-prestypnicite-ni-se-ukrivat-v-syrbiia-i-riua.390788", "text": "Къде се укриват бегълците от родната правосъдна система? Оказва се, че най-чето бягат в съседна Сърбия, а по-платежоспособните събират куфарите за Република Южна Африка. Това става ясно от справка на прокуратурата за всички изпратени молби за екстрадиция от 2014 г. досега.\n\r\nКъде обаче ги хващат най-много? По данни за издадени европейски заповеди за арест родните бандити са залавяни в Германия, Италия, Испания и Гърция.\n\n\n\n\r\nТенденцията не е да бягат надалеч, а да се крият в държави от ЕС или в бивши съветски републики, обяснява прокурор пред \"\".\n                    \n                    \n                \r\n\"Например в Гърция или в Германия има толкова затънтени селца, чиито жители не са срещали жив полицай с години, а ние очакваме да проверяват и личните им документи. В тези държави има и голяма българска диаспора, която може да им помогне\", твърди той.\n\r\nПоследният пример е със сочения за убиец на журналистката Виктория Маринова - 20-годишния Северин Красимиров. След зверството той пътува 30 часа с кола на приятел, за да стигне до германския град Щаде, за да се укрие при майка си Надежда.\n\r\nПо неофициални канали тече информация, че има няколко приказни места за хора, изчезнали преди обвинение или затвор. Това са Кения, Ангола и Дубай. Но тези дестинации са за големи тарикати. Справките най-често сочат по-близки скривалища.\n\r\nРазследващите си обясняват факта, че 31 са изпратените молби за екстрадиция до Сърбия за 4 г., с това, че западната ни съседка не е член на ЕС и делата за екстрадиция може да се проточат с години. Освен това Сърбия е подходяща и за бегълци, с ограничени финансови възможности\n\r\nПо-платежоспособните обикновено се насочват към РЮА, тъй като от край време се знае, че там процедурите за връщане отнемат много време.\n\r\n200 хил. долара обикновено стигат на един беглец от България да се укрие в Ангола, минавайки през Испания или Португалия. Според запознати 50 хил. долара отиват за рушвети на полицаи в африканската държава, които уреждат безопасно пребиваване в провинциален курорт, далеч от столицата Луанда. Това може да стане дори и с фалшиви български документи за самоличност, купени от ромската махала в Стара Загора.\n\r\nЕдно от последните емблематични бягства от правосъдието у нас е на бившия главен касиер на Алфабанк Петко Митевски, изнесъл с чанти 21 млн. лв. от главната каса на финансовата институция. Той бе осъден на първа инстанция от Софийския градски съд на 15 г. затвор за кражбата на милионите, но въпреки това магистратите не го пращат зад решетките. Така Митевски пое по пътя на укриващите се - Ангел Христов и Пламен Галев, известни като Братя Галеви, убиеца от дискотека “Соло” Илиян Тодоров, осъден с доживотна присъда, кримибоса Йосиф Йосифов-Йоско Костинбродския.\n\r\nБългария е страната по не един и два международни договора, които предвиждат задължение за екстрадиция на издирвани за провеждане на наказателно дело или за изпълнение на влязла в сила присъда.\n\r\nДопускането или отказ за екстрадиция се решава от съд.\n\r\n7 са молбите за екстрадиция, които прокуратурата е изпратила до Турция през последните 4 г. Една от тях е за несебърския наркобос Димитър Желязков-Митьо Очите, арестуван това лято в Истанбил.\n\r\n6 са исканията до Албания. По 3-4 молби за есктрадиция има до Грузия, Украйна, Армения, Бразилия, Азербайджан, Аржентина, Черна гора, Йордания, Русия, САЩ, Канада и Нова Зеландия.\n\r\nСпоред последните данни на прокуратурата 905-има са бегълците от правосъдието към март т.г.\n\r\nНай-често бягат хора, осъдени на до 1 година затвор. Сред незаловените има трима с присъди на доживотен затвор. Предимно се крият извършителите на престъпления по транспорта (198 от всички издирвани, за да влязат в затвора), следват крадците – 168 души, и осъдените за престъпления срещу половата неприкосновеност – 153 избягали.\r\n ", "date": "2018.10.17", "title": "В бягство от Темида: Престъпниците ни се укриват в Сърбия и... РЮА"}
{"url": "https://www.dnes.bg/temida/2018/10/17/revnost-boi-a-nakraia-otvlichane-i-iznasilvane.390840", "text": "Окръжната прокуратура в Плевен внесе в съда обвинителен акт срещу четирима за отвличане и изнасилване на 17-годишно момиче, съобщиха от ведомството.\n\r\nОбвинението срещу Е. М. е за това, че на 24 февруари тази година в плевенско село е отвлякъл непълнолетното момиче. \n\r\nСъщият, заедно с Б.Т. и непълнолетните И. А. и П. Т. са подсъдими по обвинение за това, че в същия ден в съучастие като извършители, са изнасилили момичето. \n\r\nПрестъплението е извършено със сила и заплашване.\n\r\nОбвиняемият и пострадалата имали връзка. Разследването установило, че Е. М. проявявал необоснована ревност, лошо отношение, отправял обиди и нанасял побой на момичето. След пореден случай на насилие от обвиняемия, през лятото на 2017 г. момичето сложило край на връзката им.\n                    \n                    \n                \r\nНа 23 февруари 2018 г. Е. М., заедно с другите обвиняеми употребили алкохол и след полунощ Е. М. предложил на всички да отидат в дома на момичето и да го изведат оттам. \r\nЗа да я накара да тръгне с него, обвиняемият я е заплашвал и бил. Ядосан от решението на бившата си приятелка, Е.М. предложил на всички от компанията да я изнасилят.\n\r\nПо искане на прокуратурата на Е.М е наложена мярка \"задържане под стража\", обвиняемият Б. Т. е с \"подписка\", а двамата непълнолетни са с мярка \"надзор от родител\".\n\r\nПредстои насрочване на делото за разглеждане от съда.", "date": "2018.10.17", "title": "Ревност, бой... А накрая – отвличане и изнасилване"}
{"url": "https://www.dnes.bg/stranata/2018/10/17/zadignaha-cenni-eksponati-ot-muzeia-na-boinata-slava-v-iambol.390854", "text": "Ценни  експонати са били откраднати тази нощ от Музея на бойната слава в  Ямбол. Кражбата е била с взлом. Разбита е врата на залата с вътрешната  експозиция на сградата. \n\n\n\n                    \n                    \n\n\n\n\n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Ценни експонати са били откраднати тази нощ от Музея на бойната слава в Ямбол. Кражбата е била с взлом. Разбита е врата на залата с вътрешната експозиция на сградата.\n\r\nДиректорът на музея смята, че се кражбата се е случила най-вероятно в тъмната част на денонощието. Сигналът е получен в полицията в 9:15 ч. тази сутрин, предаде .\n\r\nОт управата на военния музей и полицията установяват липсващите експонати и щетите. Музеят по принцип се охранява, обясни директорът му, но няма видеонаблюдение.\n\r\nОткраднатите експонати не могат да бъдат използвани като оръжие, но имат висока колекционерска стойност.\r\n ", "date": "2018.10.17", "title": " Задигнаха ценни експонати от Музея на бойната слава в Ямбол"}
{"url": "https://www.dnes.bg/temida/2018/10/17/25-g-zatvor-za-stroitel-grymnal-biznes-partniori.390822", "text": "25 години затвор получи строителният предприемач Драгомир Драгомиров, който на 18 май 2017 г. застреля двама свои бизнес партньори и рани трети в столицата.\n\n\n\r\nДелото срещу бизнесмена се гледа по съкратена процедура, след като той призна вината си, съобщава \"\".\r\nСъдия Ралица Манолова обясни, че според съдебния състав наказанието, което е трябвало да получи Драгомиров, е доживотна присъда, но тъй като по съкратената процедура тя се изключва, съдът му е дал 25 години затвор.\r\nПрисъдата не е окончателна и подлежи на обжалване.\r\n                    \n                    \n                Dnes.bg припомня, че кървавата баня се разигра на 18 май 2017 г. в офиса на инвеститорската фирма. След скандал за неплатени суми за извършена дейност, Драгомиров извадил законно притежавания пистолет \"Берета\" и застрелял с два куршума Стойка Мишева и Вячеслав Коев.\r\nСинът на Мишева - Станимир Михайлов, пък пострада тежко при нападението. След дълго лечение животът му бе спасен.\r\nПред съда днес Драгомиров помоли за снизхождение.\r\n\"Аз съм строител 1989 г., построил съм десетки сгради, направил съм много ремонти, включително и на Съдебната палата. Те отказаха да ми платят не само за тази сграда, която тогава строях, но и за предишен строеж. Почерних живота на тези хора и на своето семейство\", обърна се той към близките на убитите.", "date": "2018.10.17", "title": "25 г. затвор за строител, гръмнал бизнес партньори"}
{"url": "https://www.dnes.bg/politika/2018/10/17/cacheva-uveri-severin-shte-e-v-evrokiliia-4-kv-m.390824", "text": "Служители на Главна дирекция \"Охрана\" са командировани да конвоират заподозрения за убийството на Виктория Маринова Северин Красимиров от Германия до Летище София, което се очаква да се случи днес. \n\r\nТова заяви правосъдният министър Цецка Цачева преди да бъде изслушана в парламентарната правна комисия.\n\n\n\r\nПо думите й условията на ареста, в който ще бъде настанен Северин и за които настояваха да получат информация германските власти, отговарят на посочените стандартите - 4 кв. м. пространство и собствен санитарен възел.\n\r\nКрасимиров ще бъде отведен в Русе, където се очаква да се гледа и мярката му за отклонение след като прокуратурата му повдигне обвинение. \n                    \n                    \n                \r\nКрасимиров е задочно обвинен за жестокото убийство на журналистката Виктория Маринова в Русе на 6 октомври тази година.\n\r\nЦачева каза още, че новите правила за конвоиране на арестанти ще бъдат официално обявени до края на седмицата. \n\r\nДо изготвянето им се стигна след скандалния арест с оковаване на тогавашния кмет на столичния район \"Младост\" Десислава Иванчева на столичен булевард през април.\r\n ", "date": "2018.10.17", "title": "Цачева увери: Северин ще е в еврокилия (4 кв. м.) "}
{"url": "https://www.dnes.bg/usa/2018/10/17/potvyrdeno-pilot-ot-sasht-e-zaginal-pri-razbivaneto-na-iztrebitel.390789", "text": "Вторият пилот, загинал при катастрофата с изтребителя Су-27УБ, който се разби вчера във Виницка област в Украйна, е бил военнослужещ от въздушните сили на Националната гвардия на САЩ. Това съобщи във Facebook командването на украинските военновъздушни сили, предаде ТАСС.\n\r\nОбщото ръководство на международното учение \"Чисто небе-2018\" реши маневрите да продължат независимо от трагичния случай, информира командването. \r\nПри катастрофата загинаха и двамата пилоти, припомня ТАСС, цитирана от БТА.\r\n ", "date": "2018.10.17", "title": "Потвърдено: Пилот от САЩ е загинал при разбиването на изтребител "}
{"url": "https://www.dnes.bg/stranata/2018/10/17/voina-v-mirno-vreme-da-oceleesh-na-pytia-misiia-ne-vyzmojna.390765", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВойна в мирно време бушува по родните пътища. Да оцелееш в пътната обстановка на България за съжаление често се оказва невъзможна мисия, а успехът и е почти равносилен на шестица от тотото. \n\r\nВсекидневно се погазват безскрупулно записани в закона правила, а в резултат на това често загиват хора. Едно от най-честите нарушения е отнемането на предимство на пешеходец, който пресича на \"зебра\".\n\r\n19-годишното момче, което беше блъснато от автомобил на пешеходна пътека в Своге претърпя животоспасяваща операция и все още се бори за живота си. Свидетели на случилото се разказват, че шофьорът карал с висока скорост и предприел изпреварване на автомобил точно преди \"зебра\"-та. Часове по-късно във Варна кола блъсна дете, а шофьорът избяга от местопроизшествието.\r\n                    \n                    \n                Властелин по българските пътища е не законът, а скоростта и безразсъдството.\r\nДиана Русинова от Института за пътна безопасност каза пред , че водачите нарушават правилата, защото няма кой да ги принуди да ги спазват. Освен липсата на контрол, основен проблем е и лоша инфраструктура и организация на движението са сред останалите фактори войната по пътищата да взима толкова жертви.\r\n\"Инфраструктурата е онзи елемент от движението по пътищата, върху който ние хората можем пряко да влияем\", допълни тя.\r\nРусинова коментира и предлаганите мерки и определи, че това е работа на парче и препоръча изцяло нова концепция за пътната безопасност.\r\nАвтомобилният състезател Румен Дунев пък беше категоричен, че човешкият фактор влияе най-много за големия брой жертви на пътищата в страната.\r\n\"Колкото и да променяме асфалти, знаци, пешеходни пътеки, ако те не се спазват, това просто оскъпява живота на българина\", категоричен бе Дунев пред Bulgaria ON AIR.\r\nТой припомни, че пешеходците също са участници в движението, а по думите всеки един участник трябва да се стреми да избягва ПТП.\r\nДунев посочи още, че пътната обстановка в България е отражение на живота на българите - напрегната, нервна.", "date": "2018.10.17", "title": "Война в мирно време! Да оцелееш на пътя – мисия (не)възможна?"}
{"url": "https://www.dnes.bg/obshtestvo/2018/10/17/kabinetyt-dava-1-3-mln-za-pravoslavni-hramove.390795", "text": "Правителството одобри отпускането на 1 300 000 лв. за строителството на два храма и за Пловдивската духовна семинария.\r\nС 200 хил. лв. ще бъде довършен катедралният храм \"Св. Св. Кирил и Методий\" в Ловеч, а с други 500 хил. лв. - храм \"Св. Николай Чудотворец\" в бургаския кв. \"Меден рудник\".\r\nС останалите 600 000 лв. ще бъде направен основен ремонт на Пловдивската духовна семинария \"Св. Св. Кирил и Методий\".\r\n\"170 деца учат там, тече, разпада се\", разясни премиерът Бойко Борисов пред министрите и пред духовници от Светия синод днес.\r\nЗаради решението като дар от Синода премиерът получи две икони с коментара: \"Сигурно няма къде да ги държите вече\". \r\n\"Има, на всеки министър по една\", отговори Борисов, който се поинтересува как е минал рожденият ден на патриарх Неофит и му прати поздрави.", "date": "2018.10.17", "title": "Кабинетът дава 1,3 млн. за православни храмове"}
{"url": "https://www.dnes.bg/eu/2018/10/17/etiketi-protokoli-gotov-li-e-radev-za-chaia-s-kralica-elizabet-ii.390769", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарският държавен глава Румен Радев заминава на работно посещение във Великобритания. Предстои президентът и първата дама на страната да се срещнат с Нейно Величество кралица Елизабет II.\r\nПротоколът е символичният език на дипломацията, а правилата при срещи с кралски особи са особено строги. Кралското семейство се отличава със строгите си традиции и стриктното спазване на протокола, за което се грижат голям брой хора.\r\nМножеството изисквания са объркали не един или двама държавници. Изисква се солидна подготовка, но въпреки това етикета често пъти се нарушава заради непознаване на протокола.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n                    \n                    \n                \"Подобни събития винаги са положителни за двустранните отношения между страните. Въпросът обаче е, че това посещение не е политическо, то е единствено протоколно\", коментира пред  бившият посланик на България във Великобритания Стефан Тафров.\r\n\"Надявам се, че президентът и съпругата му са били предварително осведомени за протокола при посещението на кралицата, тъй като има много моменти, в които трябва да следят поведението си, важно е и обръщението към нея\", обясни на свой ред експертът по международен протокол Кристина Крънчева.\r\nВ рамките на визитата си, която продължава до 19 октомври, българският държавен глава ще има аудиенция при кралица Елизабет II и ще изнесе лекция в университета в Оксфорд.", "date": "2018.10.17", "title": "Етикети, протоколи... Готов ли е Радев за чая с кралица Елизабет II? "}
{"url": "https://www.dnes.bg/eu/2018/10/17/za-55-ot-bylgarite-chlenstvoto-v-es-e-neshto-dobro.390792", "text": "Над половината българи (55 на сто) са на мнение, че принадлежността към ЕС е \"нещо добро\", показва проучване на Евробарометър, разпространено от Европейския парламент.\r\nЗа сравнение същото мнение споделят 62 на сто от останалите европейци. \n\r\nСпоред 11 на сто от хората в ЕС и 10 на сто от българските участници в допитването членството в ЕС е \"нещо лошо\". Всеки четвърти гражданин на ЕС и всеки трети българин оценява членството в ЕС като \"нещо нито добро, нито лошо\".\n\r\nОбщо 60 на сто от българите и 68 на сто от останалите в ЕС намират, че държавата им е спечелила от принадлежността си към ЕС. На обратното мнение са 24 на сто от отговорилите. Онези, които нямат мнение, са 8 на сто в ЕС и 16 процента у нас.\n                    \n                    \n                \r\nСъс седем на сто - до 59 процента, нараства за година броят на българите, според които ЕС дава нови възможности за работа и това е най-силно изтъкваното предимство. На следващите места се отбелязват възможностите за международно сътрудничество, за растеж на икономиката, стандартът на живот.\n\r\nДанните показват, че 48 на сто от хората в ЕС и 42 на сто от българските граждани намират, че гласът им се зачита. С около 1-2 процента повече са гласовете на обратното мнение. Близо половината от българите (48 на сто) и останалите европейци (49 на сто) са удовлетворени от европейската демокрация. Неудовлетворените в България са 29 на сто, а в ЕС - 40 на сто.\n\r\nОбщо 58 на сто от хората в ЕС са удовлетворени от демокрацията в собствената им страна, докато в България такъв отговор дават 36 на сто от участниците в допитването. Общо 27 на сто в ЕС и 29 на сто от хората в България изразяват склонност да проявят доверие към партиите. Недоверие изразяват 68 на сто от гласовете в ЕС и 59 на сто от българските граждани.\n\r\nБлизо половината от българските участници (46 на сто) са изразили очакване ЕП да защитава повече съпричастността в ЕС, докато сред останалите отговорили това мнение споделят 30 процента, пише БТА. В ЕС най-често (46 на сто) на въпроса какво очакват от евродепутатите хората са посочили защитата на човешките права по света. На второ място те поставят равенството между жените и мъжете (40 на сто в ЕС и 25 на сто в България), на трето е свободата на словото с 38 на сто в ЕС и 23 на сто у нас.\n\r\nНад половината български участници (57 на сто) и 47 на сто от останалите в ЕС заявяват, че не се чувстват заинтересовани от следващите избори за ЕП догодина. Според мнозинството българи (59 на сто) предизборната кампания трябва да засегне въпросите за икономиката и нейния растеж, на второ място - миграцията, а на трето - социалната защита на гражданите. \r\n ", "date": "2018.10.17", "title": "За 55% от българите членството в ЕС е нещо добро"}
{"url": "https://www.dnes.bg/notifikacii/2018/10/17/vzriv-v-uchilishte-v-krim-10-dushi-sa-zaginali.390800", "text": "\r\n \r\n \r\nЕксплозия е станала в политехнически колеж в град Керч в Крим, съобщи РЕН ТВ. Загинали са 10 души, а 50 са пострадали. \r\nПо предварителна информация се е взривила газова бутилка. Сградата на училището не е била газифицирана.\r\nВзривът е станал в едно от помещенията, чул се е трясък. \r\nНа мястото на инцидента работят екипи на спешна помощ, полицията, спасители и пожарникари. \r\nПо данни на спешната помощ при взрива са загинали около 10 души, а са евакуирани 20 души. \r\nЛекарите очакват още около 50 души след взрива в техникума в Керч, 18 души вече са в болницата, съобщиха от приемното отделение на Клинична болница №1 на град Керч, предаде ТАСС. \r\n ", "date": "2018.10.17", "title": "Взрив в училище в Крим, 10 души са загинали"}
{"url": "https://www.dnes.bg/temida/2018/10/17/akciia-karnobattabak-povleche-zakonodatelni-promeni.390796", "text": "От 1 до 10 г. затвор и глоба от 20 до 100 хил. лева грози всеки, който произвежда или държи с цел разпространение алкохол, алкохолни напитки или тютюневи изделия без лиценз.\n\r\nДепутатите от управляващото мнозинство внесоха тази спешна поправка в Наказателния кодекс заради разбитата нелегална фабрика за цигари в Карнобат, заради която собственикът на \"Винпром Карнобат\" Миню Стайков и още 9 души попаднаха в ареста.\n\n\n\n\r\nСлед като се оказа, че законът към момента преследва само продажбата на нелегално произведени цигари и алкохол, но не и производството им, министърът на финансите Владислав Горанов, главният прокурор Сотир Цацаров, министрите на правосъдието Цецка Цачева и на вътрешните работи Младен Маринов, обещаха, че това ще се промени.\n                    \n                    \n                \r\nТака че управляващите спешно изготвиха промените, за да запушат пропуските в законодателството, заради които нелегалното производство на акцизни стоки не се третира като престъпление по Наказателния кодекс.\n\r\nЗаконотворците искат сега и притежанието на самата техника за т.нар. нелегални цигарени фабрики също ще се счита за престъпление.\n\r\nПоправката в НК предвижда да се наказва с 3 години затвор този, който в нарушение на установения ред изготвя, държи или укрива предмети, материали или оръдия, както и технически съоръжения, за които знае или предполага, че са предназначени или послужили за изграждане на съоръжения за производство на алкохол или тютюневи изделия.\n\r\nС проекта за промени в НК се правят изменения и в Закона за тютюна и в Закона за акцизите и данъчните складове. За издаване на лиценз вече ще се иска и документ за произхода на машините и съоръженията за производство на тютюневи изделия. Този документ трябва да доказва, че те са придобити от лице, регистрирано по Закона за тютюна, след проведена публична продан или от лице, което е извършвало дейност с тях като лицензиран складодържател. Създава се регистър на лицата, извършващи внос, производство, продажба, предлагане или рециклиране на машини и съоръжения за производство на тютюневи изделия.\r\nРегистърът ще бъде публичен и ще се води от Министерството на икономиката. Редът и начинът за водене на регистъра се уточняват в наредба.\n\r\nТези, които пропуснат да се впишат в регистъра, ще се глобяват с 500 до 5000 лева.", "date": "2018.10.17", "title": "Акция \"Карнобаттабак\" повлече законодателни промени"}
{"url": "https://www.dnes.bg/obshtestvo/2018/10/17/loko-sofiia-huliganska-gavra-sys-svetovna-tragediia.390804", "text": "Софийска опера и балет изразява искреното си възмущение и потрес от извършеното посегателство срещу Мемориалния парк на мира в гр. Хирошима, за което японските власти проверяват двама служители от техническия екип на турнето на Операта в Япония.\r\nТова се чете в открито писмо, запространено до медиите:\n\n\n\n\r\n\"Осъждаме този вандалски акт, който засяга по недопустим и непристоен начин паметта на жертвите на атомната бомбардировка от  август 1945 г. Това е ужасно поругаване по хулигански подбуди на символа на една световна трагедия.\r\nПоднасяме извиненията си на японския народ, който стана жертва на необмислените постъпки на български граждани, решили да изразят футболните си пристрастия по крайно обиден и неуместен начин. Те трябва да понесат с цялата тежест на закона последствията от действията си.\n                    \n                    \n                \r\nСофийска опера и балет категорично се разграничава от извършителите, като същите нямат място в трупата ни и затова прекратяваме напълно отношенията си с тях.\n\r\nИзразяваме готовността си за всякакъв вид съдействие на японските власти при провеждане на разследването по случая.\n\r\nПризнателни сме за щедрото гостоприемство, с което бяхме посрещнати на японска земя. Изразяваме искреното си съжаление, че плодотворната ни съвместна дейност вече 20 години, посветена на красотата и изкуството, както и последните триумфални успехи на представленията на \"Кармен\" и \"Турандот\" на Софийската опера и балет в Япония, бяха помрачени от този неприятен инцидент, завършва писмото\", подписано от директора на операта акад. Пламен Карталов\n\r\n ", "date": "2018.10.17", "title": "\"Локо София\"– хулиганска гавра със световна трагедия"}
{"url": "https://www.dnes.bg/cars/2018/10/17/tyjnata-istoriia-na-edin-model-alfa-romeo.390810", "text": "През 90-те години на миналия век автомобилите на Alfa Romeo доминираха в пистовите състезания. Alfa Romeo 155 спечели шампионата DTM в Германия, Superturismo в Италия, Touring Car Championships в Испания и Великобритания.\r\nПоради това италианският автомобилен производител смяташе да пусне специална версия Stradale, за да хвърли ръкавицата на BMW M3 и Mercedes 190E 2.5-16 не само на пистата, но и по обществените пътища.\r\nЗа съжаление, проектът така и не достигна до масово производство, но все пак бе създаден един прототип. Скоро той ще бъде продаден на търг и ще даде на един щастлив купувач рядката възможност да закара у дома си един наистина уникален и прекрасен автомобил.\r\n                    \n                    \n                Alfa Romeo 155 GTA Stradale е разработен от Серджо Лимоне, инженер в Abarth и създател на такава легендарна кола като Lancia 037. \"Горящата\" версия е базирана на модела 155 Q4, но има много общо с Lancia Delta Integrale. Двигателят на автомобила е съобразен със спецификациите на състезанията от група N, а екстериорът е допълнен с агресивен аеродинамичен пакет. Окачването и интериорът също получават своята доза промени.\r\nАвтомобилът обаче се оказва твърде скъп, за съжаление, и технически не може да бъде оборудвана с популярния по това време двигател V6. Тези два факта довеждат до закриването на проекта, а всъщност той можеше да стане предшественик на днешния Giulia Quadrifoglio.\r\nСлед дебюта на прототипа на изложението в Болоня, той се използва като медицински автомобил по време на Гран при на Италия през 1994 г. на пистата в Монца. След това е затворен в гараж, а после сменя няколко собственика.\r\nСега този толкова редък екземпляр отново ще бъде изложен на търг, където се очаква да бъде продаден за около 230 000 долара. Аукционът на Bonhams ще се проведе в италианския град Падуа.\r\n", "date": "2018.10.17", "title": "Тъжната история на един модел Alfa Romeo"}
{"url": "https://www.dnes.bg/politika/2018/10/17/cvetanov-za-op-nikoi-ne-se-e-otkazal-ot-koaliciiata.390798", "text": "Шефът на ПГ на ГЕРБ Цветан Цветанов отказа да коментира чрез медиите напрежението между Валери Симеонов и Волен Сидеров и разкола в \"Обединени патриоти\". Той обаче настоя, че все още никой от партньорите в коалицията не е заявил, че се отказва от поетите ангажименти в коалиционното споразумение.\n\r\nПо-рано днес депутатите от партията на Валери Симеонов НФСБ обявиха, че ще поискат оставката на Волен Сидеров като председател на парламентарната група на \"Обединени патриоти\", тъй като доверието от него вече е снето. Поредният скандал в малката коалиция се зароди заради разминаване в позициите за признаването на независимостта на украинската църква и обвинението на Сидеров, че Симеонов е вицепремиер на Джордж Сорос.\r\n                    \n                    \n                \"Убеден съм, че всяка една от партиите в коалиоционното споразумение има ангажимент към него и към управленската програма. Има много теми, които ни правят различни, но различното мнение не означава по никакъв начин разпад на коалицията. Към настоящия момент никой не е казал, че би се оттеглил от ангажимента си за изпълнение на 4-годишния мандат\", коментира Цветан Цветанов.\n\n\n\r\nТой настоя, че темата трябва да решат в \"Обединени патриоти\" и добави, че \"трябва да говорим помежду си, а не чрез медиите\".\r\nЦветанов каза и че коалиционният съвет, който трябваше да се проведе в понеделеник, е бил отложен, тъй като не е имало неотложни теми, които да налагат спешното му свикване.\r\nВторият в ГЕРБ за пореден път каза и че няма конкретно име, което да бъде фаворит за поста главен секретар на МВР. Цветанов настоя, че решението за това ще бъде взето от премиера и вътрешния министъра след консултации с президентската институция.\r\nТой коментира и случая \"Скрипал\" и добави, че доказателствата срещу Русия са много тревожни.\r\n\"Доказателствата вече са много по-ясни и тук може да се каже, че трябва да се съобразим с това, което направиха всички европейски държави. Не бих искал да иззема функциите на изпълнителната власт, но много е тревожно това, което излезе като доказателства и категоричността, която изразиха държави като Великобритания, Франция, Германия и САЩ\", каза Цветанов.\r\nПо думите му една от потенциалните заплахи в региона са хибридните атаки.\r\n\"Русия е една от държавите, които са потенциална заплаха с хибридните атаки, които прилагат в държавите от Западните Балкани, в държави от ЕС и в държави извън ЕС\", заключи Цветанов. ", "date": "2018.10.17", "title": "Цветанов за ОП: Никой не се е отказал от коалицията!"}
{"url": "https://www.dnes.bg/zvezdi/2018/10/17/tirion-lanistyr-umira-na-finala-na-game-of-thrones.390805", "text": "Спойлер за осмия сезон на Game of Thrones се появи из интернет пространството. Виновникът за това е актьроът Питър Динклидж, който играе Тирион Ланистър във фентъзи сериала. Питър не дава много интервюта и рядко коментира сагата.\r\nДори след славата, която получи, благодарение на тази роля, той винаги седи встрани и навярно е давал най-малко изявления от всички други главни герои. Но тази година той наруши тази своя традиция и отговори на повече въпроси на журналисти и фенове.\r\nПред Vulture Динклидж призна, че персонажът му е претърпял доста драматично развитие за осемте сезона. \"Той беше доста безотговорен в началото. Но порасна за няколко сезона и разви силно чувство за отговорност. Не морал, защото той винаги е имал морал, но той разбра какво да направи със своята интелигентност\", коментира Питър.\r\n                    \n                    \n                Той разкри, че е доволен от края на историята на Тирион. И феновете смятат, че актьорът намеква, че героят му умира във финалния сезон на сериала. \"Опитвам се да намеря правилните думи. Мисля, че за него е отреден много добър край. Няма значение какво е това - смъртта също може да е прекрасен завършек\", обясни Питър Динклидж.\r\n", "date": "2018.10.17", "title": "Тирион Ланистър умира на финала на Game of Thrones?"}
{"url": "https://www.dnes.bg/rusia/2018/10/17/teror-v-uchilishte-v-krim-izbuhnala-bomba-ubi-10-rani-desetki.390812", "text": " \r\nВ колежа в град Керч в Крим е избухнало неустановено взривно устройство, пише РИА Новости, като се позова на руския Национален антиреростичен комитет.\r\nДесет души са загинали, а около 50 души са пострадали. Двадесет души са хоспитализирани в Първа градска болница със средно тежки наранявания. Повечето от загиналите са ученици.\r\nПо думите на очевидец в техникума са станали няколко експлозии, а не една. Освен това в сградата са се чули изстрели.\r\nПървоначално беше съобщено, че в училището е станала газова експлозия.\r\n                    \n                    \n                На мястото на инцидента работят екипи на спешната помощ, специалисти от Министерството на извънредните ситуации и сътрудници на Федералната служба за сигурност.\r\nОперативният щаб на НАК координира работата на службите, за да се предотвратят евентуални повторни експлозии.\r\nРуският следствен комитет е образувал углавно дело.\r\nОт Кремъл заявиха, че на Владимир Путин е доложено за взрива. Президентът е наредил да бъде обезпечено извозването на пострадалите във водещите медицински центрове в Русия.\r\nПрессекретарят на руския президент Дмитрий Песков заяви, че се разглежда версията за терористичен акт. „На президента е доложена информация по линията на различни ведомства“, каза още Песков.\r\nВ Керч се намира ръководителят на Крим Сергей Аксьонов. За там е излетял Ил-76 на Министерството на извънредните ситуации.", "date": "2018.10.17", "title": "Терор в училище в Крим! Избухнала бомба уби 10, рани десетки"}
{"url": "https://www.dnes.bg/technology/2018/10/17/sled-50-godini-bedstviiata-shte-zalichat-celi-chasti-ot-zemnoto-kylbo.390778", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед 50 години природните бедствия ще бъдат толкова опустошителни, че ще заличат цели части от земното кълбо. Такава е прогнозата на един от най-опитните футуристи в Европа Рей Хамънд, който дойде за пръв път в България, за да вземе участие в третото издание на \"THE NEXT BIG THING\", годишната конференция на Bloomberg TV Bulgaria.\r\nСпоред него сериозен проблем, който трябва да бъде разгледан от всяко едно правителство, е мръсният въздух. По думите му за последните пет години замърсяването на въздуха се е повишило с цели 8%. Ако тенденцията продължи, милиони хора ще умрат, предрича Хамънд. \n\r\nНа фона на черната статистика, обаче, футуристът изтъкна и някои положителни прогнози. Според него ще има огромен напредък в развитието на медицината. Хамънд предвижда, че след няколко десетилетия замяната на човешки органи няма да бъде проблем. \n                    \n                    \n                \r\nПрез изминалите 35 години от живота си Рей Хамънд прави своята уникална прогноза за развитието на света, която се сбъдва безпогрешно. Днес футуристът живее животът, който сам е описал в своите книги. \n\r\nНай-значителната прогноза, която Хамънд прави, е, че Интернет ще промени всичко.\n\r\n\"По това време нямахме световна информационна мрежа, нямахме браузъри, дори нямахме хиперлинкове. За мен, обаче, беше ясно, че Интернет е от огромно значение и ще промени начина, по който живеем“, споделя в специално интервю за  Хамънд. \n\r\nПо думите му най-ключовата функция на Интернет е търсенето, а по този начин ще се правят и пари. \n\r\nС това, обаче, идва и огромна отговорност. Всеки път, в който използваме мрежата, ние предоставяме безвъзмездно информация за себе си. През последните две години онлайн обществото стана свидетел на множество скандали с изтичане на данни на потребители и това породи много въпроси за сигурността на личната ни информация. \n\r\n\"Трябва да разберем, че информацията е най-ценното нещо, с което разполагаме и трябва да я защитим\", допълни Хамънд. \n", "date": "2018.10.17", "title": "След 50 години бедствията ще заличат цели части от земното кълбо"}
{"url": "https://www.dnes.bg/stranata/2018/10/17/pensioneri-na-protest-tavanyt-na-pensiite-da-padne.390803", "text": "\n\r\nПореден протест пред сградата на Министерски съвет. Този път под прозорците на властта излязоха пенсионерите, които настояват минималната пенсия да стане 55% от минималната работна заплата от юли догодина. Освен това, пенсионерите искат да бъде приет и Закон за възрастните хора.\n\n\r\nВъзрастните хора се събраха в 11.00 ч. пред сградата на Министерския съвет, a по-късно се преместиха пред Народното събрание. Демонстрацията се случи по време на заседание на министрите. От инициативния комитет предлагат пенсиите да се преизчисляват спрямо средния осигурителен доход за предходната година.\r\n                    \n                    \n                \"Искаме още увеличение на инвалидните пенсии, отмяна на параграф 6 от Кодекса за социално осигуряване, който е дискриминационен и разделя хората на групи, както и приемане на Закон за възрастните хора\", каза пред  Николай Говедаров от Българската асоциация на пенсионерите.\r\nПенсионерите искат таванът на пенсиите да бъде премахнат, защото според тях увеличението му на 1200 лв. не е достатъчна.\n\r\n ", "date": "2018.10.17", "title": "Пенсионери на протест: Таванът на пенсиите да падне!"}
{"url": "https://www.dnes.bg/zvezdi/2018/10/17/leidi-gaga-sgodena-i-shtastlivecyt-e-impresario.390801", "text": "Лейди Гага най-накрая потвърди, че действително е сгодена за собствения си импресарио - Кристиан Карино.\r\nДвамата се срещат от началото на 2017 г., а през ноември миналата година се появиха слуховете, че вече са се сгодили. Изпълнителката на \"Bad Romance\" призна, че е така почти година по-късно.\r\nТя държа реч при взимане на награда на специално събитие на списание \"Elle\" в Бевърли Хилс и нарече своя любим - \"годеник\". 32-годишната певица е носила розов диамантен пръстен по време на събитието.\r\nГовори се, че звездата е била забелязвана с този пръстен и по време на турнето за представянето на новия филм, в който участва - \"A Star is Born\". \r\nЛейди Гага до последно пазеше личния си живот в тайна и не говореше много за връзката си с Кристиан.\r\n", "date": "2018.10.17", "title": "Лейди Гага – сгодена! И щастливецът е... импресарио"}
{"url": "https://www.dnes.bg/rusia/2018/10/17/vlastite-razsledvat-kyrvaviia-teror-v-kerch-jertvite-stanaha-18.390821", "text": "\r\nЖертвите на взрива в Керч са вече 18, съобщи ТАСС. 15 души са все още в неизвестнот, предава RT news.\r\nМеждувременно първият заместник-началник на руската армия Сергей Меликов потвърди, че взривът се разглежда като терористичен акт.\n\n\r\n\"Събитията, които се случиха в Керч напълно изискват действията на Росгвардията\", заяви той.\r\nМинистерството на отбраната на Руската федерация осигури четири самолета Ил-76 за евакуацията на ранените. Ведомството подготви и места във военните болници за пострадалите.\r\n                    \n                    \n                Следствието вече е започнало разследване за терористичен акт.\r\nСпоред разследващите експлозията е била причинена от натъпкано с метални парчета самоделно взривно устройство, поставено в столовата на колежа.\r\nВластите евакуират училища и детски градини в Керч след взрива, предаде Reuters. ", "date": "2018.10.17", "title": "Властите разследват кървавия терор в Керч. Жертвите станаха 18!"}
{"url": "https://www.dnes.bg/cars/2018/10/17/predlagat-zvezdi-na-pytishtata-spored-bezopasnostta.390756", "text": "Пътищата да бъдат оценени със звезди подобни на хотелските според това доколко са безопасни, каква е вероятността да стане катастрофи и да се стигне до смъртни случаи, предлагат от бизнеса. Това обяви председателят на Българска браншова асоциация “Пътна безопасност” инж. Николай Иванов, цитиран от \"Труд\". \n\r\nПодобна е практиката и в чужбина. Една звезда ще получават трасетата в най-лошо състояние с опасни виражи и наклони, лошо сцепление на асфалта или недобре поставени пътни знаци. Пет звезди ще се дават на шосетата, които са почти напълно безопасни. \n\r\nДанни за пътищата може да се събират с оборудван автомобил, който се движи с 60 км в час и събира данни, които впоследствие се анализират от експерти.\n                    \n                    \n                \r\nУ нас подобно изследване е правено в периода 2012-2015 г. по европейски проект за пътища с обща дължина от 690 км или 1,5% от пътната мрежа. Оценявани са отсечките между София и Сандански, столицата и ГКПП Калотина, Русе – Велико Търново, В. Търново – Плевен и Плевен-Русе. Тогава 70% от шосетата са оценени с 1 или 2 звезди, а едва 1,1% са получили 5 звезди.\n\r\nНе може знаците “черна точка”, които показват участъците с повишена концентрация на пътни произшествия, да се поставят като табели за внимание, каза инж. Росица Спасова от асоциацията. Тя даде за пример такъв знак, който от 10 години стои на пътния възел на Плевен, което показва, че не са взети мерки за подобряване на трасето. У нас смъртните случаи при катастрофи са 98 на 1 млн. жители, докато в Западна Европа те са три пъти по-малко.\n\r\n\n\r\n\r\n ", "date": "2018.10.17", "title": "Предлагат звезди на пътищата според безопасността "}
{"url": "https://www.dnes.bg/video-prognoza/2018/10/17/slynceto-ostava-v-kraia-na-sedmicata-zaoblachavane.390759", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИ днес ще има много слънце, но повече на Запад. Вече над Черноморието е облачно. Утрото е нормално хладно в страната. По високите западни полета имаме минусови температури. В следобедните часове остава все така топло. \r\nТова е прогнозата за времето според синоптикът на  Симеон Матев. \r\n\"В края на тази и началото на следващата седмица у нас ще превали, но няма да бъде в застрашителни количества. Днешният ден също ще стане свидетел на леки превалявания. Температурите ще се понижат с 2-3 градуса\", отбеляза той в \"България сутрин\".\r\nТемпературите сравнително се запазват до края на седмицата. В събота и неделя се очаква заоблачаване от север. В последния ден от седмицата се очакват значителни валежи.\r\n ", "date": "2018.10.17", "title": "Слънцето остава... В края на седмицата – заоблачаване"}
{"url": "https://www.dnes.bg/obshtestvo/2018/10/17/4-podskazki-za-sprianata-alfa-djendyri-simeonov-pravoslavie-i.390762", "text": "\n\r\nИзявление от името на Волен Сидеров се появи на черния екран на тв \"Алфа\".\r\nС него лидерът на \"Атака\" подсказва причините за спряната партийна телевизия.\r\nОт понеделник вечер тя излъчва черен екран. Първоначалният надпис бе: \"Телевизия \"Алфа\" спря. Питайте правителството защо...\"\r\nЦял ден във вторник Сидеров и депутатите му запазиха мълчание по темата.\r\nОт СЕМ пък обясниха, че не са спирали телевизията и дори изпратиха писмо до ръководството й, за да попитат за причината.\r\nКъсно снощи на екрана се появиха 4 надписа един след друг. От тях става ясно, че Сидеров обвинява Джордж Сорос и Валери Симеонов, пише \"\".\r\n                    \n                    \n                Той е ядосан на изявление на вицепремиера Симеонов за искането за разкол на църквите в Македония и Украйна. Лидерът на \"Атака\" обвинява коалиционния си партньор от НФСБ, че е човек на Сорос и атакува православието в разрез с всички църковни канони.\r\nСидеров е призовал премиера и правителството да вземат отношение, но те не са го направили.\r\nТой пише още, че Истанбулската конвенция е щяла да мине под натиска на Симеонов и шефа на депутатите от ГЕРБ Цветан Цветанов, но била спряна само благодарение на яростното противопоставяне.\r\nНакрая пита българите да определят на чия страна са.", "date": "2018.10.17", "title": "4 подсказки за спряната \"Алфа\": Джендъри, Симеонов, православие и..."}
{"url": "https://www.dnes.bg/stranata/2018/10/17/toi-spasi-10-deca-i-pochina-zad-volana-rumen-geroiat-ot-slokoshtica.390760", "text": "Истинско геройство извърши шофьор на училищен микробус, като спаси 10 деца, но издъхна зад волана от инфаркт. Трагедията се разиграла в понеделник следобед в кюстендилското село Слокощица.\r\n54-годишният Румен Архипов прибирал ученици на възраст между 9 и 14 г., които учели в Кюстендил. Трима били от началното училище \"Св. Кл. Охридски\", а останалите от Природо-математическата гимназия, които са в една сграда в града.\r\nПо пътя шофьорът усетил, че му прилошава. Успял да премине опасен участък от шосето с много остър и опасен завой и да овладее микробуса \"Мерцедес\" да не се преобърне.\n\r\nСлед около 200 метра навлязъл в Слокощица. Дръпнал ръчната спирачка и натиснал с двата крака педала на спирачката, за да убие скоростта. Рейсът се забил в кофа за боклук, а после в ограда на къща.\r\n                    \n                    \n                В нея живеел полицаят Румен Костадинов, който бил на двора с жена си. Неговата дъщеря също пътувала в буса. Съпругата на полицая веднага се обадила на тел. 112. Костадинов на мига прескочил оградата и останал шокиран, защото не забелязал човек на шофьорското място.\r\nЕдва когато влязъл, видял водача, паднал настрани. Полицаят започнал да изважда едно по едно децата от буса. Те били много изплашени и не разбрали, че шофьорът е починал. На помощ се притекъл и съсед. Двамата с Костадинов опитали да реанимират шофьора, докато пристигнат две линейки.\r\n\"Чух удар и видях, че училищният автобус, в който бе и дъщеря ни, се е ударил в оградата ни. Децата бяха в шок. Дори и ние се изплашихме. Извадихме децата и със съседа пренесохме шофьора на тротоара. Започнах да му правя изкуствено дишане\", каза Костадинов пред \"\".\r\nДецата са невредими, но в шок. Психолози са започнали работа с тях, за да ги успокоят. Те споделили, че шофьорът им бил любимец и обичали да се возят с него.\r\n\"Моят син също беше в буса. Всички са изплашени. Водачът е извършил геройство. Овладял е автомобила в последните мигове от живота си, можело е да се преобърне на 200 метра и да стане още по-голяма беля\", коментира кметът на Слокощица Румен Калфин.\r\n\"Поклон пред този човек, който с последните си сили се е опитвал и е съзнавал, че трябва да спаси децата\", каза директорката на началното училище \"Св. Кл. Охридски\" Евелина Димитрова.\r\nИ директорката на ПМГ Екатерина Паскалева изрази благодарността си към водача на буса: \"Светла му памет! В последните си минути е мислил за децата и е направил инцидента възможно най лек\".\r\n", "date": "2018.10.17", "title": "Той спаси 10 деца и почина зад волана. Румен – героят от Слокощица!"}
{"url": "https://www.dnes.bg/politika/2018/10/17/nfsb-ne-shte-siderov-za-shef-na-pg-to-svalia-doverieto-si.390764", "text": "Депутатите от НФСБ в коалицията \"Обединени патриоти\" обявиха в писмо до медиите, че свалят доверието си от лидера на \"Атака\" Волен Сидеров, който е и председател на ПГ на патриотите.\r\nВ него те пишат:\n\n\n\r\nПо повод поредното нарушение от Волен Сидеров на решението на Политическият съвет на Коалиция \"Обединени патриоти\" от 11.09.2018 г., с което „се одобрява и подкрепя дейността на представителите на Коалицията – членове на Министерския съвет\", подписано от тримата председатели на партиите от Коалицията, НФСБ заява, че:\n\r\n1. Считано от 17.10.2018 г. народните представители на НФСБ снемат доверието от Волен Сидеров като изпълняващ длъжността Председател на парламентарната група \"Обединени патриоти\";\r\n2. Считано от 17.10.2018 г. народните представители от НФСБ ще се представляват от заместник-председателите на партията Валентин Касабов и Борис Ячев;\r\n3. Публичните изявления и поведението на Волен Сидеров в страната и чужбина (вкл. в Русия) по никакъв начин не следва да се обвързват с ПП НФСБ.\n                    \n                    \n                \r\nПисмото е подписано от НАРОДНИ ПРЕДСТАВИТЕЛИ ОТ ПП НФСБ В 44-то НС:\r\nВАЛЕНТИН КАСАБОВ\r\nБОРИС ЯЧЕВ\r\nХРИСТИАН МИТЕВ\r\nПЕТЪР ПЕТРОВ\r\nСЛАВЧО АТАНАСОВ\r\nГЕОРГИ КОЛЕВ\r\nЙОРДАН АПОСТОЛОВ\r\nРОСЕН ЖИВКОВ\r\nПредполага се, че решението на хората на Валери Симеонов е заради директните обвинения на Сидеров към лидера на НФСБ, отправени снощи от ефира на спряната телевизия \"Алфа\".\r\nВ четири кадъра националистът Сидеров обвини съратника си Симеонов, че призовава за неспазване на канона и открито иска разкол на църквите в Македония и Украйна. Лидерът на \"Атака\" обвинява коалиционния си партньор от НФСБ, че е човек на Сорос и атакува православието.\r\nТой пише още, че Истанбулската конвенция е щяла да мине под натиска на Симеонов и шефа на депутатите от ГЕРБ Цветан Цветанов, но била спряна само благодарение на яростното противопоставяне.", "date": "2018.10.17", "title": "НФСБ не ще Сидеров за шеф на ПГ-то, сваля доверието си"}
{"url": "https://www.dnes.bg/temida/2018/10/17/germaniia-ni-vryshta-severin-vodiat-go-s-konvoi-do-ruse.390761", "text": "Днес Германия връща у нас Северин Красимиров, задържаният за убийството на тв водещата Виктория Маринова.\r\nТой ще пристигне в България с полет от Хамбург, след което ще бъде откаран с конвой към Русе.\r\nСлед залавянето на Северин в Германия, съдът в германският град Целе уважи искането на българската прокуратура 21-годишният мъж да бъде екстрадиран в родината ни.\n\n\n\n\r\nГерманските власти са влезли в комуникация с правосъдното министерство, за да бъде уредено физическото предаване на Красимиров.\r\nСеверин ще бъде задържан за 72 часа още на летището в София, а след това прокуратурата ще поиска за него постоянен арест.\r\nОт Северин ще бъдат взети и ДНК проби, за да се докаже, че той е убиецът. Това се налага, тъй като сегашните, които съвпаднаха с намерената сперма по тялото на изнасилената Маринова, бяха иззети от панталоните на задържания в Германия мъж.  Ще му свалят и отпечатъци.\r\n ", "date": "2018.10.17", "title": "Германия ни връща Северин, водят го с конвой до Русе"}
{"url": "https://www.dnes.bg/politika/2018/10/17/prezidentyt-s-poredno-veto-za-dyrjavnata-sobstvenost.390767", "text": "Президентът Румен Радев наложи вето върху част от Закона за изменение на Закона за държавната собственост, приет от 44-то Народно събрание на 10 октомври 2018 г.\r\n\n\r\nС приетия закон се създава възможност за скрита приватизация на дружества от забранителния списък по Закона за приватизация и следприватизационен контрол.\n\r\nПрезидентът налага вето с разбирането, че е недопустимо правната уредба да се превръща от средство за защита в законодателни решения, които увреждат обществения интерес.\r\nЕто и пълният текст на мотивите на държавния глава: \r\n                    \n                    \n                Уважаеми народни представители,\n\r\nОбщественият интерес изисква разпореждането с държавно или общинско имущество да се подчинява на ясни правила, които да го охраняват във всички случаи. Това се отнася с още по-голяма сила за правилата, по които се осъществява приватизацията на такова имущество. Въпреки направената в мотивите за приемането на закона заявка, че няма да се променя по същество досегашната концепция на законодателя, новите правила засягат основни елементи и принципи за правата на държавата в търговски дружества и за приватизацията. \n\r\nС § 1, т. 2 от Закона за изменение на Закона за държавната собственост (ЗИ ЗДС) се премахва забраната за апортиране на имоти и вещи - собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие.\n\r\nПосочените разпоредби от ЗИ ЗДС противоречат на целта на забранителния списък, а именно - да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост. Апортът има транслативен ефект и предметът на апорта става собственост на дружеството, в което той е направен, без апортиращият да получи насрещно плащане. Когато апортът се прави в дружество, което не е в забранителния списък, няма пречка впоследствие това дружество да бъде приватизирано заедно с апортираните имоти и вещи на дружеството от забранителния списък. По този начин се създава законова възможност за скрита безплатна приватизация на дружества от забранителния списък чрез апортиране на техни имоти и вещи. Нещо повече, с § 1, т. 2 се отменя общата забрана за апортиране на имоти и вещи на дружества от забранителния списък, а с § 4 се създава специално правило, изискващо решение на Министерския съвет само при апорт на необособени части от тях. По отношение на другите видове апорт, например на обособени части, право на ползване, право на строеж, патент, право на вземания, приетият закон не съдържа никакви специални правила. Това дава възможност такива апорти да бъдат извършвани и без решение на Министерския съвет.\n\r\nПриетият § 3 от ЗИ ЗДС премахва един важен правен способ за защита на държавния интерес, когато търговски дружества с повече от 50 на сто държавно участие учредяват или участват с парична или непарична вноска в търговски дружества, чийто капитал не е тяхна собственост. Отнема се възможността в тази хипотеза направилите апорт търговски дружества с повече от 50 на сто държавно участие  да имат блокираща квота при вземане на решения за изменение на устава или на дружествения договор, за увеличаване и намаляване на капитала, за сключване на сделките по чл. 236, ал. 2 от Търговския закон, за извършване на разпоредителни сделки с имущество - предмет на непаричната вноска, както и за преобразуване и прекратяване на дружеството. Това правило ще рефлектира и върху търговските дружества от забранителния списък, които няма да могат да се противопоставят на взимането на решения за отчуждаване на апортираното от тях имущество в полза на трети лица. Така се създава още по-реална опасност за скрита приватизация по отношение на дружества, които би трябвало да подлежат на приватизация само след решение на Народното събрание.\n\r\nСправедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. В настоящия момент, когато останалите за приватизация обекти са малко, се увеличава интересът към търговските дружества от забранителния списък. Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес.\n\r\nУважаеми народни представители,\n\r\nПо изложените мотиви и на основание чл. 101, ал. 1 от Конституцията на Република България връщам за ново обсъждане в Народното събрание разпоредбите на § 1, т. 2, § 3 и § 4 от Закона за изменение на Закона за държавната собственост, приет на 10.10.2018 г. ", "date": "2018.10.17", "title": "Президентът с поредно вето. За държавната собственост"}
{"url": "https://www.dnes.bg/akoshtete-vqrvaite/2018/10/17/obzavejdaneto-na-doma-razkriva-lichnostta-ni.390728", "text": "Както облеклото и визията могат да подскажат за това каква личност сте, така и обликът на дома ви говори за особеностите на характера ви повече, отколкото предполагате. Вашият дом е отражение на вас самите, без да си давате сметка за това. Интериорните решения, които взимате, за да оформите дизайна на жилището си подсказват що за личност сте.\r\n\r\nАко едно от първите неща, които хората забелязват, когато влязат в дома ви, са изложените от вас предмети, свързани с постижения, пътувания, сувенири, това обикновено е израз на егото ви, на силно изявеното \"Аз\". Това е вашият начин да разкажете историята си на хората, които влизат в дома ви. Не се притеснявате от себе си и не се срамувате от нищо, напротив – искате да го покажете. Силна личност сте и не се страхувате да влизате в конфронтации, да преследвате целите си и да изразявате мнението си.\r\n                    \n                    \n                \r\nХората, които се занимават с много неща, креативни и активни личности са, и освен това обичат да пътуват много, обикновено нямат време и енергия да подреждат бюрата си вкъщи или на работното място. Тези личности не са дребнави, не се вглъбяват в дребните и излишни неща, а гледат цялостната картина. Интелигентни са и предпочитат да влагат енергията си в нещо наистина важно вместо в излишен педантизъм в подредбата, от който няма полза.\r\n", "date": "2018.10.17", "title": "Обзавеждането на дома разкрива личността ни"}
{"url": "https://www.dnes.bg/notifikacii/2018/10/17/avariia-v-arsenal-shestima-sa-raneni-i-v-bolnica.390772", "text": "Шестима души са пострадали при авария в цех 120 на Завод 3 в \"Арсенал\", съобщи \"Фокус\" като цитира ръководството на завода.\r\nИнцидентът е станал при локално запалване, причините за което се изясняват.\r\nИ шестимата пострадали са мъже, те са откарани в Спешния център на Казанлък.\r\nЕдиният от пострадалите е в по-тежко състояние, но без опасност за живота. Останалите са с различни повърхностни наранявания, също без опасност за живота.\r\nПострадалите са на възраст от 23 до 60 години: Димитър Д., Михаил Б., Десислав И. Георги Г., Румен П. и Митко С.\r\nНай-тежко е пострадал 23-годишният Димитър Д.\r\nНяма опасност за разрастване на аварията.", "date": "2018.10.17", "title": "Авария в \"Арсенал\"! Шестима са ранени и в болница"}
{"url": "https://www.dnes.bg/stranata/2018/10/17/sheker-mahala-vystana-sreshtu-bagerite-voina-shte-stava.390768", "text": "\"Война ще става, война!\", крещят жители на пловдивската Шекер махала.\r\nВъоръжена жандармерия охранява от сутринта акцията по събаряне на 10 незаконни къщи. Бутането е предприето от кмета на район \"Северен\" Ральо Ралев, който ръководи операцията.\r\n\"Очаквам провокации, затова има такова присъствие на органите на реда\", коментира пред \"\" районният кмет.\r\nТочно в 9:10 часа багери започнаха да събарят къщите, които по-скоро приличат на колиби.\r\n\"Къде ще отида с моите 5 деца?\", попита Симеон Миленков, чийто дом е един от нарочените за бутане.\r\n30-годишната Минка Василева се закани да се барикадира в жилището си с трите си деца, за да не пусне багера.\r\n                    \n                    \n                Акцията започна, като жандармеристите отцепиха района и избутаха събралото се множество в страни, за да не пречи.\r\nЖителите наблюдават как техниката помита и срива със земята къщите им.\r\nКметът Ралев обясни, че къщите са построени върху общински терени без никакви книжа.\r\nМногократно жителите са били предупреждавани да ги премахнат сами, но до момента подобен ход не е бил предприет от живеещите.", "date": "2018.10.17", "title": "Шекер махала въстана срещу багерите: Война ще става! "}
{"url": "https://www.dnes.bg/sofia/2018/10/17/chasti-ot-sofiia-ostavat-bez-voda-na-18-oktomvri-petyk.390773", "text": "На 18 октомври 2018 г. (четвъртък), във връзка с подмяна на водомерен възел в с. Железница, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nс. Железница.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\n\r\nНа 18 октомври 2018 г. (четвъртък), във връзка с реконструкция на уличен водопровод на ул. „Сава Михайлов“ жк. „Западен парк“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Сава Михайлов“ от бл. 33А до бул. „Царица Йоана“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Найчо Цанов“ ъгъла с ул. „Сава Михайлов“.\n\r\nНа 18 октомври 2018 г. (четвъртък), във връзка с подмяна на спирателен кран на бул. „Мадрид“ кв. „Подуене“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nбул. „Мадрид“ от бул. „Евлоги и Христо Георгиеви“ до ул. „Черковна“ – четни номера.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид “ ъгъла с ул. „Васил Друмев“.\n\r\nНа 18 октомври 2018 г. (четвъртък), във връзка с монтаж на спирателен кран на бул. „Александър Стамболийски“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nбул. „Александър Стамболийски“ от бул. „Витоша“ до ул. „Княз Борис I“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски “ ъгъла с бул. „Витоша“.\n\r\nНа 18 октомври 2018 г. (четвъртък), във връзка с подмяна на сградно водопроводно отклонение  на ул. 6 вилна зона „Киноцентър“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Иван Богданов“  от ул. „Проф. Боян Пенев“ до ул. „Стилиян Чилингиров“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Богданов “ №7.\n\r\nНа 18 октомври 2018 г. (четвъртък), във връзка с изграждане на сградно водопроводно отклонение  на ул. „Синчец“ с. Негован, се налага спиране на водоподаването от 09:30 до 18:30 часа на клиентите на „Софийска вода”, живеещи в района на:\r\nул. „Емануил Александров“  от ул. „Училищна“ до ул. „Нов живот“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Училищна “ ъгъла с ул. „Емануил Александров“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.10.17", "title": "Части от София остават без вода на 18 октомври, петък"}
{"url": "https://www.dnes.bg/politika/2018/10/17/ukrainskata-cyrkva-see-razkola-v-obedineni-patrioti.390774", "text": "На следващия коалиционен съвет на ОП депутатите от НФСБ ще поискат оставката на Волен Сидеров като председател на групата.\r\nДоверието от него вече е снето, обяви зам.-шефът на групата Валентин Касабов в присъствието на останалите депутати от партията на Валери Симеонов.\r\nОсвен това от НФСБ категорично порязаха мераците на лидера на \"Атака\" да оглави листа на предстоящите избори за Европейски парламент и да стане евродепутат.\n\n\n\r\nВ основата на поредния скандал между \"Атака\" и НФСБ стои украинската православна църква. Заради позицията на Симеонов на черния екран на спряната телевизия \"Алфа\" се появиха слайдове от името на Сидеров срещу Валери Симеонов, в които той го обвинява, че е вицепремиер на Джордж Сорос.\r\n                    \n                    \n                Според депутатите от Симеонов обаче явно Сидеров обслужва интересите на Русия, а независимостта на украинската църква трябва да бъде подкрепена.\n\r\nДепутатите на НФСБ няма да напускат групата на ОП, но вече ще се представляват от Валентин Касабов и Борис Ячев.\n\r\n\"Публичните изявления и поведението на Сидеров в страната и чужбина, включително в Русия, не следва да се обвързват с \"Обединени патриоти\", заявиха от НФСБ.\r\nТе обвиниха Сидеров в \"поредното нарушение на споразумението на коалицията\".\r\n\"Това са поредните лъжи на Сидеров в неговата телевизия, поредица от действия и лъжи срещу нашата коалиция, голямата коалиция и България. Неговите интереси са да защитава само и единствено Русия и така работи срещу България\", отсече Касабов.\r\nРешението на НФСБ няма да доведе до разпад на управляващата голяма коалиция, увери Борис Ячев.\r\nТова не е първият скандал в групата на патриотите. В края на юли отново имаше напрежение, което дори ескалира до физически сблъсъци между Сидеров и Валентин Касабов в стаята на парламентарната група на ОП. Тогава Сидеров обяви, че Касабов го е бутнал, а пък Касабов нарече измислици обвиненията срещу него.\r\nВъпреки раздора – през септември патриотите успяха да постигнат примирие и хората на Симеонов досега не искаха оставката на Сидеров като шеф на парламентарната група.\r\nОт днес обаче нещата вече изглеждат по различен начин.\r\nКаква ще е позицията за исканата оставка на Сидеров на третия партньор в малката коалиция – ВМРО така и не стана ясно.\r\nИскрен Веселинов коментира, че според воеводите е изключително незряло постигнато до момента от патриотите да се разрушава.\r\n\"Няма да влизаме в диалог, търсим разговор на коалиционен съвет и се надяваме, че събитията са обратими\", лаконично коментира той.", "date": "2018.10.17", "title": "Украинската църква сее разкола в \"Обединени патриоти\""}
{"url": "https://www.dnes.bg/obshtestvo/2018/10/17/10-dni-sled-ubiistvoto-na-viktoriia-spravedlivost-za-vsichki.390770", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед смъртта на Виктория нейният бивш свекър смята, че напрежението, създало се след убийството, показва разделението в обществото ни.\r\nРумен Максимов благодари на хората, които подкрепят семейството след убийството на Виктория.\r\n\"Трябва да се справяме, остана едно малко слънчево дете и заради него сме длъжни да се държим\", каза Румен Максимов пред .\n\n\n\n\r\nТой е бил един от първите, които са научили, че Северин Красимиров, заподозрян за убийството, е бил задържан в Германия. Максимов поясни, че и семейството е имало своя версия за убийството, но са се доверили на МВР.\r\n                    \n                    \n                \"Вики не беше човек, който да се даде лесно. Тя спортуваше редовно, физически здрава. Тук явно са се насложили няколко негативни фактора наведнъж\", обясни Максимов.\r\nТой заяви, че дълго време е предполагал, че нападателят на Вики не е бил сам, и дори и до сега се съмнява. Надява се, че следствието ще установи това с точност.\r\n\"Не искам всичките последствия да ги носи един човек, ако не е бил сам\", заяви мъжът.\r\nКъм Виктория не е имало заплахи, обясни още бившият й свекър. Тя е била ориентирана към добрите истории и едва наскоро е започнала да се занимава с по-сериозни теми.\r\n\"Това беше и основното, което ни подтикна да излезем с апел към хората, към хилядите, които се събраха - да направят едно добро на непознат и го помолят той да направя същото\", обясни Максимов.\r\nТой коментира и напрежението след убийството.\r\n\"Това показва дълбокото разслоение в обществото ни\", смята Максимов.\r\nСпоред него част от публикациите за убийството са били \"треторазрядни криминални съчинения\", а други - открит апел за мъст.\r\n\"Убиецът заслужава най-тежкото наказание, този случай показва голяма дупка в законодателството\", посочи той.\r\nРумен Максимов обясни, че е недопустимо хора, които извършват такива престъпления да могат да се възползват от вратичката в закона, която намалява корупцията.\r\n\"Обществото не би приело едно такова споразумение\", смята той. ", "date": "2018.10.17", "title": "10 дни след убийството на Виктория: Справедливост... за всички!"}
{"url": "https://www.dnes.bg/stranata/2018/10/17/banicharka-blysna-6-godishno-v-blagoevgrad.390776", "text": "6-годишно дете е било блъснато от товарен автомобил на кръстовище в Благоевград във вторник, съобщават от Областната дирекция на МВР.\r\nИнцидентът е станал между ул. \"Полк. Дрангов\" и ул. \"Балкан\", като сигналът за него е подаден около 16:30 часа.\r\nУстановено е, че на кръстовището, товарен автомобил \"Форд Куриер\", управляван от 60-годишен мъж от областния град, при приближаване и заобикаляне на автобус, сигнализиран с табела за превоз на организирана група деца, блъска 6-годишно момиче от града, пресичащо пътното платно пред автобуса. \r\nВ резултат на инцидента детето е получило натъртване на дясното бедро и след извършен медицински преглед е освободено за домашно лечение. \r\nПробата за наличие на алкохол в издишания въздух на водача на товарния автомобил е отрицателна.", "date": "2018.10.17", "title": "Баничарка блъсна 6-годишно в Благоевград"}
{"url": "https://www.dnes.bg/obrazovanie/2018/10/17/obshtejitie-moe-ad-moi-problemite-na-pyrvokursnicite.390763", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМалко след началото на академичната година, в пълен контраст с емоциите около приема и старта на висшето образование, голяма част от студентите са шокирани от условията на живот в общежитията, критериите, по които се настаняват студентите и не на последно място - дългото чакане на опашки, за да се плати месечният наем.\n\n\n\r\nСлед първия етап от настанителната кампания някои от първокурсниците в СУ биват настанени в стаи на Медицинския университет. Младите хора обаче освен покрив над главите си, получиха дървеници, мухъл и изтърбушени легла.\r\n\"Проблемът тръгна от това, че успехът ми не беше достатъчно висок, за да получа общежитие на първия етап от класирането. Затова ме настаниха в стая на МУ София\", разказа пред  Радослав, един от студентите.\r\n                    \n                    \n                Други младежи пък са били настанени в блокове в столичния кв. \"Княжево\", където условията за живот били нормални, но неудобство им създавало това, че кварталът е краен се налага да пътуват за лекции всеки ден по над час.\r\nОт настанителната комисия обясняват, че към момента няма никакви свободни места в общежитията на СУ \"Св. Климент Охридски\".  Три от блоковете били в основен ремонт и заради това се наложило в момента да се ползват стаи на други университети. Но обещават, че студентите ще бъдат преместени, след като работата приключи.\r\n ", "date": "2018.10.17", "title": "Общежитие мое, ад мой: Проблемите на първокурсниците"}
{"url": "https://www.dnes.bg/politika/2018/10/17/kulturata-shte-sblijava-oshte-bylgariia-i-makedoniia.390777", "text": "Първата \"Българо-македонска културна среща\", която се проведе в НДК, постави начало на дейността на Граждански съвет за културно сътрудничество между двете страни.\n\r\nСъветът си поставя за цел да увеличи културния обмен, както и общия продукт на осъществяваните съвместно културни и образователни дейности, да насочва политиките в тази посока с цел улесняването на общата работа в областта на културата, както и да способства за сътрудничеството между творците, учените и представителите на креативните индустрии от двете страни на границата. Обмисля се и създаването на общи центрове за кино и телевизионни продукции и пр.\n\r\n\"Македония заема специално място в живота и на съвременна България и този факт не ни разрешава да я поставяме в пакета \"Западни Балкани\" - нещо, което беше цел на интереси, враждебни на сближаването между Македония и България. Особената връзка между двете страни е достатъчно добре известна на всеки запознат и непредубеден наблюдател, поради което никой не би могъл да се разсърди на България за това, че отрежда особено и по-специално място на културните си връзки с Македония. Десетилетията липса на общуване между двете страни, взаимното непознаване и отсъствието на сътрудничество са онова, което прави възможна дори и днес демонизацията на \"другия\", посредством която двете общества биват манипулирани, а изкуствената конфронтация се поддържа с помощта на страха от непознатия. Бил той поместен в образа на \"окупатор\" и \"татарин\", или на \"крадец на история\" и \"промит мозък\", гласи първата декларация на гражданския съвет.\n                    \n                    \n                \r\nДейците от двете страни смятат, че тези инструменти на конфронтирането са част от един по-голям механизъм, работещ срещу сближаването ни. \n\r\n\"Страхът и ужасът от непознатия престават да съществуват тогава, когато той се превърне в жива реалност. Ето защо смятаме, че единственият път за премахването на страховете, вървейки по който ще изградим бъдещото си мирно и общо съществуване, е пътят на пълноценното и пълнокръвно културно общуване помежду ни. За да няма страхове, трябва да няма тайни, а за да няма тайни, трябва да общуваме и да се преоткриваме взаимно, да проведем непроведените разговори и да вървим напред, а не да сме обърнати назад и да се вторачваме в миналото. Това, което правим днес заедно, ще бъде общата ни история утре. От нас зависи дали ще се гордеем с нея или напротив – ще се срамуваме\", пише още в общата декларация.\n\r\nСъветът призовава хората от целия културен сектор в България да търсят нови форми на общуване, създаването на общи културни продукти в творческо сътрудничество с хора от Македония. Според тях, за да се улеснят културните връзки между двете страни трябва съдействие от министерствата на културата, образованието, младежта и спорта и външните работи. \n\r\nСрещата бе организирана от Българския културен клуб Скопие от македонска страна и фондация \"Татковина\" от българска. \r\nВ гражданския съвет влизат д-р Калин Крумов, Андрей Захариев, доц. д-р Веселин Методиев, Теодосий Спасов, Иван Дойков-продуцент, Стефан Тафров, проф. Катерина Венедикова, проф. Диана Гергова, проф. Евелина Келбечева, д-р Антон Панчев, доц. д-р Ана Кочева, Весела Ляхова, Вълкан Станчев, Станка Желева, Димитър Божилов, Андони Андрееев, Владимир Васев, Силвия Васева, Райна Дрангова, Елисавета Шапкарева, Красимир Ангелов, Веселин Кирев, Пламен Иванов, Владимир Руменов, Емил Георгиев, Павел Целкоски, Андрей Арнаудов, Стефан Здравески, Андрей Врабчев и Мирослав Ризински.\r\n ", "date": "2018.10.17", "title": "Културата ще сближава още България и Македония"}
{"url": "https://www.dnes.bg/eu/2018/10/17/es-se-gotvi-za-krah-na-pregovorite-za-brexit-nadiava-se-na-chudo.390748", "text": "Европейският съюз се готви за провал на преговорите за излизането на Великобритания от ЕС, които трябваше да приключат до средата на октомври.\r\n\"Вероятността от сценарий без сделка е по-вероятен от когато и да е било\", предупреди европейските президенти и премиери шефът на Съвета на ЕС Доналд Туск в поканата си за срещата за Brexit тази вечер в Брюксел. Снощи той заяви, че \"няма основания за оптимизъм преди срещата\" и че \"единствената надежда сега е добрата воля и решимост от двете страни\". \n\n\n\r\n27-те премиери и президенти ще чуят от Тереза Мей нейната оценка за преговорите, след което трябва да решат дали има достатъчен напредък, който да позволи споразумението за условията на раздялата да бъде изпратено за ратификация на Европейския и британския парламент. Ако това стане, те ще се съберат пак през ноември, за да я довършат и благословят.\r\n                    \n                    \n                Според Брюксел октомври е крайният срок процесът на ратификация да може да приключи навреме за излизането на Великобритания от ЕС на 30 март.\r\nГлавният преговарящ на ЕС Мишел Барние, който ще представи на лидерите европейската гледна точка тази вечер, предупреди, че ще трябва още време \"спокойно и сериозно\" да бъдат продължени през следващите седмици преди да е ясно дали разводът ще стане мирно или по трудния начин.\r\n\"Работихме много през последните дни с британското правителство да намерим общо съгласие, но не можахме да го постигнем. Остават много отворени теми, включително за границата в Ирландия. Ще трябва още време да се намери това съгласие и да се изчака този решителен прогрес, който е нужен на нас да приключим преговорите\", заяви Барние пред европейските министри от ЕС вчера в Люксембург.\r\nМакар да е малко вероятно, Брюксел се надява на чудо в последната минута, което да позволи сключването на сделката за раздялата, уреждаща условията, при които Лондон ще престане да е част от ЕС на 30 март. Редица евролидери, включително шефът на Еврокомисията Жан-Клод Юнекр заявиха, че сделка е постижима.\r\n\"Нещата се оказаха по-трудни, отколкото някои може да са очаквали, но въпреки това трябва да запазим надежда и решимост, тъй като готовност за продължаване на разговорите има и от двете страни\", пише още в писмото на Туск до европейските лидери, с което ги свиква в Брюксел.\r\nСпоред първия зам шеф на Европейската комисия Франс Тимерманс не може и да се говори за успех при Brexit, като целта сега е раздялата да стане с по-малко щети за двете страни. Австрийският европейски министър Гернот Блюмел заяви, че за ЕС сега най-важно е да запази единството между оставащите 27 членки, за да може да продължи разговорите с Лондон.\r\nАко ЕС и Обединеното кралство не намерят общ език, на 30 март цялото европейско законодателство автоматично ще престане да действа на територията на Великобритания. Ако сделка бъде сключена, ще бъде уговорен 21-месечен преходен период, през който връзките от двата края на Ламанша да бъдат разтрогнати и новите отношения да бъдат договорени.\r\nВечерята, посветена на Великобритания довечера, е втората от седемте срещи на върха, които ще се проведат в Брюксел до края на седмицата. След тристранката между евроинституциите, синдикатите и бизнеса днес, в четвъртък евролидерите ще се съберат да обсъдят миграцията, вътрешната сигурност, дългосрочното бюджетно планиране и отношенията с арабските държави и с Африка. Очаква се да бъдат дискутирани новите планове за създаване на 10 000 европейска гранична служба, на затворени лагери за незаконни мигранти в ЕС и в съседните държави, в които да се пресяват имащите право на закрила от икономическите мигранти. Еврокомисията иска нови парични вноски за фонда за Африка, от който финансира различни програми за управление на миграционните процеси към Европа.\r\nОчаква се разговорът за вътрешната сигурност да се върти около разкритията за провалена хакерска атака на руското военно разузнаване срещу Организацията за забрана на химическите оръжия през април, новите разкрития за отравянето на баща и дъщеря Скрипал и върху мерките срещу дезинформацията предвид наближаващите европейски избори догодина.\r\nПо обед европейските лидери ще преподредят креслата за т.нар. Евро среща на върха, където дискусиите ще са посветени на еврото. В дневния ред са предвидени дебати по завършването на банковия съюз и Европейския спасителен механизъм. Българският премиер Бойко Борисов е поканен и на този формат, в който и този път ще присъстват всички държави, а не само 19-те от еврозоната.\r\nСлед като изчерпят дебата за еврото, лидерите на 28-те еврочленки ще се прехвърлят на срещата на върха на Азия-Европа. Започваща в четвъртък надвечер тя ще продължи 2 дни, до петък следобед и ще събере 51 държавни и правителствени глави, сред които и руският премиер Дмитрий Медведев и представители на 20 държави от Азия. В дневния ред са политически, икономически и социални въпроси, включително борбата с тероризма, климатичните промени и търговията.\r\nЕвропейската комисия засега не потвърди съобщението на Москва, че Медведев си е уговорил среща с шефа й Жан-Клод Юнкер по време на събитието.\r\nДипломатическият маратон ще завърши в петък следобед със среща на върха ЕС-Южна Корея, която ще бъде председателствана от Туск и от корейския президент Мун Дже-ин. ", "date": "2018.10.17", "title": "ЕС се готви за крах на преговорите за Brexit, надява се на чудо"}
{"url": "https://www.dnes.bg/notifikacii/2018/10/17/aleksandra-nacheva-ni-donese-peto-zlato-na-mladejkata-olimpiada.390751", "text": "Александра Начева спечели пети златен медал за България от младежките олимпийски игри в Буенос Айрес. \r\n17-годишната ни състезателка триумфира в тройния скок на турнира по лека атлетика в аржентинската столица, след като се справи с конкуренцията на испанката Мария Висенте. \n\r\nДвете имаха равен резултат, записвайки по 13.76 метра в най-добрите си първи серии опити, но нашето момиче имаше преднина заради по-слабия попътен вятър (0,9 срещу 1,6 метра в секунда).\n\r\nВъв вчерашния ден обаче Начева не остави съмнения в превъзходството си, след като постигна страхотния резултат от 13.86 метра във втория си опит с попътен вятър 1,4 метра в секунда, докато основната й конкурентка записа 13.67 и така зае второто място с общ резултат 27.43. \r\n                \n                Регламентът в турнира бе по-различен от обичайния в леката атлетика, тъй като крайното класиране се определя от сбора от двата най-добри резултата на състезателките след двете им серии опити, а Начева събра общо 27.62 и така се окичи със златното отличие.\n\r\nПо този начин българката, която е световна шампионка при 20-годишните, донесе десети медал за България от младежката олимпиада. Страната ни вече има 5 златни, 3 сребърни и два бронзови, след като преди това титли в отборните мултинационални състезания спечелиха стрелецът Кирил Киров, бадминтонистката Мария Делчева и двойката акробати Мариела Костадинова и Панайот Димитров, а Костадинова и Димитров станаха шампиони и на смесени двойки. Адриан Андреев спечели сребро на двойки в тениса, вицешампион е и щангистът Христо Христов, а третото ни сребро дойде от Валентин Андреев. Бронзовите ни отличия са на Галя Шатова (вдигане на тежести) и Едмонд Назарян (борба).\n\r\nВ последния ден от турнира по лека атлетика Веселин Живков зае 16-о място в крайното класиране на 200-метровия спринт с 21,47 сек. в днешните серии и общо 43,47.\n\r\nПриключиха и мултинационалните микс щафети в модерния петобой с наше участие. Двойката Зорница Стоилова/Шчаба Бом (Унг) зае престижното 11-о място в крайното класиране с 1086 т., докато тандемът Христо Панайотов/Екатерина Тарева (Киргизстан) се нареди 17-о място в окончателната подредба с 1057 т.\r\n ", "date": "2018.10.17", "title": "Александра Начева ни донесе пето злато на младежката Олимпиада!"}
{"url": "https://www.dnes.bg/notifikacii/2018/10/17/amerikanski-pilot-zaginal-v-razbiliia-se-ukrainski-su-27.390752", "text": "ВВС на САЩ потвърдиха, че американски военнослужещ е бил \"участник в инцидента\" със самолета Су-27, който се разби вчера във Виницка област в Украйна, предаде ТАСС. Според съобщението е започнало разследване.\r\n\"Потвърждаваме, че военнослужещ от САЩ е бил участник в този инцидент. В момента се провежда разследваме и ще предоставим допълнителна информация, когато такава се появи\", отбелязват от ВВС на Съединените щати в изявление за медиите.\n\r\nПо-рано вчера беше съобщено, че изтребител Су-27 на украинските ВВС е катастрофирал при учебен полет и двамата пилоти са загинали.\r\nУкраинският генерален щаб, цитиран от Ройтерс, потвърди, че двамата пилоти са мъртви и телата им са намерени.\r\nСпоред украински медии полетът е бил част от международните учения \"Чисто небе-2018\".\r\n ", "date": "2018.10.17", "title": "Американски пилот загинал в разбилия се украински Су-27?"}
{"url": "https://www.dnes.bg/zvezdi/2018/10/17/eminem-na-46-bialata-ikona-na-hip-hopa.390710", "text": "\n\r\nНа днешния 17 октомври рожден ден празнува американският рапър, музикален продуцент и актьор Еминем. Роден през 1972 година в Сейнт Джоузеф, Мисури, Маршъл Брус Матърс стартира своята музикална кариера през 1992 година.\n\r\nИстинската популярност го застига в самия край на XX век, като първият му голям хит \"The real slim shady\" го изстрелва на върха на славата. Същата година – 1999, издава дебютния си албум The Slim Shady LP, донасящ му награда \"Грами\" за най-добър рап албум.\n\r\nСледващият му албум, The Marshall Mathers LP (2000), се превръща в най-бързо продадения албум в историята.\n                    \n                    \n                \r\nПочитател е на рапа от малък, Маршал започва да се занимава активно с музика когато е на 14. По това време той вече живее в далеч по-големия град Детройт.\n\r\nКато тийнейджър Маршъл често е бил обект на подигравките на чернокожи момчета, занимаващи се с хип-хоп. Самият певец дори твърди, че е бил 9 дни в кома след схватка с няколко момчета.\n\r\nСлед записването на \"The Eminem Show\" през 2002 година Еминем става първият музикант, спечелил \"Грами\" за най-добър рап албум за три поредни албума.\n\r\nПрез 2002 година е удостоен с \"Оскар\" за най-добра оригинална песен за \"Lose Yourself\" към филма „Осмата миля“, в който играе главната роля.\n\r\nЕминем е продал общо над 180 милиона копия от албумите си, което го прави най-продаваният рапър в историята.\n\r\nПосочен е от списание \"Ролинг Стоун\" за един от стоте най-велики музиканти за всички времена.\n\r\nОбявен е за най-добрият рапър в историята в анкета, организирана в Интернет от сп. \"Вайб\".\n\r\nПрез 2011 година списание \"Ролинг Стоун\" дава на Eminem титлата – Крал на хип хоп музиката.\n\r\nРапърът има 3 дъщери.\r\n", "date": "2018.10.17", "title": "Eминем на 46: Бялата икона на хип-хопа"}
{"url": "https://www.dnes.bg/notifikacii/2018/10/17/izostaven-bagaj-zatvori-za-4-chasa-avtogarata-v-shumen.390753", "text": "Заради изоставен багаж автогарата в Шумен остана блокирана в продължение на 4 часа, като районът около нея беше отцепен от полицията.\n\r\nПристигналият малко след полунощ екип на Специализирания отряд за борба с тероризма от Варна с помощта на робот извърши контролиран взрив на забравения багаж, в който е имало лични вещи на руски гражданин, предаде БНР.\n\r\nПо непотвърдена информация при претърсването в района на автогарата са били открити и лични документи на мъж от руски произход. Органите на МВР са потърсили информация от касиерките дали са издавали билет на руския гражданин.\n\r\nМалко преди 1:30 часа автогарата в Шумен възобнови своята работа.\r\nДотогава пътниците, пътуващи от Шумен за София се качваха на автобусите на отдалечено от района на автогарата място.\n                \n                \r\nСигналът за изоставения багаж в района на автогарата в Шумен е бил подаден около 21 ч. снощи в оперативната дежурна на МВР. Веднага на място бяха изпратени няколко полицейски екипа и екип на шуменската пожарна.\n\r\nКасиерките на двете големи автобусни компании бяха помолени от полицията да напуснат незабавно офисите си и беше преустановена продажбата на билети по направленията от Шумен за София и Варна.\n\r\nОт МВР предприеха всички необходими мерки, за да осигурят  безопасността на  преминаващите граждани и автомобили в района.\n\r\nПътниците на едната от фирмите, която има автобус за София в 23 часа и 45 минути, бяха отведени от касиерката на отдалечено място от секторите на автогара Шумен, където се качиха на автобуса за София.\r\n ", "date": "2018.10.17", "title": "Изоставен багаж затвори за 4 часа автогарата в Шумен "}
{"url": "https://www.dnes.bg/notifikacii/2018/10/17/trymp-ne-byrzaite-da-sydite-riiad-zaradi-kashogi.390754", "text": "Президентът на САЩ Доналд Тръмп критикува бързо натрупващото се осъдително отношение на света към Саудитска Арабия по делото за изчезналия журналист Джамал Кашоги, информира Асошиейтед прес.\n\r\nВ интервю за АП американският държавен глава сравнява ситуацията с обвиненията в сексуални посегателства срещу съдията от Върховния съд Брет Кавано по време на процеса на утвърждаване на кандидатурата му.\n\r\n\"Мисля, че първо трябва да разберем какво се случило. Пак се почва с, нали знаете, виновен до доказване на противното. Това не ми харесва. Току-що преминахме през това със съдия Кавано и той бе невинен, що се отнася до мен\", каза Тръмп.\n\n\n\r\n                \n                По-рано вчера Тръмп съобщи, че е разговарял с престолонаследника на Саудитска Арабия принц Мохамед бин Салман, който е обещал да бъде разширен обхватът на разследването за изчезването на Кашоги. \n\r\nДържавният секретар Майк Помпейо посети Рияд по поръчение на президента, за да обсъди с лидерите на кралството случая.\n\r\nСлед срещите си със саудитските власти американският топ дипломат заяви, че вижда \"сериозна решителност\" в действията на Саудитска Арабия по разследването.\n\r\nПроведените срещи (с крал Салман, престолонаследника принц Мохамед и министъра на външните работи Адел ал Джубейр) показаха, че Саудитска Арабия е сериозно решена да установи фактите и да се осигури отговорността на всички, включително високопоставени саудитски чиновници, се посочва в изявление на Държавния департамент, цитирано от ТАСС.\n\r\nСъщевременно ръководството на Саудитска Арабия твърдо отрича да разполага с каквато и да било информация за случилото се в консулството в Истанбул и обещава да предостави пълна информация за резултатите от разследването, допълва документът.\r\n ", "date": "2018.10.17", "title": "Тръмп: Не бързайте да съдите Рияд заради Кашоги!"}
{"url": "https://www.dnes.bg/cars/2018/10/17/skok-dve-treti-ot-kolite-u-nas-s-30-po-visok-danyk-ot-dogodina.390755", "text": "С 30 на сто се очаква да се увеличи данъкът за 2,4 млн. от общо 3,6 млн. автомобила у нас от началото на следващата година. Това може да стане реалност от догодина, след като депутатите от финансовата комисия на парламента приеха промени в Закона за местните данъци и такси на първо четене.  \n\r\nДанните за броя на автомобили е по данни на КАТ към края на 2017 г. Какво се променя в облагането на МПС-тата? Най-общо казано концепцията за облагане на автомобилите. Досега собствениците плащаха на имуществена база, която се формира от мощността на автомобила и годините му, пише \"Монитор\".\n\r\nСега вече се добавя още един компонент – екологичен, според който ще плащаме повече или по-малко от това колко замърсява колата му, на и в коя община живеем. \n                    \n                    \n                \r\n„През този екологичен компонент ще се коригира и данъкът в посока увеличение на данъка за замърсяващите околната среда автомобили и намаление на данъка за тези, които са с последна категория Евро 6“, коментира промените шефът на финансовата комисия Менда Стоянова. \n\r\nНо няма конкретна сметка с колко се увеличава данъкът, защото конкретния размер на ставката се определя от общинските съвети. „Може да се изчисли само процента на бъдещето завишение, което няма да надхвърли 30 на сто“, допълни Стоянова. \n\r\nСиндикатите и работодателите подкрепиха промените. От КНБС са „за“ заради екологичното въздействие, въпреки че ще се„натоварят повече ниско доходните групи“, които карат основно стари коли. Даже оповестиха данни, че колите над 15 години са 87 на сто от всички коли по пътищата. \n\r\nДруги данъчни промени ще ограничат ползването на данъчните облекчения за основно жилище, като на общините се даде законово основание да облагат тези, които са се опитвали да избягват облагането на жилищата им. „В момента много хора декларират по няколко жилища в различни общини като основни и по този начин ползват 50 на сто облекчения на данъка за всяко едно от тях“, аргументира се Стоянова.\n\r\nОпозицията в лицето на БСП обвини финансовото министерство, че не са предоставили финансов разчет на промените. Стоянова контрира червения депутат Румен Гечев с думите, че народните представители определят данъчната основа и диапазон на данъчни ставки, а общините да имат по-голяма възможност да са конкретни въз основа на големината на населеното място и др.   \n\r\nОт сдружението на общините предлагат ново забавяне във въвеждането на промените в данък „смет“. Сега общинарите предлагат новата формула да влезе в сила от 2021 г., когато се предвижда да има преброяване на населението.\n\r\nТака няма да се карат хората да ходят в общините и да попълват декларации колко души живеят и други обстоятелства, а това да се случи автоматично от резултатите на преброяването, обоснова предложението си изп. директор на НСОРБ Силвия Георгиева. По думите на Менда Стоянова има логика в предложението с цел да се облекчат от административната тежест хората.\r\n ", "date": "2018.10.17", "title": "Скок! Две трети от колите у нас – с 30% по-висок данък от догодина"}
{"url": "https://www.dnes.bg/index/2018/10/17/posolstvo-kani-na-koteshko-pijameno-parti.390758", "text": "Посолството на САЩ в Канбера разпространи имейл с покана за \"котешко пижамено парти\". \r\nСъобщението било озаглавено \"среща\" и съдържало закачлива снимка на котка в синя пижама.\r\nПоканата обаче била фалшива и била изпратена от нов служител, който тествал системата, съобщи . \r\nОт посолството се извиниха официално на всички, които са се надявали да присъстват на котешката забава.\r\n ", "date": "2018.10.17", "title": "Посолство кани на \"котешко пижамено парти\""}
{"url": "https://www.dnes.bg/obshtestvo/2018/10/17/banichki-pici-shopska-salata-s-imitaciia-na-sirene.390757", "text": "Баничките, пиците и шопската салата, които си хапваме навън, често са с имитиращи млечни продукти, закупени директно от борсата, вместо сирене, произведено от мляко.\n\r\nОсновната причина е стремежът на търговците да бъдат конкурентни, пише „Монитор“. На тържищата, откъдето се снабдяват повечето заведения, цената на имитиращите продукти е 2,90 лв./кг, а на нормалното бяло саламурено сирене около 8 лева или над 2,5 пъти повече.\n\r\n„В баничка или шопска салата в заведението трудно можем да разберем по вкуса дали са ни пробутали сирене менте. В същото време в общественото хранене - ресторанти, столове, болници, училища контролът е много слаб. В България в обществени заведения и в училищата и детските градини могат да правят проверки само от агенцията по храните, но не и потребителските организации“, казва Богомил Николов, изп. директор на Асоциация „Активни потребители“. \n                    \n                    \n                \r\nПо думите му в супермаркетите вече трудно може да се намери имитиращ продукт, а на борсите го има, защото от там купуват ресторантите.\r\n ", "date": "2018.10.17", "title": "Банички, пици, шопска салата – с имитация на сирене"}
{"url": "https://www.dnes.bg/index/2018/10/17/receptata-dnes-zelenchukova-salata-s-nahut-i-kinoa.390725", "text": "\r\n200 г сварена киноа\r\n1 малка консерва боб\r\n1 малка консерва нахут\r\n1 краставица\r\nняколко чери доматки\r\n10 маслини без костилки\r\nняколко стръка магданоз\r\n2 червени чушки\r\n1 глава червен лук\r\n\r\n5 с.л. зехтин\r\nняколко скилидки стрит чесън\r\n3 с.л. оцет балсамико\r\nсол, черен пипер на вкус\r\nщипка сушен риган\r\n\r\nСварете киноата според инструкциите на опаковката, след което я прецедете и сложете в подходяща купа. Прибавете към нея отцедените и изплакнати в гевгир боб и нахут. Нарежете на ситно лука, магданоза, доматките наполовина, чушки и краставиците като за салата. Добавете маслините и натрошеното сирене. Пригответе дресинга, овкусете салатата и сервирайте.\r\n", "date": "2018.10.17", "title": "Рецептата Dnes: Зеленчукова салата с нахут и киноа"}
{"url": "https://www.dnes.bg/blizak-iztok/2018/10/17/blizki-do-sauditskiia-princ-salman-zapodozreni-za-kashogi.390771", "text": "Обстоятелствата около загадъчното изчезване на саудитския журналист дисидент Джамал Кашоги в Истанбул занимават и днес американския печат. Човек, разпознат от турските власти като един от отговорните за изчезването на Кашоги, е от антуража на саудитския престолонаследник принц Мохамед бин Салман, пише в. \"Ню Йорк таймс\". \n\r\nСпоред вестника, който публикува няколко снимки в потвърждение на тези сведения, Махер Абдулазиз Мутреб е придружавал принца при посещенията му в САЩ през март и в Мадрид и Париж през април тази година, вероятно като телохранител. Турските власти разпространиха негова снимка от пристигането му на летището в Истанбул.\n\r\n\"Ню Йорк таймс\" посочва, че според очевидци или други източници трима други заподозрени - Абдулазиз Мохамед ал Хаусауи, Таар Галеб ал Харби и Мухамед Саад Алзахрани - са свързани със саудитските службите, които се грижат за сигурността на 33-годишния престолонаследник.\n                    \n                    \n                \r\nПети заподозрян - съдебен лекар, идентифициран като Салах ал Тубайги - е заемал висши постове в саудитското вътрешно министерство и има солидни позиции в медицинските среди. Според вестника подобна личност би могла да бъде ръководена единствено от висш саудитски орган на властта.\n\n\n\n\r\nЕжедневникът отбелязва, че разполага с независими потвърждения, че поне деветима от 15-те заподозрени, идентифицирани от турските власти, са работели за саудитските служби за сигурност, за военните или други министерства.\n\r\nВ. \"Вашингтон пост\" посочва, че 11 от 15-те заподозрени от турските власти саудитци са свързани със саудитските служби за сигурност.\n\r\nПрестолонаследникът и баща му, крал Салман, отричат да знаят нещо за съдбата и местонахождението на журналиста и продължават да твърдят, че той е напуснал свободно саудитското консулство в Истанбул, припомня изданието.\n\r\nСпоред \"Ню Йорк таймс\" позицията на заподозрените в саудитското правителство и връзките на мнозина от тях с принца престолонаследник може да направят трудно освобождаването му от отговорност. Присъствието на съдебен медик, специалист по аутопсиите, подсказва, че операцията, която турските власти смятат, че е извършена в консулството от пристигнал от Саудитска Арабия екип, е предвиждала смъртта на журналиста от самото начало.\n\r\nСпоред американски медии Саудитска Арабия възнамерява да признае, че 59-годишният журналист е починал при разпит в консулството, който взел неочакван лош обрат. \n\r\nТурският печат също посвещава голямо внимание на случая „Кашоги“. \"Шокиращи диалози\" съдържат записи от саудитското консулство в Истанбул, направени по времето, когато изчезналият саудитски журналист Джамал Кашоги е бил измъчван, пише в. \"Йени шафак\". На единия от записите, с които изданието се е сдобило, генералният консул на Саудитска Арабия Мохамад ал Отайби казва: \"Направете това отвън, ще ми докарате ядове\", а друг глас го предупреждава: \"Ако искаш да живееш, мълчи\".\n\r\nКашоги е в неизвестност от 2 октомври, откакто влязъл в саудитското консулство в Истанбул, за да получи документи за предстоящата си женитба. Има подозрения, че Кашоги, критично настроен към властта в Рияд и пишещ най-вече за в.\"Вашингтон пост\", може да е бил убит в консулството.\n\r\nСпоред \"Йени шафак\" саудитският престолонаследник принц Мохамед бин Салман е изпратил 15-членен екип за екзекуцията на журналиста, в който влизал и ръководителят на саудитската съдебномедицинска служба. Преди да бъде убит, Кашоги бил подложен на изтезания - по време на разпита пръстите му били отрязани, а убийството било извършено чрез обезглавяване, твърди \"Йени шафак\".\n\r\n\"Има престъпление, няма труп\", пише в заглавие в. \"Тюркие\", цитиран от БТА. Турската полиция намери доказателства, че Джамал Кашоги е бил убит, а турски официален представител разкри, че саудитците са разчленили тялото \"под музикален съпровод\", отбелязва вестникът. Пред телевизия Ал Джазира същият турски представител уточнил, че убийството е било извършено два часа след влизането на саудитеца в консулството.\n\r\n\"Тюркие\" посочва, че веднага след разпространяването на новината, че при извършения в консулството обиск са открити доказателства за престъплението, консулът \"хванал първия самолет и напуснал Турция\".\n\r\n\"Два камиона доказателства\", гласи заглавието на в. \"Ватан\", който пише, че по време на деветчасовия обиск от турската полиция в консулството на Саудитска Арабия са били иззети доказателства, които били натоварени в два камиона. Претърсването на сградата продължи от 19.30 ч. в понеделник до 4.25 ч. във вторник. Полицията изследва внимателно сградата, покрива и градината на консулството.\n\r\n\"Догру хабер\" откроява въздействието, което случаят Кашоги има върху отношенията между Саудитска Арабия и САЩ. Вестникът пише за завой от страна на президента на САЩ Доналд Тръмп, който първоначално предупреждаваше, че ако твърденията за убийството на журналиста се окажат верни, Саудитска Арабия ще бъде наказана от Вашингтон. Когато обаче и Рияд заяви, че е готов да отвърне на евентуални мерки, Тръмп заяви, че саудитският принц \"действително не знае\" за случая и обвърза престъплението със \"свирепи убийци\", посочва \"Догру хабер\".", "date": "2018.10.17", "title": "Близки до саудитския принц Салман заподозрени за Кашоги"}
{"url": "https://www.dnes.bg/notifikacii/2018/10/17/i-ot-loko-sofiia-se-vyzmutiha-na-nadpisa-v-hiroshima.390784", "text": "Ръководството на Локомотив София осъди остро вандалската проява на вероятен фен на клуба в Хирошима. Както е известно, в понеделник Мемориалът на мира в японския град осъмна с графит \"Локо София\".\n\n\r\n\"Ръководството на \"ФК Локомотив София 1929 АД\" остро осъжда вандалската проява с надписа \"Локо София\" върху Мемориала на мира в Хирошима.\r\nПодобни прояви на запалянковски страсти върху паметник на културата са крайно грозни и не хармонират с нашите разбирания за фенско поведение\", пишат до БТА от ръководството на клуба.\r\nКъсно снощи и от Министерството на външните работи също изразиха възмущение за случилото се. \r\n                \n                \"Намираме за възмутително и крайно неуместно изразяването на футболни пристрастия върху този световен паметник на културата на ЮНЕСКО в памет на жертвите на ядрените бомбардировки.\r\nКатегорично осъждаме посегателството и поднасяме извинения на приятелска Япония\", се чете в позицията на МВнР.", "date": "2018.10.17", "title": "И от Локо София се възмутиха на надписа в Хирошима"}
{"url": "https://www.dnes.bg/politika/2018/10/17/borisov-i-ananiev-v-bitka-za-jivot-ulesniavat-donorstvoto.390782", "text": "Спешни законови промени трябва да улеснят донорството у нас. Това стана ясно след среща на премиера Бойко Борисов със семейството на починалия Адриан, който е чакал трансплантация на бял дроб две години.\n\r\nЗдравният министър Кирил Ананиев съобщи, че е разпоредил проверка на случая и увери, че ако има несвършена работа, виновните ще понесат отговорността си.\n\n\n\n\n\r\nЗа седмица у нас починаха трима души, които не успяха да дочакат животоспасяващата интервенция.\n\r\n\"Трябва ни помощ от хората, защото те са тези, които могат да дарят живот след приключването на живота. Важно е да не погребваме шансовете за другите, а това са органите\", каза братът на Адриан – Алберт. По думите му донорството трябва да бъде популяризирано и улеснено.\n                    \n                    \n                \r\nЗдравният министър уточни, че за да може страната ни да стане редовен член на Евротрансплант, годишно трябва да има 70 донори, а в България те са под 10. \n\r\nВ този случай бихме ползвали европейски клиники, които да извършват транплантациите, докато изградим капацитет у нас.\n\r\nАнаниев каза, че се свързал със свои колеги от европейски страни, които му обещали методическа помощ. Но без донори няма как да успеем, посочи той.\n\r\nМинистърът е разпоредил да бъде направен регистър на всички нуждаещи се от белодробна трансплантация, за да бъде наблюдавано състоянието им.\n\r\nШефът на парламентарната здравна комисия Даниела Дариткова уточни, че законовите промени за донорството ще бъдат подготвени възможно най-бързо и внесени в НС от депутати.", "date": "2018.10.17", "title": "Борисов и Ананиев в битка за живот – улесняват донорството!"}
{"url": "https://www.dnes.bg/politika/2018/10/17/konflikt-premier-prezident-niama-samo-razlichni-ekipi.390766", "text": "Няма личен конфликт между министър-председателя и президента, настоя вицепрезидентът Илияна Йотова пред  БНТ.\r\n\"Това е един въпрос, който като мантра се развява непрекъснато във всяко едно студио и във всеки един разговор - ако въпросът ви е дали има личен конфликт между министър-председателя и президента, категоричният ми отговор е: Не!\", отсече Йотова.\r\n\"В България дълго време бяхме свикнали, може би в предишните 5 години, когато министър-председателят се обаждаше на президента да му нареди какво да прави\", посочи още вицепрезидентът.\r\nТя обаче заяви, че вече екипите са различни и в \"Дондуков\" 2 вече има екип, който има различно виждане за развитието на България.\r\n                    \n                    \n                \"Аз не си представям добрите отношения между институциите като отношение на съглашателство\", заяви още Йотова.\r\n\"Ние дойдохме в тази институция с конкретни обещания към българските избиратели и смятам, че за година и 9 месеца, не сме изневерили на това, което сме говорили в предизборната кампания\", увери вицепрезидентът.\r\nСпоред Йотова политиците трябва да се срещат по-често: \"Нека си останат различията, но да има срещи\".\r\nПо повод вота на недоверие от страна на БСП на тема здравеопазване Йотова коментира, че това е част от демократичния процес в една страна.\r\n\"Докато не се обърне философията в здравеопазването и в нейния център наистина не остава грижата за човека, няма как да повярват хората, че тази система ще работи в техен интерес\", смята вицепрезидентът Илияна Йотова.", "date": "2018.10.17", "title": "Конфликт премиер-президент няма... Само различни екипи! "}
{"url": "https://www.dnes.bg/stranata/2018/10/17/patriot-za-vetoto-hipotezite-na-radev-sa-nelogichni.390781", "text": "Депутатите опитаха да разсеят опасенията на президента Румен Радев, че държавни имоти ще бъдат извадени от забранителния списък и ще бъдат приватизирани.\n\r\nАлександър Сабанов от Обединени патриоти, който е един от вносителите на поправките в Закона за държавната собственост, които президентът върна за ново обсъждане в НС, коментира, е според него хипотезите на Радев са нелогични. Според Сабанов текстовете в закона са били максимално изчистени.\n\r\nРумен Радев наложи вето на промените в Закона за държавната собственост днес. Той смята, че с тях се създава възможност \"за скрита приватизация на дружества от забранителния списък по Закона за приватизация и следприватизационен контрол\".\n                    \n                    \n                \r\n\"Законовите правила трябва ясно и точно да регулират разпореждането с държавната собственост\", пише в мотивите си държавният глава. Президентът посочва още, че се премахва забраната за апортиране на имоти и вещи, които са собственост на търговски дружества с повече от 50 на сто държавно участие.\n\r\nОсвен това с промените в закона се предвижда възможност за апортиране на имоти и вещи, които не са обособени части от дружества, в търговски дружества с държавно или общинско участие.\n\r\nОбщественият интерес изисква разпореждането с държавно или общинско имущество да се подчинява на ясни правила, които да го охраняват във всички случаи. Това се отнася с още по-голяма сила за правилата, по които се осъществява приватизацията на такова имущество, пише Радев.\n\r\nВъпреки направената в мотивите за приемането на закона заявка, че няма да се променя по същество досегашната концепция на законодателя, новите правила засягат основни елементи и принципи за правата на държавата в търговски дружества и за приватизацията, допълва той.\n\r\nДо момента президентът наложи девет пъти вето.", "date": "2018.10.17", "title": "Патриот за ветото: Хипотезите на Радев са нелогични!"}
{"url": "https://www.dnes.bg/akoshtete-vqrvaite/2018/10/17/gazirano-pyrjeno-7-te-hrani-koito-obrazuvat-korem.390726", "text": "Всеки от нас се различава по това как трупа излишни мазнини. Някои са с плоски кореми, но пълнеят в областта на бедрата и ханша, други се характеризират с повече излишни мазнини в горната част на тялото си, трети трупат равномерно.\r\nЕдни от най-трудните за елиминиране излишни мазнини, са тези в областта на корема. За тях казват, че са отражение на това, което хапваме. Газирани, диетични напитки, студени чайове, алкохол, пържени храни, бургери, са само част от храните и напитките, възпрепятстващи възможността да имате плоско коремче, без значение дали спортувате или не.\r\nОт кои други храни е добре да се откажете, за да имате красив корем, вижте в следващите редове.\r\n\r\n                    \n                    \n                Ако искате плоско коремче, откажете се от сладоледа. Храните, богати на захар, неизбежно се превръщат в коремна мазнина, която е най-вредната мазнина в тялото ви.\r\n\r\nХрани, които съдържат захарни заместители, са ефективни само за хора с диабет. В останалите случаи, допринасят за размера на корема ви.\r\n\r\nВкусни са и ги хапваме, когато ни се прияде нещо сладко, мислейки си, че правим добро на тялото си. Но ако тези плодове съдържат допълнително захари, овкусители, глутен, определено ще забавят редуцирането на мазнините в областта на коремчето. Опитайте със сушени плодове, (био), които са лишени от всякакви овкусители и подобрители.\r\n", "date": "2018.10.17", "title": "Газирано, пържено... 7-те храни, които образуват корем"}
{"url": "https://www.dnes.bg/obshtestvo/2018/10/17/osvetiteli-ot-operata-napisali-loko-sofiia-v-hiroshima.390787", "text": "Двама осветители от софийската опера са вандалите, написали \"Локо София\" на мемориала на жертвите от ядрената бомба в Хирошима, съобщава БНТ.\n\n\r\nИнформацията е потвърдена и от директора на операта Пламен Карталов.\r\nДвамата мъже вече са уволнени и отстранени от турнето в Япония, а с тях ще се занимава полицията. \r\nПровинилите се били част от трупа на операта за концерт в страната на изгряващото слънце.\r\nСофийската опера и балет замина на седмото си турне в Япония в началото на октомври. В продължение на около две седмици в столицата Токио, в Осака, Нагоя, Фукуока, Хирошима и други японски градове първият ни оперен театър трябва да изиграе 11 представления на оперите \"Турандот\" и \"Кармен\".", "date": "2018.10.17", "title": "Осветители от операта написали \"Локо София\" в Хирошима"}
{"url": "https://www.dnes.bg/stranata/2018/10/17/sled-zakana-za-ubiistvo-jena-dade-1740-leva-na-apashi.390775", "text": "71-годишна жена от село Вълче поле, община Любимец, е предала 1740 лева на измамници след закани за убийство, съобщиха от МВР – Хасково.\r\nПострадалата съобщила за ало измамата като заявила, че непознато лице я заплашило, че ако не остави пари до табелата на входа на селото, ще убие сина й.\r\nЖената събрала наличните си 1740 лева и ги оставила на посоченото място. \r\nРаботата по образуваното досъдебно производство продължава.", "date": "2018.10.17", "title": "След закана за убийство: Жена даде 1740 лева на апаши"}
{"url": "https://www.dnes.bg/sofia/2018/10/17/vremenno-prekysvane-na-toplata-voda-v-dva-stolichni-kvartala.390785", "text": "Спират временно топлата вода в столичните квартали \"Младост“ 3 и \"Младост“ 4 заради авария. \r\nПрекъсва се водоподаването между улиците \"Свето Преображение“, \"Филип Аврамов“, \"Владимир Серафимов“, , ул. \"Жечо Гюмюшев\", ул. \"акад. Румен Цанев\" и ул. \"д-р Атанас Москов.\r\nОт \"Топлофикация – София“ ЕАД уверяват, че незабавно е създадена необходимата организация и ще се работи за пълното отстраняване на аварията.", "date": "2018.10.17", "title": "Временно прекъсване на топлата вода в два столични квартала"}
{"url": "https://www.dnes.bg/stranata/2018/10/17/niama-opasnost-za-jivota-na-ranenite-v-arsenal.390790", "text": "Няма опасност за живота на най-тежко пострадалия мъж при инцидента в \"Арсенал\", съобщиха от Спешния център в Стара Загора. \r\nТой е настанен за лечение в Университетската болница в града. Младият мъж е в съзнание, като има гръдна травма и счупена ръка.\n\r\nЧетирима от пострадалите остават за лечение в казанлъшката болница, уточни Красимир Папазов, началник отдел \"Охрана на труда и безопасни условия на труд\" във военния завод.\r\nЕдиният от наранените - началникът на цеха, вече е с обработени рани и е пуснат за домашно лечение.\r\nАварията е локализирана, няма опасност за разрастване й. Причините изяснява сформирана специализира група. \r\nНа място са окръжният прокурор Дичо Атанасов и директорът на Областната дирекция на МВР старши комисар Георги Хаджиев.\r\nКакто е известно, по-рано тази сутрин, при авария в цех 120 на завод 3 в \"Арсенал\" в Казанлък, пострадаха шестима мъже.", "date": "2018.10.17", "title": "Няма опасност за живота на ранените в \"Арсенал\""}
{"url": "https://www.dnes.bg/obshtestvo/2018/10/17/480-zaginali-na-pytia-dosega-i-nai-malko-v-pernik.390780", "text": "Досега при катастрофи у нас от началото на годината са загинали 480 души, което е с 33-ма по-малко от миналата година, съобщи на конференция по пътна безопасност шефът на Пътна полиция комисар Росен Рапчев. \r\nТя е организирана от Българската браншова асоциация \"Пътна безопасност\" и Съюза на българските журналисти.\r\nТой посочи, че най-малко са загиналите в Перник - 7. Също там са отчетени и най-малкия брой тежки катастрофи. \r\nНай-тежка е ситуацията пък в Пловдив. Областта води в класациите както за най-много загинали, така и за най-много ранени и тежки катастрофи, посочи шефът на КАТ.\n\n\n\r\nИздадени са общо 810 621 фиша за установени на място нарушения, а 412 371 са снимани с превишена скорост. Написаните актове са малко над 205 хиляди, пише \"\".\r\n                    \n                    \n                Свалените регистрационни табели са 13 500, като 9054 са за каране без книжка. Пияните са били 3732-ма, а надрусаните - 1008, отчете Рапчев.\r\nТой добави, че у нас има 3,7 млн. регистрирани коли и 4 млн. шофьори. Ситуацията с автопарка обаче остава тежка - едва 38 хил. са регистрираните нови автомобили, докато старите са 210 хиляди. \r\n426 хиляди автомобила пък са с прекратена регистрация. Това става при неплатена застраховка \"Гражданска отговорност\" или нарушения като каране пиян или надрусан.\r\nИздадените от началото на годината шофьорски книжки пък са 276 хил.\r\nПървокласните пътища пък са с дължина от малко под 3000 км, а второкласните - 4 хил. км. Третокласните са 12 171 км, а магистралите - 734 км.\r\nВ следващите месеци пък ще заработят нови камери в патрулките. Те ще засичат номерата на колите и ще подават сигнал, ако автомобилът е издирван или с неплатена \"Гражданска отговорност\". ", "date": "2018.10.17", "title": "480 загинали на пътя досега... И най-малко – в Перник"}
{"url": "https://www.dnes.bg/politika/2018/10/17/bsp-zad-vetoto-na-radev-za-dyrjavnata-sobstvenost.390786", "text": "БСП ще застане зад ветото на президента Румен Радев над поправките в Закона за държавната собственост.\n\r\nСпоред Румен Гечев с новите текстове в закона управляващите се опитват да създадат възможности за скрита приватизация на държавните дружества, които са в забранителния списък.\n\r\n„Изключителна наглост е с поправки в закона да се разрешат апортните вноски, след което да се приватизират за жълти стотинки или почти безплатно тези дружества, това е опит за пладнешки грабеж“, скочи той.\n\r\nВ мотивите си Радев също посочи, че \"за скрита приватизация на дружества от забранителния списък по Закона за приватизация и следприватизационен контрол\".\n                    \n                    \n                \r\n\"Законовите правила трябва ясно и точно да регулират разпореждането с държавната собственост\", пише той.\n\r\nПрезидентът посочва още, че се премахва забраната за апортиране на имоти и вещи, които са собственост на търговски дружества с повече от 50 на сто държавно участие.\r\n ", "date": "2018.10.17", "title": "БСП зад ветото на Радев за държавната собственост "}
{"url": "https://www.dnes.bg/politika/2018/10/17/petkov-otriaza-pensionerite-kakvito-uvelicheniia-takiva.390791", "text": "Социалният министър Бисер Петков даде да се разбере, че предвижданите увеличения на пенсиите за догодина са възможните и други няма да има.\n\r\nКоментарът му е по повод протеста на пенсионерите пред сградата на Министерския съвет. Сред исканията на възрастните хора е ръст на минималната пенсия, която да стане 55% от минималната заплата.\n\n\n\n\n\r\nПетков коментира, че вече са направени стъпки за увеличение и ако преди година минималната пенсия е било около 160 лв., от 1 юли 2019 г. ще е към 220 лв. \n\r\nПо думите му, ако увеличението стигне 308 лв., колкото искат пенсионерите, ще се получи дисбаланс в цялата система.\n                    \n                    \n                \r\n\"И сега голяма част от пенсиите са на минимален размер, а това, което правителството прави, е за ежегодно индексиране на всички пенсии\", посочи министърът.\n\r\nПо думите му общо планираните разходи за пенсии за следващата година приближават границата от 10 млрд. лева и са повече с 500 млн. лв. от тези за настоящата година\n\r\nВодим разговор с организациите на пенсионерите, вслушваме се и се опитваме реалистичните искания да бъдат удовлетворени, обобщи Бисер Петков.\n\r\nТой съобщи, че правителството е приело промените в Закона за хората с увреждания, които вчера обсъди НСТС.\n\r\nВ законопроекта се регламентира основно искане на протестиращите майки на деца с увреждания - индивидуалната оценка, която ще е с по-голяма тежест. От януари интеграционните добавки се заменят с месечни помощи, обвързани с линията на бедност и диференцирани според степента на увреждане.\n\r\nПредвижданите мерки са обезпечени с 486 млн. лв. Петков напомни и че премиерът Бойко Борисов обеща допълнително 150 млн. лв., които също са включени за следващата година.\n\r\nЗаконопроектът ще бъде внесен в парламента до края на седмицата. Петков каза, че лично ще уведоми за това протестиращите майки и омбудсмана Мая Манолова.", "date": "2018.10.17", "title": "Петков отряза пенсионерите: Каквито увеличения – такива!"}
{"url": "https://www.dnes.bg/politika/2018/10/17/na-horizonta-treti-variant-za-zdravna-reforma.390815", "text": "Според Българския лекарски съюз /БЛС/ би могло да изскристализира дори трети вариант за промяна в здравноосигурителния модел, който да вземе положителните моменти и от двете предложения на здравния министър Кирил Ананиев. \n\r\nЗа съсловната организация обаче е най-важно оптимизацията на здравноосигурителния модел да не доведе до сътресения в системата. Това каза председателят на БЛС д-р Иван Маджаров след среща с парламентарната група на ГЕРБ.\n\n\n\n\r\nТой настоя, че от БЛС ще участват активно в работните групи и договорянето на стабилността в системата.\r\n\"Нашето мнение е, че би могъл да изкристализира и трети модел, който да заеме положителните неща и от единия, и от другия. При всички случаи трябва да има солидарност, защото в нашата държава не може без солидарен модел, който да бъде надграден с една или друга форма на задължително или доброволно осигуряване\", каза Маджаров.\r\n                    \n                    \n                Шефката на парламентарната здравна комисия Даниела Дариткова определи разговорите с БЛС като ползотворни и настоя, че темата за здравеопазването трябва да бъде на експертно ниво, а не да се политизира.\r\nДариткова изрази надежда и БСП да участва този път в дебатите по вота на недоверие и да направят разумни предложения.\r\n\"Ние сме готови винаги за дебат и с аргументи ще се опитам да оборя мотивите на опозицията. Ако целта на опозицията е благородна, може да направят разумни предложения, които да се използват. Винаги съм твърдяла, че ние търсим надпартийния консенсус, но за съжаление досега във \"Визия за България\" не съм видяла такива\", заключи тя.\r\nДариткова пое ангажимент и да направи всичко, за да се внесат бързо законовите промени, които да улеснят донорството у нас. Тя обаче настоя, че за да се развие активното донорство, трябва да има диалог с експертите и обществото.", "date": "2018.10.17", "title": "На хоризонта: Трети вариант за здравна реформа!?"}
{"url": "https://www.dnes.bg/muzika/2018/10/17/simfonichen-sblysyk-taria-turunen-i-stratovarius-u-nas.390820", "text": "Едва ли за някого има съмнение, че Таря Турунен е една от големите любимки на родния метъл фен. Доказателство за това са концертите на финландската прима на родна земя, които винаги се радват на огромен интерес.\r\nСамо след по-малко от 2 седмици бившата вокалистка на Nightwish отново ще зарадва родните фенове, при това заедно с пионерите на финладската метъл сцена STRATOVARIUS. Големият концерт ще се проведе в столичната зала \"Универсиада\" на 29 октомври от 19:00 часа.   \r\nШоуто ще бъде единствено в региона, а специални гости на събитието ще са британските симфо-метъли Serpentyne, съобщават организаторите от .\r\n                    \n                    \n                Ако все още не сте се сдобили с билети за шоуто, може да го направите в мрежата на Ивентим и техните партньори. Промо билетите на цена от 45 лева се разпродадоха за часове. В момента и до деня на концерта цената е 50 лева, а в случай на останали места в деня на събитието и на място в залата цената на входа ще е 55 лева.\r\nОрганизаторите на събитието уточняват, че деца до 7 годишна възраст включително влизат без билет, но задължително с придружител. Всеки пълнолетен може да придружава максимум двама непълнолетни или деца. . \n\r\nОрганизаторите препоръчват навременното закупуване на билети и спазването на реда в залата!", "date": "2018.10.17", "title": "Симфоничен сблъсък: Таря Турунен и Stratovarius у нас"}
{"url": "https://www.dnes.bg/obshtestvo/2018/10/17/skoro-400-novi-moderni-lineiki-za-speshnata-pomosht.390813", "text": "С над 163 млн. лв. ще се финансира развитието на спешната медицинска помощ в България. С част от средствата ще бъдат купени 400 съвременни линейки с оборудване и апаратура.\r\nПарите са по Оперативна програма \"Региони в растеж\" 2014-2020 г. Днес Министерският съвет даде съгласието си ръководителят на Управляващия орган на програмата да подпише договор за безвъзмездна финансова помощ с Министерството на здравеопазването.\r\n237 обекта от системата на спешната медицинска помощ в цялата страна ще бъдат обхванати от предвидените по проекта дейности. Те включват ново строителство, ремонт, подобряване на достъпа за хора с увреждания до сградите и на прилежащото околно пространство.\r\nТака ще се обновят сградният фонд и оборудването в спешните отделения на лечебни заведения с над 50% държавно участие в капитала, 27 центъра за спешна медицинска помощ и разкритите към тях 170 филиала и 6 изнесени екипа.\r\n\r\n ", "date": "2018.10.17", "title": "Скоро: 400 нови модерни линейки за спешната помощ"}
{"url": "https://www.dnes.bg/akoshtete-vqrvaite/2018/10/17/nai-dobrite-prestypnici-sa-ot-tezi-5-zodii.390807", "text": "Постоянно чуваме за различни престъпления - по новините, криминални предавания, често гледаме филми за престъпници, четем криминални романи. Но колко истински престъпници познавате? Оказва се, че зодиакалният знак влияе на това дали един човек има склонност да извърши престъпление. Ето кои са зодиите, от които най-често стават престъпници. \r\n\r\nИмат много от характеристиките на престъпниците - мистериозни са, напрегнати, фокусирани, точни. И когато някой ги предизвика или им навреди, знаят как да отмъстят и да ударят в най-слабото място. Скорпионите биха извършили престъпление, ако някой ги нарани много - за да си го върнат. Страстни са и губят реалната си представа за света, само и само да отмъстят и да усетят, че има някаква справедливост. Имат брилянтен ум, измислят много интересни неща и рядко властите ги хващат. Опасни са.\r\n \r\n\r\nОвните се наслаждават, когато унижат някого и затова биха поели риска да извършат престъпление. Действат доста импулсивно, така че реално не обмислят какви ще са последствията и се впускат. Много са изненадани, когато ги хванат и трябва да си платят за това, което са направили. Вярват, че всичко ще им се размине и ще имат късмет да не ги накажат. Когато рискуват и вършат опасни за живота неща, винаги се измъкват невредими, затова мислят, че имат късмет. Но, ако кажат нещо неподходящо на полицай или карат с превишена скорост, веднага ги хващат.\r\n \r\n\r\nВинаги си мислят, че са далеч по-умни от другите. Извършват дребни престъпления и често са хакери. Самозабравят се. Всеки път, когато нещо им се размине, те си мислят, че е заради ума им и стават все по-смели и самоуверени. Индивидуалисти са, бунтари, различни и затова си мислят, че са над закона. Случва се да извършват престъпления, защото търсят справедливост и искат да си върнат на истинските престъпници.", "date": "2018.10.17", "title": "Най-добрите престъпници са от тези 5 зодии!"}
{"url": "https://www.dnes.bg/politika/2018/10/17/tynki-levi-smetki-za-biudjeta-osiguritelen-tavan-5200-leva.390811", "text": "Максималният осигурителен доход да скочи двойно, което автоматично ще увеличи и таванът на пенсиите.\r\nТова предложение дойде от левицата в парламента, която застана зад исканията на пенсионерите, които днес протестираха под прозорците на властта.\r\nСпоред социалиста Антон Кутев не е достатъчно максималният осигурителен доход да стане 3000 лева, ами трябвало от 2600 лева да скочи направо на 5200 лева.\n\n\n\r\nТака и максималната пенсия няма да е 1200 лв, а ще е 2000 лева, смятат в БСП.\r\nПенсионерите пък настояха изобщо таванът да падне, защото дори и да бъде качен до 1200 лева, пак имало много ощетени хора.\r\n                    \n                    \n                Според Кутев с двойното увеличение на максималния осигурителен доход ще има повече пари в общественото осигуряване и това ще доведе до увеличение на всички пенсии.\r\n\"Левицата ще внесе исканията на възрастните хора през бюджета\", обеща Филип Попов.\r\nПенсионерите поискаха да бъде приет Закон за възрастните хора. БСП вече написа такъв, само че мнозинството в парламента го отхвърли. Въпреки това социалистите ще поискат да бъде обсъден отново.\r\nПрипомняме ви, че таванът на пенсиите не успя да падне, а вместо това се вдигна от 910 лева, колкото е в момента, на 1200 лева от 1 юли 2019 г.\r\nВластта предвиди и минималната пенсия да скочи с 4,6% по швейцарско правило. Сега тя е 207 лева, а аритметиката показва, че тя ще скочи до 216,52 лева. \n\r\nПо-рано днес социалният министър Бисер Петков обясни, че увеличенията за догодина са вече предвидени и социалното министерство не може да осигури допълнителни средства.", "date": "2018.10.17", "title": "Тънки леви сметки за бюджета: Осигурителен таван – 5200 лева!"}
{"url": "https://www.dnes.bg/travel/2018/10/17/bardonekiia-li-nai-evtinata-zimna-pochivka-v-evropa-e-v-bansko.390783", "text": "На ски в Банско – най-евтино в Европа! Българският зимен курорт оглави класация за най-евтините ски дестинации на стария континент и застана начело на 12-ия годишен доклад на Post Office Travel.\r\nБанско успя да измести в генералното класиране дори италианския курорт Бардонекия, който по време на проучването беше начело на повечето класации.\r\nСпоред доклада, изготвен в партньорство с един от водещите туроператори на Великобритания \"Crystal Ski Holiday\" Банско е най-евтиният зимен курорт, а цените са близо 10% по-ниски от миналогодишния победител – Кранска гора в Словения.\r\nСпоред анализаторите едноседмичен престой в Банско, включващ най-нужното за скиорите, както и различни напитки, струва 405 паунда, а цената в италинския курорт Бардонекия – 451.\r\n                    \n                    \n                В британската класация са включени общо 31 курорта както в Европа, така и в Северна Америка. 4 италиански курорта попадат в първите топ 10, а сред челните позиции се нарежда и канадският ски курорт Банф.\r\nКритериите, по които зимните топ дестинации се оценяват, се определят от цените за наем на ски оборудване, лифт карти, ски уроци, както и сумата, която трябва да се заплати за напитки и обяд по склоновете.\r\nРодният Банско излиза начело и така се превръща в топ дестинация за европейските туристи, които търсят евтина почивка. \r\n ", "date": "2018.10.17", "title": "Бардонекия ли? Най-евтината зимна почивка в Европа е... в Банско!"}
{"url": "https://www.dnes.bg/rusia/2018/10/17/vladislav-rosliakov-ubiecyt-v-krim-samoubil-se-e.390829", "text": "18-годишният Владислав Росляков, студент от колежа в Керч, е организирал нападението в учебното заведение. След това той се е самоубил, предаде ТАСС. \r\n\"Оперативно е установена личността му, влязъл е в колежа непосредствено преди произшествието\", заяви говорителят на следствения комитет Светлана Петренко.\n\n\r\nТя обясни, че на видеозаписи се вижда, че той влиза в колежа с оръжие в ръка.\r\nПетренко допълни, че не може да се потвърди причината за трагедията.\r\n\"Следствените органи работят, тялото на убиеца е намерено в библиотеката на втория етаж\", съобщи  на свой ред държавният глава на Крим Сергей Аксенов.\r\n                    \n                    \n                По-рано властите съобщииха, че разследването вече не е за терористичен акт, а за \"убийство\", съобщи следствения комитет на Русия.\r\nДиректорката на техникума в Керч, където беше съобщено за избухнал взрив с убити и ранени, каза, че неизвестни въоръжени мъже са нахлули в сградата, взривили са експлозиви и са започнали да стрелят по всеки, когото видят, предаде Ройтерс.\r\nОлга Гребенникова заяви пред кримски медии, че някой се е взривил в техникума и че навсякъде има тела на деца. По думите й сред жертвите има ученици и хора от персонала.\r\nСледственият комитет на Русия каза, че взривът е причинен от бомба, натъпкана с метални предмети, която била взривена в столовата на техникума. Според комитета повечето жертви са младежи.\r\nОчевидец, цитиран от Ройтерс, заяви, че след взрива е започнала евакуация на училища и детски градини в Керч.", "date": "2018.10.17", "title": "Владислав Росляков – убиецът в Крим, самоубил се е!"}
{"url": "https://www.dnes.bg/kino/2018/10/17/venym-pak-triumfira-pobedi-konkurenciiata.390838", "text": "Създаденият по комиксите на \"Марвел\" от края на 80-те и през 90-те години на миналия век \"Венъм\" продължава да е най-гледаният у нас, сочат обобщените данни от киносалоните. Разказът за извънземния симбиот, който влиза в тялото на Еди Брок, враг на спайдър-човека Питър Паркър, е гледан от вече 75 097 зрители и има 828 510 лева приходи за десетте дни у нас, предаде БТА.\r\nНа втора позиция продължава да е анимацията \"Малката стъпка\" за йети-съществото Миго, което се сблъсква със света на хората. Веселата история за двата отделни свята, в които йетитата вярват, че хората са митични същества, а хората обратното и в един момент се \"сблъскват\" едни с други, е вече три седмици по екраните у нас и за това време са я гледали 44 572 зрители и има 411 043 лева приходи.\r\n                    \n                    \n                Трето място е за първата премиера от миналия петък - \"Първият човек\". Историята на Нийл Армстронг, в чиято роля влиза Райън Гослинг, създадена по биографията на известния астронавт от проф. Джеймс Хансен, е гледана от 4 362 зрители и има 46 222 лева приходи.\r\nНа четвърта позиция е \"Джони Инглиш избухва отново\". Третата по ред комедия за агента от МИ-7, който успява да спаси всеки път света, но преминава през редица комични ситуации, е от месец на екраните у нас и за това време е видяна от 54 891 зрители и има 495 848 лева приходи.\r\nПето място е за втората премиера от уикенда - екшънът \"22-ра миля\". Филмът за извеждането на важен свидетел от Индонезия, за да се предотврати атака срещу САЩ, в който Марк Уолдбърг играе ролята на командоса Джеймс Силва, е гледан от 3 841 зрители и има 37 950 лева приходи.\r\nНа шесто място е третата премиера от миналия петък - анимацията \"Пепеляшка: тайната на принца\". Популярната история, в която този път принцът е омагьосан, а на негово място е поставен двойник и задачата на Пепеляшка е да го освободи, е гледана от 4 357 зрители и има 35 857 лева приходи.\r\nСедмо място е за музикалния \"Роди се звезда\" на Брадли Купър - трети римейк на едноименния филм от 1937 година. Историята на популярен музикант към края на кариерата си, подпомагащ бързо изгряваща звезда, превъплатена вече и върху музикален диск, е гледана от 10 776 зрители и има 102 548 лева приходи за десетте дни у нас.\r\nОсмо място е за комедията \"Вечерно училище\". Трудният път на разнородна по възраст група до заветния тест за завършено средно образоване в щатска гимназия, разказан във филма с Кевин Харт, е гледан от вече 13 032 зрители и има 119 301 лева приходи за трите седмици у нас.\r\nНа девета позиция сред най-гледаните филми е четвъртата премиера от миналия уикенд - \"Тежки времена в \"Ел Роял\". Трилърът, разказващ за занемарен хотел точно на границата на Калифорния и Невада, в който попадат седем човека, е гледана от 1 441 зрители и има 14 493 лева приходи за първите три дни у нас.\r\nДесета позиция заема анимацията \"Хотел Трансилвания 3: Чудовищна ваканция\". След три месеца и половина на екраните у нас историята на пътешествието из Атлантическия океан на познатите герои от първите два филма е гледана от 165 804 зрители и има 1 465 967 лева приходи.", "date": "2018.10.17", "title": "\"Венъм\" пак триумфира. Победи конкуренцията"}
{"url": "https://www.dnes.bg/obshtestvo/2018/10/17/petkov-pri-maikite-s-palatkite-odobrihme-zakona.390826", "text": "\n\r\nСоциалният министър Бисер Петков дойде лично при протестиращите майки до сградата на Народното събрание, за да им съобщи, че законопроектът за хората с увреждания е одобрен от Министерския съвет. Той увери майките, че правителството изпълнява стриктно ангажиментите, които е поело към протестиращите.\n\n\n\n\n\n\r\n\"Законопроектът за хората с увреждания днес беше одобрен от Министерския съвет. Тези дати, които бяха разписани, стриктно ги спазваме. Оттук следва внасяне на законопроекта в петък в Народното събрание и неговото обсъждане и разглеждане. Надявам се това да успокои и възвърне доверието помежду ни\", каза министър Петков.\n                    \n                    \n                \r\nТой добави, че одобреният законопроект е във вида, в който е бил подкрепен от Националния съвет, на който са присъствали и протестиращите родители.\n\r\nБисер Петков изрази надежда, че и Законът за социалните услуги ще влезе в Народното събрание до края на годината.\n\r\nЕдна от протестиращите майки се съгласи, че министерството е спазило обещанието си, но настоя, че протестите продължават до оконочателното приемане на законите.\n\r\n\"Готови сме за протест по всяко време на денонощието. Краят ще дойде, когато се гласуват законите на второ четене. Палатките не се махат, а ще се преместят пред Министерството на здравеопазването. Имаме много неща да вършим\", заключи тя. \n\r\nСъс законопроекта за хората с увреждания се регламентира основно искане на протестиращите майки на деца с увреждания - индивидуалната оценка, която ще е с по-голяма тежест. От януари интеграционните добавки се заменят с месечни помощи, обвързани с линията на бедност и диференцирани според степента на увреждане.\n\r\nПредвижданите мерки са обезпечени с 486 млн. лв. Петков напомни и че премиерът Бойко Борисов обеща допълнително 150 млн. лв., които също са включени за следващата година.", "date": "2018.10.17", "title": "Петков при майките с палатките: Одобрихме закона!"}
{"url": "https://www.dnes.bg/sofia/2018/10/17/obyrnata-kola-do-orlov-most-i-koshmaren-trafik.390843", "text": "Два автомобила са се сблъскали в центъра на София, предава \"Дарик\". \r\nКатастрофата затруднява движението по бул. \"Цар Освободител\" между Орлов мост и Ректората.\r\nСблъсъкът между двата автомобила е бил толкова силен, че от удара, едната кола се е обърнала на една страна и е блокирала една от лентите в посока центъра на столицата.\r\nНяма информация за загинали, пътник от една от колите е откаран за преглед в болница. Движението в района е затруднено и се регулира от \"Пътна полиция\".", "date": "2018.10.17", "title": "Обърната кола до Орлов мост и... кошмарен трафик"}
