{"url": "https://www.dnes.bg/index/2019/10/31/razsekretiha-doklada-na-kgb-za-putin-kakvo-pishe-v-nego.428102", "text": "“Другарят В.В. Путин постоянно подобрява своите политически и идеологически стандарти. Активно участва в мрежата за партийно образование. Постоянно подобрява професионалните си умения“, това гласи декласифицираният доклад за оценка на КГБ относно руският президент Владимир Путин. \r\nОт шестте параграфа на характеристиката става ясно, че Путин е бил „морална стабилен“ и  „изпълнителен, дисциплиниран и съвестен служител“. Според Канал 78, сегашният президент на Русия се „радвал на заслужен авторитет сред колегите си“. \n\r\nДокладът за Путин е част от изложба посветена на „90 личности и техните постижения в политиката, военните афери, науката, културата и изкуството“.\r\n                \n                \n                Путин служи в КГБ в продължение на 16 години  - между 1975 и 1991 г., след като завършва училището на КГБ в Москва.\r\nХарактеристиката е показана пред публика малко след като германският таблоид BILD публикува идентификационната карта на Путин за Щази. В Дрезден той служи като офицер от  1985 до 1990 година. „Щази“ е описан като една от най-ефективните и репресивни агенции за разузнаване, които някога са съществували.", "date": "2019.10.31", "title": "Разсекретиха доклада на КГБ за Путин. Какво пише в него? "}
{"url": "https://www.dnes.bg/stranata/2019/10/31/myj-zagina-v-katastrofa-na-pytia-aitos-karnobat.428116", "text": "Мъж на 36 години е загинал в катастрофа на пътя Айтос – Карнобат, съобщиха от полицията в Бургас. \r\n\r\nИнцидентът е станал в ранния следобед днес. Мъжът е управлявал джип \"Мерцедес\". Пострадала е и неговата съпруга, която се е возела в колата. \nСемейството е от Тополица, а инцидентът е станал при изпреварване. Когато е прибирал колата в собствената лента, загиналият водач е загубил контрол над автомобила и се е ударил в крайпътно дърво.", "date": "2019.10.31", "title": "Мъж загина в катастрофа на пътя Айтос - Карнобат "}
{"url": "https://www.dnes.bg/science/2019/10/31/na-mejduzvezdnata-kometa-borisov-moje-bi-ima-voda.428029", "text": "Астрономи откриха характерни признаци за вода на кометата 2I /Борисов - първата, дошла от междузвездното пространство, съобщи Ню сайънтист.\n\r\nАко това бъде потвърдено, за първи път се открива вода от друга звездна система в Слънчевата.\n\r\nТъй като кометата Борисов беше открита в края на август, астрономите се надпреварват да я наблюдават, преди тя да се доближи до Слънцето в началото на декември. \n\r\nВече беше забелязан газ под формата на циан, който се изхвърля от повърхността й - нещо присъщо за кометите в Слънчевата система.\n\r\nАдам Маккей от центъра \"Годард\" и колегите му сега откриха големи количества кислород около кометата, вероятно резултат от сублимиране на воден лед заради топлината от Слънцето. Те са наблюдавали Борисов с инструмент в обсерваторията Апачи пойнт в Мексико.\n                    \n                    \n                \n                \n                \n                \r\nПо техните данни кометата произвежда до 19 кг вода в секунда.\n\r\nСпоред Алън Фицсимънс от Куинс юнивърсити в Белфаст са наблюдавани ясно кислородни молекули, а те насочват към вода на кометата.\n\r\nВода извън Слънчевата система е откривана и преди - в атмосферата на екзопланети или звездообразуващи мъглявини, но не и толкова близо. \n\r\n ", "date": "2019.10.31", "title": "На междузвездната комета Борисов може би има вода"}
{"url": "https://www.dnes.bg/notifikacii/2019/10/31/bagata-uveren-predi-macha-s-derik-liuis-ne-me-plashi.428103", "text": "Благой Иванов е напълно уверен във възможностите си преди предстоящия двубой с Дерик Люис на UFC 244.\n\r\nСрещата е тази неделя рано сутринта българско време в \"Медисън Скуеър Гардън\", като Багата вярва, че победа ще го доближи на още само един успех от голямата му мечта – мач за титлата в тежка категория на най-престижната верига за ММА в света, \n\r\n\"Това е човекът, с когото исках да се бия след Таи Туиваса. №5 е в ранглистата и исках точно него\", призна Иванов пред bjpenn.\n\r\nОтносно шансовете си за победа той е повече от уверен, като разкри какви предимства има спрямо съперника си.\n                \n                \n                \r\n\"Никога не се знае, това е тежката категория. Понякога всичко се решава от един удар. В момента съм в много по-добра форма и съм готов за бой. Уважавам силата му, но не смятам, че срещу мен ще му свърши работа. Издръжливостта ми е много по-голяма, нямам търпение за мача. Виждам го така: аз съм по-бърз от него, с по-добро кардио, скоростта и ритниците ще бъдат фактор. Знам, че ще спечеля този двубой\", заяви уверен българинът.\n\r\nВъпреки, че е световен шампион по самбо, Багата не възнамерява да залага на тези си умения и да ги използва само ако се наложи. \"Ще използвам правилния момент, за да покажа какво мога в борбата. Но обичам да удрям и да съм изправен, самбото ще го държа в задния си джоб\", посочи нашият боец.\n\r\nЗа пореден път Благой призна, че е научил много от бившия шампион в тежката категория Даниел Кормие, но този път е тренирал на друго място.\n\r\n\"Тренирал съм много с Даниел Кормие. Помага ми, защото от него научавам много неща, той е бивш шампион в две категории. Всеки ден в залата ми показва по нещо ново. Но проведох целия си лагер в Института на UFC в Лас Вегас, там се подготвях. Хавиер Мендес беше в Абу Даби за Хабиб, Кормие си взе почивка след Стипе Миочич, така че нямаше много причини да тренирам в Американската кикбокс академия и останах във Вегас\", заяви още Иванов.\r\n", "date": "2019.10.31", "title": "Багата уверен преди мача с Дерик Люис: Не ме плаши! "}
{"url": "https://www.dnes.bg/balkani/2019/10/31/es-dava-na-turciia-663-mln-pomosht-za-bejancite.428092", "text": "Турция ще получи от Европейския съюз 663 милиона евро за борба с миграционната криза, се казва в разпространено в четвъртък съобщение на пресслужбата на Европейската комисия, предаде ТАСС.\r\n\r\nЕвропейската комисия отделя 663 милиона евро хуманитарна помощ за продължаване на крупни проекти в рамките на фонда на ЕС за бежанци в Турция.\r\n\r\n663 милиона евро ще осигурят непрекъснатост на най-голямата в историята хуманитарна програма на ЕС за спешна социална защита.\r\n\r\nОстаналите средства ще бъдат насочени за подкрепа на проекти в областта на образованието и важни услуги в сферата на здравеопазването, се отбелязва в текста, цитиран от БТА.\r\n\r\n ", "date": "2019.10.31", "title": "ЕС дава на Турция €663 млн. помощ за бежанците"}
{"url": "https://www.dnes.bg/health/2019/10/31/hrani-s-mnogo-zahari-izbiagvaite-konsumaciiata-im.428094", "text": "Спирането или ограничаването приема на захар е личен избор, който може да ви донесе повече предимства за здравето, отколкото недостатъци. Само ако престанете да подслаждате кафето си (все пак на ден пием 2, а някои и повече), ще разполагате с повече енергия. Ако имате воля да кажете „Не“ на газираните напитки и соковете, само след няколко дни ще усетите разликата.\n\r\nМного храни, които ние ядем ежедневно, съдържат доста повече захар дори и от една поничка, за която всички смятат, че е едно от най-вредните сладки и тестени изделия. И тук не става въпрос за бананите, които също са сладки, но и полезни, защото съдържат диетични фибри и други вещества, които подобряват храносмилането.\n                    \n                    \n                \n                \n                \n                \r\nДоста хора успяват да пият кафето си без захар и да не приемат подсладени сокове, но това не е достатъчно. Има толкова много неща в хладилника, които ни изкушават и дори не предполагаме, че са много по-сладки от 1 поничка. Например:\r\n\n\r\nДа, в него, ако е истинско, има лактобацили, които имат важна роля за храносмилателните процеси. Ако започнете диета или по-здравословен хранителен режим, не се лъжете, че може да ядете плодови млека. Днес на пазара има най-различни видове, но те първо са пълни с оцветители и второ – прекалено сладки са. Да не говорим, че в тях съдържанието на мляко е много по-малко в сравнение с нишестето. Според данни на Eating Well, в стандартните плодови млека може да има между 10 и 20 грама добавена захар за по-добър вкус.\n\r\nВместо да купувате плодово мляко от магазина, вземете едно обикновено кисело мляко и добавете към него лъжица мед, малко замразени горски плодове или кленов сироп. Този вариант е доста по-здравословен за вас.\n\r\n\n\r\nКолко често хапвате кифла за закуска? Не, тя не е по-полезна от поничката. Въобще кифлата, а и всички други сладки закуски, са въглехидратни бомби, пълни с прекалено много захар. Тестото им е подсладено, освен това съдържат мармалад, който е твърде сладък.\r\nВижте още по темата в ", "date": "2019.10.31", "title": "Храни с много захари. Избягвайте консумацията им"}
{"url": "https://www.dnes.bg/business/2019/10/31/otvorenite-prostrastva-za-slujiteli-gubiat-aktualnost.428053", "text": "Комуникационните точки в офис пространствата ще претърпят промяна. Тези отворени пространства занапред няма да са толкова актуални. Според много изследвания и анализи напоследък продуктивността на служителя е по-ниска в \"open space\", отколкото в по-малки тиймове. Това мнение изрази арх. Павел Янев в предаването \"Бизнес старт\" на .\n\r\nПавел Янев спечели престижната европейска награда за \"Най-добър интериорен дизайн на частна резиденция\" в рамките на The European property awards 2019-2020.\n\r\n\"Проектът ни е интересен с факта, че клиентът ни имаше пълно доверие. Доста е контрастен на фона на това, което се вижда на пазара. При голям обем успяхме да постигнем и пълна реализация на детайлите\".\n                    \n                    \n                \n                \n                \n                \r\nГостът посочи, че в условията на нашия бит липсва достатъчно квадратура за дрешници, например. Той уточни, че сградите след 90-те години се проектират на кутиен принцип.\n\r\n\"Въпросът не е в квадратурата на пространството, а в правилното му подреждане, защото се виждат и голями квадратури с нулева функционалност\", допълни Янев.\r\n", "date": "2019.10.31", "title": "Отворените простраства за служители губят актуалност "}
{"url": "https://www.dnes.bg/index/2019/10/31/evrodeputatka-izmisli-dyrjava-leticiia-i-poseti-tela-viv.428041", "text": "След като измисли държавата \"Летиция\" (вместо Латвия), румънската евродепутатка Мария Грапини се похвали вчера, че е била на посещение в \"Тела Вив\", съобщи румънският в. \"Адевърул\".\n\r\nГрапини, която е излъчена за евродепутат от партия Алианс на либералите и демократите, направи новия гаф на страницата си във Facebook, където искаше да поздрави последователите си в края на работния ден. По-късно, вероятно осъзнала грешката, Грапини изтри публикацията.\n\r\nГафът предизвика множество коментари и шеги във Facebook, пише \"Адевърул\", цитиран от БТА. Посолството на Швеция в Букурещ написа: \"Поздрави от Кисе Льов\", като промени по примера на Грапини името на булеварда, на който се намира централата на АЛДЕ в Букурещ - бул. \"Павел Кисельов\".\n                \n                \n                \r\nПрез април тази година Грапини измисли държавата \"Летиция\". Отново във Facebook тя съобщи, че е имала среща със свои колеги от България, Полша, Унгария и \"Летиция\", на която са обсъждали как да спасят международния транспорт.\n\r\nСлед новата издънка на евродепутатката компанията за резервации на самолетни билети вола.ро обедини двата гафа и обяви, че предлага полети до всички важни градове в \"Летиция\": Тела Вив, Бар Целона, Вал Лета, Лиса Бон, Нюй Орк и Кве Бек.\n\r\nГрапини бе в центъра на медийното внимание и при избора на Лаура Кодруца Кьовеши за европейски главен прокурор. Тя се опита да пропусне един глас при преброяването на бюлетините в полза на Кьовеши, но бе забелязана от своя колежка от Холандия, която не й позволи да продължи броенето.\n\r\nСлед новия гаф Грапини написа във Facebook: \"Големите журналисти съобщиха новина: написала съм тази нощ Тела вив вместо Тел Авив! Очевидно, поправих го. Хууубаво! Това е новината на техния живот! А защо тези журналисти не пишат за моята дейност? Лесно е да се разбере! Не съм крала, нямам договори с държавата, не съм сътрудник на Секуритате, а съм патриот, боря се за Румъния, помагам колкото мога на хората! Това е! Ще продължа да изпълнявам дълга си, колкото и да ме бламират!\".\n\r\n ", "date": "2019.10.31", "title": "Евродепутатка измисли държава \"Летиция\" и посети \"Тела Вив\" "}
{"url": "https://www.dnes.bg/index/2019/10/31/maski-v-honkong-nai-goliamoto-i-opasno-parti-za-helouin-v-aziia.428058", "text": "Lan Kwai Fong е малък площад в Хонконг, който е популярен сред туристите със своите барове, клубове и ресторанти. Хората се събират там да пият по едно – две, а през уикенда, когато улицата, която преминава през площада е затворена, дори и по повече. \r\nА на Хелоуин площада се превръща в истинска зоологическа градина.\r\nЖители и гости на Хонконг се редят на опашки в своите страшни костюми, за да влязат на площада и да станат част от най-голямото хелоуинско парти в цяла Азия.\r\n„Хелоуин в LKF винаги е бил едно лудо улично парти. Но тази година настроението ще е друго“, казва сервитьорката Гема.\r\nЗаради месеците на протести и безредици Хонконг забрани носенето на маски на публични места. Не е ясно точно как тази забрана ще се отрази по време на празника, който те окуражава да покриеш лицето си.\r\n                \n                \n                Празненството може да се превърне в хаос, тъй като протестиращите имат намерението да маршируват до LKF, където да се смесят с тълпата. За полицията ще е трудно да каже кой е дошъл да се забавлява и кой е там, за да се опълчи на правителството.\r\nПротестиращите не са необичайна гледка през уикендите в Хонконг. Но на Хелоуин те може да са още повече, тъй като на същата дата се навършват два месеца от сблъсъците в метростанцията „Принц Едуард“. Десетки бяха арестувани.\r\nНякои активисти планират да отбележат денят  на мястото на събитията – метростанцията. Други обаче призовават да маршируват от парк „Виктория“ до LKF.\r\nОрганизаторите нарекоха събитието Masquerade Halloween и имат намерението да се възползват от Хелоуин за да заобиколят забраната за носене на маски. Те призоваха участниците, облечени с маски и червени дрехи, да обикалят и за „пакост или лакомство“ и публикуваха предложения за страшни костюми. Всъщност две – президентът Си Дзипин или Мечо Пух и Тереса Ченг, или Жокера. Разбира се, властите се опитаха да цензурират и премахнат предложението от интернет пространството в Китай.\r\nПолицията в Хонконг така и не отговаря на запитването на CNN как ще процедират със забраната за носене на маски по време на Хелоуин. На сайта им обаче пише, че ограничението важи само за нелегални сбирки и властите имат право да помолят всеки да свали маската си и и да покаже лицето си.\r\nСпоред лидера на Хонконг, Лам, забраната имала за цел да потушат протестите и да държат бунтовниците отговорни за действията си, но единственото, което последва след изявлението й, бяха още по-насилствени и разрушителни сблъсъци. Протестърите многократно нарушаваха закона, а много от тях бяха арестувани заради това.\r\nСпоред Гема потенциалният хаос може да откаже хората от партито.\r\n„Продължавам да разпитвам полицаите какво значи забраната за Хелоуин, но винаги получавам неясни, объркващи отговори“, казва тя. Организаторите на партито на LKF обаче се подготвят за всякакъв развой на събитията. Тази година те слагат по-малко декорация и наемат повече охрана.\r\n„Най-притеснен съм за децата, опитвам се да направя мястото безопасно за тях“, казва Алън Земан, организатор на събитието.\r\nСандийп, който има бар на LKF от седем години, се притеснява, че приходите му от тази вечер ще са много по-малки в сравнение с други години. Протестите вече са засегнали бизнеса му – миналият уикенд клиентите му били с 30% по-малко.\r\n„Нашият бизнес зависи от големите укенди. Един лош уикенд се отразява много на общите ни приходи, казва той. - \r\nОт началото на протестите до сега, онези, които не искат да участват в тях, предпочитат да си останат вкъщи, за да не попаднат случайно в някой сблъсък.\r\n„Много е напрегнато в Хонконг напоследък, а баровете и ресторантите се държат на сетни сили заради намалелите продажби“, казва Гема.\r\nТози Хелоуин е ясно, че хората ще носят маски, за да протестират. Не е ясно обаче колко ще са тези, които ще искат да се забавляват.\r\n„Тази година няма да броим парите, които ще направим от Хелоуин. Просто ще сме щастливи, когато всичко приключи“, казва Земан.", "date": "2019.10.31", "title": "Маски в Хонконг: Най-голямото и опасно парти за Хелоуин в Азия"}
{"url": "https://www.dnes.bg/stranata/2019/10/31/aec-kozlodui-s-den-na-otvorenite-vrati.428066", "text": "На 9 ноември (събота) АЕЦ \"Козлодуй\" за пореден път ще отвори врати за хората, които искат да видят отблизо атомната централа, съобщават от пресцентъра на АЕЦ-а.\n\nПосетителите ще могат да разгледат Информационния център, командна и машинна зала на 5 или 6 блок с водачи от АЕЦ, ще имат възможност да проследят демонстрации на работа с противопожарна техника и измервания с мобилната лаборатория за мониторинг на околната среда.\n\r\nТези, които желаят да посетят ядрен енергоблок, могат да го направят, след предварително записване на телефони 0973 7 28 30 и 0973 7 25 13 – от 9 до 15 часа в периода от 4 до 6 ноември включително. Часовете за влизане на блоковете са от 9 до 15 ч. през 30 минути, като един час преди записаното време за посещение, в Информационния център ще се извършва задължителна регистрация с документ за самоличност. За децата до 16-годишна възраст е необходимо да има пълнолетен придружител.\n                    \n                    \n                \n                \n                \n                \r\nЗа своите гости в Деня на отворени врати атомната централа предоставя безплатен транспорт. На всеки кръгъл час от 8:00 до 14:00 ч. от спирка \"Бриз\" в гр. Козлодуй ще има автобуси за Информационния център. За пътуващите с лични автомобили е осигурен паркинг до Контролно-пропускателния пункт на АЕЦ от страната на гр. Козлодуй, откъдето от 8:00 до 15:00 ч. ще тръгват автобуси до Информационния център.\n\r\nДопълнителна информация може да бъде получена на телефони 0973 7 28 60 и 0973 7 25 13.", "date": "2019.10.31", "title": "АЕЦ \"Козлодуй\" с ден на отворените врати"}
{"url": "https://www.dnes.bg/politika/2019/10/31/rusiia-namekna-za-otvetni-merki-sreshtu-bg-diplomati.428120", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГоворителката на руското Външно министерство Мария Захарова намекна, че страната й готви мерки срещу български дипломати в отговор на решението на България да изгони руски дипломат и да откаже да допусне друг на територията на страната. \n\n\n\"Напомням, че в дипломацията съществува т.нар принцип на реципрочност и този принцип не е отменен\", посочи Захарова. Тя отказа да коментира повече случая пред руските медии. \n\r\nКакто е известно напрежението между България и Русия набира скорост, след като първият секретар на руското посолство в София бе обявен за персона нон грата заради шпионаж, а след това България отказа виза на руския военен аташе. \n                    \n                    \n                \n                \n                \n                \r\nТака той не може да заеме поста си в София. Все още не е ясно и името на вербувания за класифицирана информация воненен ръководител у нас.\n\r\nОтказът на България да не допусне руския военен аташе да заеме поста си в София има логично обяснение, смята бившия ни дипломат Елена Поптодорова. \n\r\n\"Той е в списъка на забранените да влизат на територията на ЕС\", отбеляза тя пред Bulgaria ON AIR.\n\r\nСпоред нея България е последната от държавите членки на ЕС и НАТО, които предприемат такива действия, за да запазят своя суверенитет.\r\n ", "date": "2019.10.31", "title": "Русия намекна за ответни мерки срещу BG дипломати"}
{"url": "https://www.dnes.bg/obshtestvo/2019/10/31/bylgarinyt-pesti-vse-poveche-stava-li-po-bogat.428117", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес отбелязваме световния ден на спестовността. Идеята е по целия свят на 31 октомври всички банки да са отворени, за да могат хората да внасят спестяванията си в своите сметки. \nПрез последните години българинът пести все повече, сочат данни на БНБ.\r\n\r\nВ края на август спестяванията на българите са скочили на годишна база с 8.2 на сто. А българските домакинства държат над 53 млрд. лева в банките, отчитат още от БНБ. \r\n\r\nСпестява ли повече българинът? Вижте в репортаж на Даяна Георгиева и телевизия Bulgaria ON AIR", "date": "2019.10.31", "title": "Българинът пести все повече. Става ли по-богат?"}
{"url": "https://www.dnes.bg/mish-mash/2019/10/31/helouin-vyv-velikobritaniia-s-tikvi-s-lika-na-djonsyn.428086", "text": "В зависимост от политическите възгледи на посетителите, кръчма в Лондон от веригата \"Грийн Кинг\" може да се окаже най-уютното или най-страховитото място на днешния празник Хелоуин, пише в. \"Дейли стар\", цитиран от БТА.\r\nДокато Борис Джонсън се опитва да \"издялка\" сделка за излизането на Великобритания от ЕС, кръчмата \"Ламб енд Флаг\" в Уестминстър е \"изваяла\" нещо далече по-весело за Хелоуин - стотици тикви с лика на британския премиер.\r\nНавреме за празника и на фона на кризата с Брекзит, заведението е изпълнено от пода до тавана с тикви, старателно издълбани по подобие на Джонсън - най-разпознаваемата политическа фигура в страната, с характерните му перчем и изражение.\r\n                    \n                    \n                \n                \n                \n                Странната инсталация е отнела шест дни на екип от опитни майстори на карвинга върху плодове и зеленчуци.\r\nПосетителите на кръчмата, която се намира на \"един хвърлей камък\" от парламента, ще трябва да се ориентират в море от тикви с лика на Джонсън и трепкащи светлини на свещи, за да стигнат до бара за питие под зоркия поглед на \"премиера\".\r\n\"Едва ли някой ще отрече, че името на Борис Джонсън е едно от най-споменаваните в момента. Затова решихме, че едва ли има по-добър начин да отбележим празника от това да напълним кръчмата с тикви по негово подобие. Независимо от възгледите ви за Брекзит, Борис определено е звездата на шоуто този Хелоуин. Нашите тикви се радват на голямо внимание от страна на гостите и ги настройват в духа на празника\", казва Фил Томас от \"Грийн Кинг\".\r\nПо случай Хелоуин посетителите на заведението ще могат да получат безплатно питие в замяна на тиква, независимо дали върху нея е издълбан ликът на Борис Джонсън или не.", "date": "2019.10.31", "title": "Хелоуин във Великобритания с... тикви с лика на Джонсън "}
{"url": "https://www.dnes.bg/obshtestvo/2019/10/31/i-bojinov-stana-jertva-v-instagram-kak-da-se-predpazim.428121", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХакери атакуваха Instagram профила на поредната знаменитост - този път на футболиста Валери Божинов стана тяхна жертва. Какво да правим, ако ни се случи нещо подобно и трябва да ли да плащаме откуп?\n\r\nНад 60 хиляди последователи е имал футоблистът в хакнатия си профил. Проверка показа, че в момента съдържание в него няма. \nСпоред експертите хакерите са всеядни - не подбират и нямат претенции. Те атакуват наред всеки един профил с идеята, че всеки има някакви тайни, всеки има желание да запази сигурността си и в един момент е склонен да плати определена сума пари като обезщетение. \n                    \n                    \n                \n                \n                \n                \r\nА тайните не се крият в това къде сме ходили и какво сме яли, а в чатовете и снимките, където е секретната лична информация. \n\r\nПрепоръчително е да не плащаме откуп за откраднат профил, дори при заявено желание за преговори от страна на пиратите. Не трябва да плащаме и с виртуалната валута биткойн, която е непроследима, \n\r\nПри изнудване в интернет може да се обърнем към полицията или към отдел Киберсигурност на ГДБОП, както и към сайта, в който е регистриран профилът ни, тъй като голяма част от социалните мрежи имат алгоритъм за действие при подобни ситуации при легитимация от наша страна.", "date": "2019.10.31", "title": "И Божинов стана жертва в Instagram. Как да се предпазим?"}
{"url": "https://www.dnes.bg/obshtestvo/2019/10/31/radev-otiva-vmesto-borisov-na-sreshtata-na-nato-v-london.428112", "text": "След разговор между премиера Бойко Борисов и президента Румен Радев бе решено държавният глава да представлява България на Срещата на върха между държавните и правителствени ръководители на страните-членки от НАТО.\r\nТова съобщиха от правителствената информационна служба.\nПървоначално бе съобщено, че министър-председателят ще присъства на форума. Президентът е и върховен главнокомандващ на Въоръжените сили.\r\nСрещата ще се проведе на 3 и 4 декември 2019 г. в Лондон. В британската столица лидерите на 29-те държави от Алианса ще отбележат 70 години от създаването на НАТО.\r\nОтбраната е сред приоритетите на правителството, заложени в новия бюджет.", "date": "2019.10.31", "title": "Радев отива вместо Борисов на срещата на НАТО в Лондон "}
{"url": "https://www.dnes.bg/obshtestvo/2019/10/31/predlagat-kiril-marichkov-za-orden-stara-planina.428095", "text": "Правителството предлага на президента Румен Радев да издаде указ за награждаване на Кирил Маричков с орден \"Стара планина\" - първа степен, за изключително големите му заслуги към развитието на българската култура и изкуство.\n\r\nПрез дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи.\r\nАвторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти.\n                    \n                    \n                \n                \n                \n                \r\nОсвен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция, мотивират се от МС.\r\nС друго решение кабинетът предлага Симеон Спиридонов да бъде награден с орден \"Св. Св. Кирил и Методий\" - огърлие за особено значимите му заслуги в областта на културата и изкуството.\n\r\nСимеон Спиридонов е български художник, чиито произведения са познати на ценителите от цял свят и са експонирани в галерии и в частни колекции в редица страни, сред които Испания, Гърция, САЩ, Русия, Мексико, Португалия, Полша и други. Познат е и като автор и илюстратор на над 200 книги, както и на филми за деца.\n\r\nЗаради таланта и неповторимия му стил художникът е включен сред най-големите имена на съвременното изкуство в престижни световни класации и издания. Носител е на редица награди, сред които и най-високото отличие на Министерството на културата \"Златен век\". Член е на Световната асоциация на художниците към International Federation of Photographic Art /FIAP/-UNESCO.\n\r\nБлагодарение на неговата обществена и дарителска дейност са създадени училищна галерия и художествена гимназия в с. Дрен, където художникът живее и работи през последните години.", "date": "2019.10.31", "title": "Предлагат Кирил Маричков за орден \"Стара планина\""}
{"url": "https://www.dnes.bg/akoshtete-vqrvaite/2019/10/31/cherni-kotki-veshtici-3-mita-koito-vitaiat-okolo-helouin.428057", "text": "Страшният празник Хелоуин се отбелязва днес и еуфорията е голяма, особено ако планирате да се маскирате и обичате да обикаляте за бонбони в квартала. Има няколко символа на празника, които всеки разпознава - тиквите, тиквените фенери, вещиците с метли, прилепите, духчетата, черните котки, бонбоните, карнавалните костюми и т.н. Но около тях витаят митове, които вещицата Бри Луна, която е и креативен директор на \"Hoodwitch\", разбива на пух и прах пред \"Teen Vogue\".\r\n\r\n\r\n \r\nМного хора приемат Хелоуин като маскарадно парти, възможност да блеснат с избор на оригинален костюм, както и да проявят творчество. Да обикаляш квартала маскиран и после да отидеш на парти е забавно, но има нещо повече от това. \r\n \r\nТази традиция идва от древен келтски обичай, наречен Самен. Чрез него се отбелязва началото на зимата и \"смъртта\" на старата година. 31-и октомври се води Вещерската нова година. \"Самен\" означава край на лятото, ако се преведе от ирландски. Празникът обозначава и краят на събирането на реколтата. Келтите са вярвали, че на 31-и октомври се отваря портала между живите и мъртвите. Затова те са се обличали с костюми, слагали са си животински кожи и маски - за да изплашат духовете.\r\n\r\n", "date": "2019.10.31", "title": "Черни котки, вещици... 3 мита, които витаят около Хелоуин"}
{"url": "https://www.dnes.bg/snimka-na-denia/2019/10/31/i-utre-oblachno-i-dyjd-ot-sybota-shte-se-zatoplia.428070", "text": "Постепенно през деня от север валежите ще спират, а облачността ще са разкъсва. Ще продължи да духа до умерен североизточен вятър. Минималните температури ще бъдат между 3 и 8 , а максималните - между 7 и 12 градуса.\r\nНад Черноморието ще е предимно облачно. На места ще превалява дъжд, като постепенно през деня от север валежите ще отслабват и спират. Над северното крайбрежие през втората половина от деня ще има и разкъсвания на облачността. Ще продължи да духа умерен североизточен вятър. Максимални температури на въздуха: 10-12.\r\nТемпературата на морската вода е около 19 градуса. Вълнението на морето ще бъде 3-4 бала, пише БТА.\r\nНад планините ще се задържи предимно облачно и мъгливо. До обяд все още на много места ще има слаби превалявания от дъжд, над 1300 метра - от сняг. В ниските части ще духа умерен югоизточен, а по билата - силен северозападен вятър. Максимална температура на височина 1200 метра около 2, на 2000 метра - около минус 3 градуса.\r\n                \n                \n                В събота вятърът ще се ориентира от юг-югоизток и ще започне затопляне. Ще преобладава облачно време, без валежи, а към края на деня облачността ще се разкъсва и ще намалява.\r\nВ неделя повишението на температурите ще продължи. Ще духа умерен, в Източна България и на места северно от планините и силен вятър от юг-югозапад; там дневните температурите ще достигнат до 25-27 градуса, в останалите райони ще са до около 20. Облачността ще е разкъсана, на места и до слънчево.", "date": "2019.10.31", "title": "И утре облачно и дъжд. От събота ще се затопля"}
{"url": "https://www.dnes.bg/mish-mash/2019/10/31/8-znaka-che-kucheto-vi-e-shtastlivo.427986", "text": "Кучетата са най-добрите приятели на човека. Готови са да раздават безрезервната си обич на стопаните си без да ги съдят и без да се замислят заслужава ли обич любимият им човек или не. В това отношение се различават коренно от хората и именно това ги прави самоотвержени приятели.\r\nЗа съжаление, нашите пухкави приятели не могат да говорят. Затова е необходимо да се научим да разгадаваме всеки техен невербален и поведенчески сигнал, с който ни подсказват дали се чувстват добре, дали са щастливи.\r\nАко се притеснявате дали кучето ви е здраво и щастливо, успокойте се със следващите признаци, че всичко е наред с любимия ви приятел.\r\n\r\n                    \n                    \n                \n                \n                \n                Характерно е за кучетата да се радват, когато стопанинът им се прибира вкъщи. Това е признак, че животното не страда от депресия и не се бори с някакви вътрешни болки, за които не подозирате.\r\n\r\nЩом кучето се обръща по гръб и ви приканва да го чешете по корема, това е добър знак. То е щастливо, радва се на вниманието ви и най-вече демонстрира подчинението си.\r\n\r\nКучетата, които страдат от някакви поведенчески или психологически проблеми обикновено в отсъствието на стопаните си са склонни да късат, гризат и унищожават покъщнината. Това е признак на нервно поведение. Ако вашето куче не прави така, значи то се чувства добре вкъщи, макар и самичко.\r\n", "date": "2019.10.31", "title": "8 знака, че кучето ви е щастливо "}
{"url": "https://www.dnes.bg/akoshtete-vqrvaite/2019/10/31/retrograden-merkurii-ot-dnes-kakvo-ochakva-zodiite.428063", "text": " От 31 октомври до 20 ноември Меркурий, планетата на комуникацията, технологиите, пътуването, ще бъде ретроградна в знака на Скорпион. Ето какво може да очаква всеки един от зодиакалните знаци през периода.\r\n\r\n \r\nЩе са фокусирани основно над любовните взаимоотношенията и връзките. Ще помислят за това какво дават на партньора и какво получават в замяна. С половинката ще обсъдят идеи за сърщаване на разходи, както и връщане на заеми. Ще размишляват много за връзката, а сексът през периода ще е страхотен.\r\n \r\n\r\n \r\nОчакват ги преговори през периода. Телците ще станат свидетели на някои интересни случки. Ще разберат някои тайни, истината ще излезе наяве. Да не се притесняват самите те да споделят как се чувстват и какво мислят, важно е да са искрени. Да четат между редовете и да са внимателни, особено ако подписват документи.\r\n \r\n\r\n\r\nТези зодии ще направят някои промени в себе си и живота си. Ще имат нужда да променят някои свои навици, да подредят дома по различен начин, да се организират и да не са толкова хаотични. Ще размишляват много. Вероятно ще се захванат с повече задължения, а и може да започнат да следват определен хранителен режим.\r\n \r\n", "date": "2019.10.31", "title": "Ретрограден Меркурий от днес, какво очаква зодиите?"}
{"url": "https://www.dnes.bg/izlojbi/2019/10/31/da-narisuvash-svoboda.428105", "text": "Какво е \"Свобода\", според художничката Калина Ханджиева, може да видим в самостоятелната й изложба, която се открива в навечерието на Хелоуин в Арт Студио Калина.\r\nТам ще бъдат подредени 23 платна маслена живопис и 16 графични рисунки върху цветен картон създадени с креда. Калина се подготвя за нова среща с публиката три години.\r\nПлатната са вдъхновени от времето, което тя прекарва в Сан Франциско, Америка. Художничката запечатва местните пейзажи и е силно повлияна от красивото крайбрежие. \"Мога да кажа, че се почувствах истински свободна и именно този дух предадох и в картините си. Останалите пък са плод на моето въображение, те се носят в пространството, над облаците и над суетата\", споделя Калина.\r\n                    \n                    \n                \n                \n                \n                В някои от цветните си платна тя изобразява самата себе си като малка, другите са природни пейзажи, натюрморти, портрети, в които присъстват конете.\r\nОще от малка Калина е пленена от изобразителното изкуство, а през 2005 г. завършва Живопис в НХА при проф.Теофан Сокеров и доц.Кирил Божков. През 2011 година открива първата си самостоятелна изложба в София.\r\nУчаствала е в общи представяния и конкурси още като ученичка и студентка. Най-много обича да рисува портрети на хора и коне. Любимите й художници са Златю Бояджиев и Ван Гог.\r\n ", "date": "2019.10.31", "title": "Да нарисуваш \"Свобода\""}
{"url": "https://www.dnes.bg/mestni-izbori-19/2019/10/31/cacarov-v-otgovor-na-ik-na-manolova-lipsva-konkretika.428098", "text": "Главният прокурор Сотир Цацаров отговори на Инициативния комитет, издигнал кандидатурата на Мая Манолова за кмет на София, във връзка с подадения от тях сигнал за извършени изборни нарушения.\n\r\n\"В подадения от вас сигнал липсват каквито и да е конкретни твърдения за извършени престъпления против политическите права на гражданите, освен общото заключение за „безпрецедентно купуване на гласове“ в избирателни секции, за които сте приложили резултатите от първи тур на изборите\", пише Цацаров в отговора си до щаба на Манолова.\n\n\r\nВ него той уверява, че при наличието на конкретни сигнали, проверките и разследванията по тях ще бъдат възлагани и извършвани с максимална бързина, както изисква законът.\n                    \n                    \n                \n                \n                \n                \r\nЦацаров припомня още, че действа и Национално междуведомствено звено, което координира работата на прокуратурата, МВР и ДАНС, а то непрекъснато обменя информация с Централната избирателна комисия.\n\r\nСигналът от екипа на Манолова бе изпратен до главния прокурор на 30 октомври, а в него се настоява Цацаров да организира „извънредно дежурство на всички прокурори и разследващи полицаи, които не са в разрешен отпуск“, които лично да присъстват в ромските квартали на София.", "date": "2019.10.31", "title": "Цацаров в отговор на ИК на Манолова: Липсва конкретика!"}
{"url": "https://www.dnes.bg/mish-mash/2019/10/31/vodeshtiiat-na-multimediia-daniel-nenchev-s-debiutna-kniga-idei-bez-granici.428114", "text": "Водещият на предаването \"Мултимедия\" по Даниел Ненчев издава първата си книга – \"Идеи без граници\".\r\nПо повод 30-годишнината от началото на демократичните промени в България журналистът събира в изданието най-добрите си интервюта с български артисти, доказали се по света.\r\n“Идеи без граници” е колекция от забележителни постижения на съвременната българска култура по света, проявена през личните таланти и идеи на едни от най-ярките й представители: Александрина Пендачанска, Александър Морфов, Алек Попов, Андрей Паунов, Васко Василев, Веско Ешкенази, Владимир Тодоров, Галин Стоев, Георги Господинов, Диана Добрева, Димитър Динев, Димитър Маринов, Иван Газдов, Илия Троянов, Йордан Камджалов, Камен Донев, Капка Касабова, Лилия Абаджиева, Лъчезар Бояджиев, Милко Лазаров, Недко Солаков, Павел Койчев, Райна Кабаиванска, Самуел Финци, Стефан Командарев, Теди Москов, Теодор Ушев, Теодосий Спасов, Христо Явашев-Кристо, Явор Гърдев, Ясен Гюзелев.\r\n                    \n                    \n                \n                \n                \n                Артистите, с които разговаря Ненчев, влияят на милиони хора по целия свят, създават нови измерения в изкуството и не на последно място - откриват нови пътища за общуване.\r\n\"Идеи без граници” е книга-въпрос за цената на успеха. И пътя, който всеки артист изминава, за да открие смисъла за себе си и своята публика“, пише журналистът Георги Тошев.\r\nПремиерата на \"Идеи без граници“ ще се състои на 5 ноември, от 19:00 часа, в Sofia Live Club. Входът е свободен. \r\nДаниел Ненчев е чат от екипа на от началото на 2019 г., където е водещ на предаването за съвременна култура, изкуство и творчески индустрии \"Мултимедия\".\r\nВсеки уикенд от 11 часа той среща зрителите с най-значимото, новаторското и атрактивното от театъра, киното, съвременното изкуство, литературата, музиката, новите технологии, без да пропуска дизайна, архитектурата, рекламата, новите медии. Преди да стане лице на Bulgaria ON AIR, Даниел Ненчев води предавания за култура в БНТ 1 и Дарик радио.\r\nЗавършил е Журналистика за електронни медии и Българска филология в СУ \"Св. Климент Охридски\". През последните 15 години Даниел работи като телевизионен сценарист и автор на свободна практика за издания като Егоист, MAX, Капитал, Дневник, Мениджър, Артизанин, Sign Cafe и др. През 2011 г. печели наградата Edward за късометражно кино от фестивала Edit във Франкфурт, Германия.\r\n ", "date": "2019.10.31", "title": "Водещият на \"Мултимедия\" Даниел Ненчев с дебютна книга \"Идеи без граници\""}
{"url": "https://www.dnes.bg/kino/2019/10/31/ot-futbolniia-teren-do-kinoto-u-licata-s-martina-kato-irina.427144", "text": "\r\nПътят й започва на футболния терен, за да продължи по-късно в театъра и киното. Споделя, че именно спортът я е направил толкова дисциплинирана в професията. А тя не идва даром при нея. Мартина Апостолова помни добре времето, когато трудно се е справяла с живота и не е имала възможност да работи като актриса. Няма да забрави и моментите в театъра в Благоевград, където работи на щат, както и защо си е тръгнала от там. В голямото кино връхлита смело с пълнометражния дебют на Надежда Косева \"Ирина\". Именно тази роля носи на Мартина множество награди на престижни кинофесивали.\r\n\"Надявах се Надя да се спре на мен. Всичко бе много близко до моите разбирания, морал, проблеми, които ме занимават. Всичко се подреди в точния момент.\", разказва Мартина Апостолова пред Dnes.bg.  Актрисата вярва, че е спечелила доверието на Надежда Косева с отношението си към своята баба. \"Стана след представление, в което Надя ме е гледала и не ме е харесала. Видяла ме да излизам и да се засилвам към баба, която ми е много близък човек. Тогава е открила нещо в мен. Спечелила съм я несъзнателно, тъй като дори не съм знаела, че тя е там.\", спомня си Мартина.\r\n                    \n                    \n                \n                \n                \n                Самата тя не се е старала да печели режисьорката на своя страна. Просто изпълнявала заръките й. \"Много разговаряхме. В крайна сметка ми се обади и каза три месеца след като започнахме кастингите: \"Ти си моята Ирина\". Началото не е леко. Има доза страх, тъй като опитът на Мартина в киното се простира до студентски късометражни сценки, чиято обстановка в никакъв случай не може да се сравни с професионалната. Всъщност никога не й е пречило да застане пред камера. Друго я е притеснявало. \"Мислих си: \"Хайде, хвана голямата риба. Сега какво ще я правиш?\". Започва засилена подготовка за ролята, дори технически за снимането на кино, защото образованието й е театрално, не кинематографично. \"Сякаш прохождаш и започваш да се чувстваш на мястото си. Бях сигурна в Ирина. Знаех, че няма да ме предаде. Отговорността от там нататък бе аз да не я предам.\", спомня си актрисата.\n\r\n\r\nПътят на Мартина към \"Ирина\" минава плавно. Надежда Косева й се доверява. \"Питаше ме: \"Тук Ирина какво ще направи?\" Когато не бях съгласна с някои неща от сценария, изслушваше внимателно аргументите ми. Знаеше, че го правя не от желание да ми е лесно, а с желание Ирина да е такава, каквато двете сме си я представяли. Довери ми се, че ще я усетя. Разбрахме се негласно и продължихме да го правим.\"\r\nМартина спокойно може да каже, че е превърнала Ирина в изключително чувствително същество. \"По сценарий я нямаше тази тънката емоция, за която забравяме, която е заключена в нас, поради начина ни на съществуване. Много ми се искаше природната интелигентност да не зависи само от географската ширина.  Човек може да събуди интелигентността си във всеки период от живота си, стига да се намерят правилните хора и случки.\", споделя още актрисата.\r\n\r\n\"Ирина\" пътува по света. С нея Мартина печели редица награди, сред които в Хонконг, за най-добра актриса и на \"Златна роза\" наградата СБФД Котбус '18, \"Златен бухал\" за най-добър филм Варшава '18, Специалната награда на журито за Мартина Апостолова... Актрисата не смята, че отличията са я променили. \"Може би ако това ми се бе случило веднага след като бях завършила университета, щях да се самозабравя. Но при мен имаше период, в който нямах работа. Търсих начини, изстрадах си недоимъка и този малшанс в нашата професия и днес ми остава само да бъда благодарна и да оценявам момента.”, обяснява тя. Наградите са останали някъде при родителите й да събират прах. Използва ги като пътни знаци, но не такива, които подминава, а които й показват накъде върви и дали е на прав път.\r\n\r\nНейният професионален път на актриса стартира в трупата на Благоевградския театър. \"Страхотни хора са, но ме задушава държавната структура.  Щатът е нещо страхотно за млад актьор. Мисля, че дори е задължително за всеки току-що завършил колега, по възможност е добре да е извън София. Именно така учиш занаята. Живееш на ръба на немотията, но е много възпитателно първо това да ти се случи.” С нея става така веднага след като завършва. Година и половина няма професионални ангажименти. С колежка създават независима театрална компания за документален театър. В нея разказват за сериозното, за някоя човешка трагедия, използвайки средствата на документалния театър и така улекотяват възприятието на публиката, но не й отнемат от емоцията на историята. \"Не ми доставяше удоволствие някой да ми казва какво да играя - в тази пиеса си разпределена като еди кой си. В момента, в който престанах да намирам сладкото от ролята, на следващия ден си подадох молбата. Беше абсолютно престъпление на 24 години да не се вълнувам от професията си. Затова съм на свободна практика. Това е моят избор и предпочитам да наливам питиета в някой бар, отколкото да излизам със срам на сцената.\"\r\nВ документалния театър животът е най-добрият драматург. В това е уверена и Мартина Апостолова.  По думите й, за повечето неща, които разказват на сцена, човек може да си каже: \"Е, това е нереално!\" А то се е случило. \"Животът е най-добрият учител и е много интересно как да представиш истината да не изглежда фалшиво. Има толкова истории, които чакат да бъдат разказани. То е като игра. Хващаш я, доизмисляш я. Много е странно, че трябва да измислиш истинското, за да изглежда органично на сцената.\", отбелязва тя.\r\nУчи в Нов български университет, а не  в НАТФИЗ. \"Прибрах се от Германия. Някой ми спомена Цветана Манева и Снежина Петрова. Просто отидох на изпит. Подготвих си монолог от филм. Не бях ходила на школи. Попаднах си на мястото. Мисля, че съдбата е била благосклонна към мен да съм свободна в избора си. Изпитвам огромно уважение към колегите ми от НАТФИЗ, към самата Академия, към работата им. В Нов български не са ни възпитавали като конкуренция. Просто при мен така се случи. Изобщо не кандидатствах в НАТФИЗ. Срещнах си учителите, които харесвах. Предполагам, че и в НАТФИЗ да бях влязла, щеше да ми хареса.\", разказва Мартина.\r\n\r\nПреди да заобича сцената, футболният терен е бил нейният живот. Мартина се е занимавала професионално с женски футбол и е убедена, че от там е придобила тази дисциплина и отговорност днес на сцената и пред екрана. \"Имах невероятни колеги в Нов български и без да искам се превърнах в капитана им. Аз ги организирах. Всички бяха свободни творчески души, а при мен имаше тази отговорност към футбола и така хубаво се разработихме всички. Много съм отговорна към работата си. Може би и заради спорта, защото се бориш до край. Там има човек, който очаква от теб победа. Има едни хора, които ти гласуват доверие. И в този смисъл, ако не беше футболът, в сегашно време нямаше да съм този професионалист, който съм. Мисля, че спортът е задължителен за хората. При талантливите хора се появява момент, при който има едно пропадане в някои от случаите поради това разчитане на таланта и мързелът, който съпровожда всеки гений. Пагубно за всеки артист е да допусне отпускане, безотговорност към самия себе си, да спре да бъде взискателен към работата си, да няма очаквания от самия себе си. Не говорим да се гони краен срок или някакъв връх. Не говорим за амбиция , а за целенасоченост.\"\r\n.\r\n\r\nМартина вярва, че в България не е като в Европа и САЩ що се отнася до  равноправие между половете в професията. \"Имаме много активни  жени-режисьори – Надежда Косева, Ралица Петрова, Слава Дойчева, Майа  Виткова, Кристина Грозева, Мина Милева, Весела Казакова... Те са  страхотни боркини за правата на жените, не само в България. Те  пропагандират това равенство, което трябва да го има навсякъде. Изключително дейни са.\r\nФилмите им са свързани с това. Възхищавам се на каузата им. Не съм част от тази гилдия, за да кажа дали има неравенство у нас. Мога да кажа, че при актьорите няма подобно нещо. Има неравенство в заплащането при т.нар. \"Мечки\" и онези, които никой не ни знае и няма да дръпне толкова публика. Не мисля, че в България проблемът със заплащането и пропагандирането на филми с жени в главните роли е толкова голям, колкото в Европа и Щатите. У нас жените в индустрията са много еманципирани. Все пак сме огън-жени- балканки. Ако говорим за истинско неравенство, то е между връзкарите и творците, които нямат шанса да бъдат забелязани.”, отбелязва актрисата.\r\n\r\nМартина е от онези хора, които са се завърнали от чужбина у нас. Харесва това, което се случва в България в последно време. \"Виждам огромна светлина, а по природа не съм оптимист. По-скоро съм черногледа. Откривам страхотно поколение, което се надига и търси човешките си права. Намирам млади хора, активисти, будни, осъзнати, непримирими хора. Радвам се, че съм част от тях. Всички тези протести, които се случват напоследък дават малките си резултати, които на голямата картинка са незначителни, но започвайки да се случват все по-често, постепенно ще запълнят фона на тази чернилка, която ни е оставена. Виждам надежда. Много хора, които не вярвах, че ще се приберат от чужбина се прибраха. Аз съм една от тях.Познавам хора, които са казвали, че няма какво да правят тук, а сега се върнаха с желание и цел да създават нещо и да са част от това общество, което ще направи промяната. Затова хайде да не сме супер отчаяни.  Има защо да останем именно в тази страна.\"", "date": "2019.10.31", "title": "От футболния терен до киното: У-лицата с Мартина като \"Ирина\""}
{"url": "https://www.dnes.bg/crime/2019/10/31/mitnichari-zasiakoha-kontrabanda-na-zehtin-i-med.428035", "text": "Зехтин и мед с общо количество от близо един тон, укрити в товарен автомобил с английска регистрация, задържаха митничарите на ГКПП „Капитан Андреево“.\r\n\r\nКонтрабандната стока е била открита при проверка на влизащ в страната от Турция камион, управляван от турски гражданин, допълват от пресцентъра на Агенция „Митници“. \r\n\r\nШофьорът представил редовни документи за стоките в товарното помещение. \r\n\r\nПри сканиране на товара с рентгенова апаратура митническите служители са се усъмнили, че между описа и реалното съдържание на кашоните има разминаване.\r\n\r\nПри последвалата физическа проверка се установява, че между декларираната групажна стока са били скрити 44 тенекии със зехтин с общо тегло 704 кг и 11 тенекии с пчелен мед с общо тегло 275 килограма.", "date": "2019.10.31", "title": "Митничари засякоха контрабанда на зехтин и мед "}
{"url": "https://www.dnes.bg/eu/2019/10/31/dnes-brexit-triabvashe-da-stane-fakt-sega-razchitat-na-izborite.428096", "text": "Най-накрая в британската политика ледът се разчупи. След три години на безизходица по въпроса за Brexit, изборите, които са след шест седмици, могат да посочат изход от задънената улица. Или просто да затвърдят сегашната ситуация, при която Обединеното кралство е принудено да бъде с единия крак извън ЕС, а с другия вътре, пише Асошиейтед прес.\n\r\nОфициалната кампания за изборите на 12 декември дори още не беше започнала, когато вчера премиерът консерватор Борис Джонсън и водачът на Лейбъристката партия Джереми Корбин влязоха в словесен двубой в Камарата на общините, в който всъщност представиха основните си тези преди изборите, на които доминиращ ще е Brexit-ът.\n\r\nДжонсън заяви, че неговият опонент от левицата ще подложи страната на вечни \"колебания и отлагания\" на излизането от ЕС, а Корбин обвини премиера, че след Brexit възнамерява да ограничи правата на работещите и да разпродава британското здравеопазване.\n\n\nТова надприказване се разигра само ден след като Камарата на общините одобри произвеждането на предсрочни избори - следващите редовни избори трябваше да са през 2022 г.\n                    \n                    \n                \n                \n                \n                \r\nМакар Консервативната партия на Джонсън да има сериозна преднина в повечето социологически проучвания, според анализатори тези избори са непредсказуеми, защото Brexit-ът е тема, при която нагласите на хората не зависят от лоялността им към една или друга партия. За много от избирателите това дали са за оставане или за излизане от ЕС е много по-важно от това коя партия харесват.\n\r\nКонсерваторите ще се борят за избиратели с Партията на Brexit-а на Найджъл Фараж, която иска излизане от ЕС без никакво споразумение за бъдещите отношения. Центристката Либералдемократическа партия, която иска да отмени Brexit-а, се опитва да привлече проевропейските привърженици на торите и лейбъристите в големите градове на Великобритания и либералните университетски градове.\n\r\n\"Британският електорат никога преди не е бил толкова непостоянен\", каза Ананд Менон, директор на мозъчния тръст \"Обединеното кралство в променящата се Европа\" (UK in a Changing Europe). \"Между 2010 и 2017 г. 49 процента от избирателите са сменили партията, за която гласуват. Така че виждаме каква неяснота цари в това отношение. Не сме сигурни и за избирателната активност през декември. Времето тогава студено ли ще бъде? Ще отидат ли хората да гласуват, при положение че се стъмва по-рано?\", заяви той.\n\r\nВсички партии се опасяват, че може да пострадат и от умората на избирателите от темата Brexit. Британците са отегчени и недоволни, че им се налага за трети път за последните три години да гласуват по някакъв важен въпрос - през 2016 г. беше референдумът за членството в ЕС, а през 2017 г. имаше предсрочни избори, предизвикани от предишния министър-председател Тереза Мей с цел да увеличи мнозинството на торите и да преговаря с ЕС от по-силни позиции. Вместо това обаче партията загуби мнозинството си в парламента, а Мей не прокара споразумението си за Brexit.\n\r\n\"Това се превърна в \"Деня на мармота\", каза Патриша Шарман, привърженичка на Brexit, която от почти година стои пред парламента с плакат \"Не ни предавайте\". Тя мислела, че днес, 31 октомври, датата, на която официално Великобритания трябваше да напусне ЕС, вече ще може да спре да идва пред парламента, защото Brexit-ът ще е факт. Но тази седмица ЕС отложи Brexit за 31 януари поради политическия блокаж в Лондон.\n\r\n\"Не може повече да стоим в това чистилище\", каза Шарман.\n\r\nДжонсън се надява да спечели гласовете на хора като Шарман, макар и да не изпълни обещанието си Великобритания да напусне ЕС на 31 октомври, \"каквото ще да става\". В кампанията си той ще агитира като лидер, на когото парламентът постоянно е пречел да изпълни мисията си.\n\r\nДжонсън сключи споразумение за развода, определящо при какви условия Великобритания ще напусне съюза, и то дори получи принципното одобрение на депутатите. Но го оттегли, след като парламентът поиска повече време, за да го проучи обстойно.\n\r\nВчера Джонсън каза, че основният му приоритет е \"да довърши Brexit-а и да сложи край на колебанията и отлаганията\".\n\r\nЛейбъристката партия се опитва да демонстрира единство, въпреки че в редиците й няма съгласие за Brexit-а. След големи вътрешни борби сега партията е за произвеждане на нов референдум, на който да се реши дали се остане в съюза или не - но не обяви коя от двете позиции ще подкрепи.\n\r\nЛявоцентристката политическа сила разчита на това, че избирателите искат да се говори за въпроси като здравеопазване, околна среда и социална политика - все сектори, за които години наред правителствата на торите орязваха финансирането, вместо да се водят нови и нови дебати за Brexit.\n\r\nЛейбъристите освен това смятат, че споразумението на Джонсън за Brexit ще направи страната по-бедна, оценка, която подкрепят много икономисти. Вчера независимият мозъчен тръст Национален институт за социални и икономически изследвания заяви, че в сравнение с оставането в ЕС излизането при заложените в споразумението на премиера условия ще свие британската икономика в рамките на десетилетие с 3,5 процента.\n\r\nВчера Корбин каза, че Brexit при условията на Джонсън ще доведе до \"сделка за разпродажба в полза на Доналд Тръмп\", при която при бъдещите преговори за сключване на търговско споразумение цели сегменти от държавно финансираната британска здравна система ще бъдат продадени на американски доставчици на медицински услуги и фармацевтични компании.\n\r\nДжонсън отвърна, че лейбъристите са непоследователни по отношение на Brexit - \"Един път напускаме, друг път оставаме, отказвате да приемете присъдата на хората, която те произнесоха на референдума за ЕС\", каза той.\n\r\nПредсрочните избори изправят един срещу друг самоуверения привърженик на Brexit Джонсън и Корбин, непоколебим социалист с архаични според опонентите му политики за национализация и повишаване на данъците за богатите.\n\r\nТим Бейл, професор по политология от Университета \"Куин Мери\" в Лондон, отбеляза, че на изборите през 2017 г. Корбин се е представил много по-добре, отколкото социологическите изследвания са предричали.\n\r\n\"Но трябва да направим уговорката, че този път той не е изправен срещу един от най-лошите агитатори на Консервативната партия в най-новата история - Тереза Мей. Изправен е срещу един от най-добрите, Борис Джонсън\", заяви Бейл.\n\r\nСпоред него Джонсън е \"звезда, знаменитост, която заслепява доста от избирателите, които според мнозина не виждат очевидните му грешки\". Те включват обидни изказвания от негова страна и продължаващо разследване за това давал ли е Джонсън като кмет на Лондон публични средства, предназначени за стартиращи компании, на своя приятелка.\n\r\nДокато Великобритания се готви за изборите, часовникът отброява времето до новия краен срок за Brexit - 31 януари, датата, която ЕС одобри тази седмица. Ако след изборите през декември новият парламент отново е толкова поляризиран, колкото сегашният, тогава ще е възможен и вариантът за ново отлагане на Brexit - и четвърто поред отиване до урните на цяла Великобритания за последните четири години.\n\r\n\"Получи ли мнозинство Джонсън, напускаме ЕС\", каза Бейл. \"Ако обаче отново се окажем с парламент, в който няма ясно мнозинство, според мен единственият вариант да излезем от тази ситуация ще бъде втори референдум. Макар и депутатите да не горят от възторг, когато стане дума за тази идея, мисля си, че няма да има друг начин да се излезе от задънената улица\", добави той.\r\n/БТА/", "date": "2019.10.31", "title": "Днес Brexit трябваше да стане факт. Сега разчитат на изборите"}
{"url": "https://www.dnes.bg/notifikacii/2019/10/31/id-potvyrdi-smyrtta-na-al-bagdadi.428122", "text": "Джихадистката групировка \"Ислямска държава\" (ИД) потвърди днес смъртта на водача си Абу Бакр ал Багдади, убит в неделя при американска операция в Северна Сирия, предаде Франс прес, като се позова на аудиозапис на ИД, публикуван в приложението Телеграм. \n\nСунитската групировка потвърди също смъртта на своя говорител Абу ал Хасан ал Мухаджир и огласи името на новия си лидер - Абу Ибрахим ал Хашеми ал Кураши, съобщи Ройтерс.\r\n\r\nВ посланието ИД призова последователите си да отмъстят за смъртта на Багдади, съобщава БТА.\r\n\"Не се радвай, Америка. Дойде този, който ще те накара да забравиш ужасите (на Абу Бакр ал Багдади), а вкусът на досегашните горчиви чаши ще ти стори сладък\", се казва в седемминутния аудиозапис.\r\nАбу Бакр ал Багдади беше убит на 26 октомври при операция на американските специални части в Северна Сирия.", "date": "2019.10.31", "title": "ИД потвърди смъртта на Ал Багдади "}
{"url": "https://www.dnes.bg/kino/2019/10/31/deca-praviat-kino-v-detska-kinomaniia.428097", "text": "За втора поредна година в рамките на Киномания /14-28 ноември/ ще бъдат раздадени детски Оскари за кратки игрални и анимирани филми, измислени, заснети, изиграни и режисирани от деца.\n\r\nДетският мини фестивал ще бъде част от програмата на традиционния кино фестивал, който ще се състои от 14 до 28 ноември и на него ще бъдат отличени най-добрият игрален и най-добрият анимационен филм, най-добрата актьорска игра, най-добър оператор, най-добър сценарий, декор и адаптация. \n\r\nА вече са ясни и участниците в журито, което ще определи носителите на тазгодишните награди – това са аниматорът Златин Радев, кинорежисьорът Виктор Божинов, Никола Николов – представител от киностудио UFO и актрисата от \"Откраднат живот\" Диана Димитрова.  Водещ на събитието ще бъде комедиантът от стедъп триото „Нема кво“ Георги Николов – Жорони. \n                    \n                    \n                \n                \n                \n                \r\nТази година ще има и награда в специална нова категория за детски филм на тема \"Гледай\" – основното послание на Киномания 2019.\r\nЗа да станете част от детската киномания, може да се изпращат кратки игрални филми или стоп моушън анимации до 8 ноември 2019 на nim.animations.school@gmail.com или като съобщение на Facebook страницата: NIM kids animation.\n\r\nУсловията са лесни: Сценаристите, актьорите, операторите и режисьорите да са деца на възраст от 7 до 14 години. Дължината на филмите да бъде до 3 минути. Историите да не включват диалог и аудио реплики. Да може да докажете, че децата са създатели на филма. \n\r\nНай-доброто предложение ще бъдат излъчено на големия екран на \"Детска Киномания 2019\" на 23 ноември 2019 в кино \"Люмиер – ЛИДЛ\", НДК от 10.30 часа. \r\n ", "date": "2019.10.31", "title": "Деца правят кино в \"Детска Киномания\""}
{"url": "https://www.dnes.bg/usa/2019/10/31/demokratite-s-pyrva-stypka-za-impiichmynt-sreshtu-trymp.428118", "text": "Камарата на представителите в САЩ прие днес резолюция с официални правила за разследване за импийчмънт срещу президента Доналд Тръмп, предаде Асошиейтед прес.\n\r\nКонтролираната от демократите долна камара на Конгреса одобри текста с 232 гласа \"за\" при 196 \"против\". Гласуването до голяма степен бе по партийна линия, съобщава БТА.\n\r\nТова бе първото официално гласуване по процедурата за импийчмънт, която по всяка вероятност ще продължи с месеци, евентуално и през първите седмици от изборната 2020 г., отбелязва АП.\n\r\nВажното заседание бе ръководено лично от председателката на Камарата на представителите Нанси Пелоси.\n\r\nИзходът от гласуването е победа за демократическото мнозинство в камарата, което ще има контрол върху разследването. Демократите ще могат да ограничават възможностите на републиканците и на адвокатите на Белия дом да призовават свидетели.\n                    \n                    \n                \n                \n                \n                \r\nСлед решението президентът на САЩ Доналд Тръмп заяви, че е подложен на \"най-големия лов на вещици в американската история\".\n\r\n\"Това е несправедливо, противоконституционно и по същество антиамериканско\", се казва в изявление на Белия дом.\n\r\nКонгресмените демократи се опитват да докажат, че Доналд Тръмп е оказал натиск на Украйна за получаване на компрометираща информация за бившия вицепрезидент на САЩ Джо Байдън, който в момента е фаворит за номинацията на демократите за президентските избори през 2020 г.", "date": "2019.10.31", "title": "Демократите с първа стъпка за импийчмънт срещу Тръмп"}
{"url": "https://www.dnes.bg/obshtestvo/2019/10/31/pozitivnite-primeri-za-bylgariia-ot-horata-koito-ostavat-tuk.428034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Утре излиза книгата с вдъхновяващи примери на Даниел Пенчев - \"Хората, които променят България\". Една от историите в нея е посветена на авторката на рубриката \"Завърналите се с Петя Кертикова\", която е и водещ на Новините ON AIR по Bulgaria ON AIR.\n\r\n\"В България има деструктивно виждане, че се случват само негативни неща. Затова имах желание да покажа позитивните примери. Исках всеки от героите ми да е успял в своята област и да е социално ангажиран. Петя я познавам от миналата година и реших, че имаме обща кауза\", сподели в студиото на \"България сутрин\" авторът на книгата Даниел Пенчев.\n                    \n                    \n                \n                \n                \n                \r\nЗаглавието на частта, посветена на Петя Кертикова в книгата, е \"Тук съм, за да остана\".\n\r\n\"Когато Дани се свърза с мен, ми стана радостно, защото историята ми ще достигне до повече хора. Исках да обърна внимание не само на завръщащите се хора в България, на което е посветена и рубриката ми, но и на фактa, че може да се комбинират спортът и ученето\", разказа Петя Кертикова.\n\r\n30 са историите в книгата, което е препратка към 30-те години от началото на прехода в България.\n\r\n\"Енчо Керязов, Краси Георгиев също са сред героите в книгата ми. Общата нишка между тези хора е, че всички са много щедри и даряват времето си за каузите си\", обясни Даниел Пенчев.\n\r\nПетя Кертикова обясни, че оставането в България е много важно и разковничето за успеха на обществото е да се борим заедно за промяната.", "date": "2019.10.31", "title": "Позитивните примери за България – от хората, които остават тук"}
{"url": "https://www.dnes.bg/notifikacii/2019/10/31/grigor-neudyrjim-v-parij-otnese-i-tiim.428106", "text": "Григор Димитров продължава с отличното си представяне на \"Мастърс\"-а в Париж, след като отнесе с 2:0 сета поставения под № 5 Доминик Тийм в осминафинален сблъсък.\r\nГришо се наложи убедително с 6:3, 6:2 и се класира на 1/4-финал в турнира.\r\nС победата Димитров си осигури 133 985 евро и 180 точки за световната ранглиста, в която в момента заема 27-ото място.\r\nНа четвъртфиналите той ще се изправи срещу 23-годишния чилиец Кристиан Гарин, който по-рано днес пласира 13 аса и отрази 3 мачбола при успеха над френския квалификант Жереми Шарди с 6:7(4), 6:4, 7:6(6).\r\nДимитров и Гарин не са се срещали досега.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.31", "title": "Григор неудържим в Париж, отнесе и Тийм"}
{"url": "https://www.dnes.bg/crime/2019/10/31/izmama-s-imeila-prashtat-falshivi-pisma-ot-imeto-na-nap.428056", "text": "За нова кибер измама с имейл, пратен от името на НАП, сигнализира наш читател. \n\r\nToй е получил имейл, който изглежда, сякаш е пратен от Агенцията за приходите тази сутрин. От НАП съобщават за фишинг измамата на сайта си. \n\r\nПисмата приканват получателите им да отворят прикачен файл, в който, според описанието към него, се съдържа информация за изпълнително дело, банкови сметки, срокове и суми за плащане.\n\r\nОт НАП предупреждават, че това представлява класическа форма на „фишинг“ - атака, чрез която се цели измама.\n\r\nТекстът на фалшивите електронни съобщения гласи:\r\n\n\r\nТърсим ви във връзка с извършени от Вас сделки с криптовалута. Тъй като криптовалутите са финансов актив по смисъла на ЗДДС, сделките, добивът, трансферът и плащанията с криптовалута трябва да бъдат декларирани в съответната данъчна декларация. Приложно Ви изпращаме Съобщение за доброволно изпълнение, в което ще откриете размера на задълженията, номерът на изпълнителното дело, както и банковата сметка за принудително събиране на публични вземания. При непогасяване на задълженията, доброволно, в дължимия срок, задължението ще бъде събра но принудително от държавата, заедно с лихвите и разходите за това. Срокът за доброволно изпълнение е 7 /седем/ дни след получаване на поканата.\n                    \n                    \n                \n                \n                \n                \r\nОт НАП съветват клиентите си да изтрият веднага писмо с подобно съдържание, а ако са го отворили, да сканират компютъра си с актуална версия на антивирусна програма.", "date": "2019.10.31", "title": "Измама с имейла: Пращат фалшиви писма от името на НАП"}
{"url": "https://www.dnes.bg/zvezdi/2019/10/31/nikol-shtercinger-potresena-ubili-bratovched-1117.428061", "text": "Никол Шерцингер е потресена, тъй като братовчед ѝ е починал, след като го е блъснала кола. Певицата е в агония и е съсипана и търси повече информация за случая.\r\nНейният братовчед, Джон Бой, е загинал на 26 октомври. 41-годишната звезда призна, че в момента живее в истински кошмар.\r\n \r\n\"Това е като кошмар, от които ние никога няма да успеем да се събудим. С огромна болка казвам сбогом на моя красив братовчез, Джон Бой. Миналата събота, на 26 октомври в 3 часа сутринта, неговият живот бе отнет. Блъснали са го с кола и са избягали във Форт Лодърдейл.\r\n \r\nВъпреки че трябва да се успокоя с това, че знам, че той почива в мир и е при Бог, знам и през каква агония преминава семейството, като разбира, че някой го е ударил и просто го е оставил да умре\".\r\n \r\n", "date": "2019.10.31", "title": "Никол Щерцингер потресена, убили братовчед ѝ"}
{"url": "https://www.dnes.bg/temida/2019/10/31/borisov-se-razporedi-200-novi-shtatni-broiki-za-nadzirateli.428067", "text": "200 нови щатни бройки за охрана и надзиратели в затворите ще разкрие правосъдното министерство. \n\r\nРазпореждането е на премера Бойко Борисов във връзка с обявената стачна готовност на синдиката на служителите в затворите, съобщи ресорният министър Данаил Кирилов пред журналисти в МС след заседанието на правителството. \n\n\n\r\nРазкриването им ще струва на министерството около 7 млн. лв. Според министъра така синдикатите, с които имало \"добросъвестен диалог\", ще бъдат удовлетворени в исканията си. По думите му те имат основание, въпросът е до каква степен бюджетът може да ги обезпечи.\n\r\nОбщият дефицит на кадри е около 1600 бройки, спешният дефицит е 676 бройки, съобщи Кирилов. Той напомни, че работещите в системата ще получат 10%-но увеличение на възнагражденията като част от публичния сектор.\n                    \n                    \n                \n                \n                \n                \r\nПротестната готовност е повод, но преди повече от 2 години министър Цецка Цачева в такава процедура на преговори е поела ангажимент ежегодно да се увеличава щатният състав с 200 бройки в двете дирекции \"Охрана\" и \"Изпълнение на наказанията\", разясни той.\n\r\nЗа догодина Министерството на правосъдието ще получи с около 26 млн. лв по-висок бюджет. От ВСС вече изразиха недоволство, че са предвидени по-малко пари от желаните, на което Кирилов отговори днес, че последната дума по бюджета имат депутатите. Той каза също, че има възможности за оптимизиране на структурите в съдебната система и на отделни разходи с \"всички възможни икономии\".", "date": "2019.10.31", "title": "Борисов се разпореди: 200 нови щатни бройки за надзиратели!"}
{"url": "https://www.dnes.bg/mestni-izbori-19/2019/10/31/manolova-ili-fandykova-17-ne-sa-reshili-za-kogo-da-glasuvat.428025", "text": "След първия тур на изборите се наблюдава лек спад на избирателната активност - около 38% от хората заявяват, че ще отидат до урните на балотажа, сочи проучване на \"Алфа Рисърч\".\r\nНа първия тур отчетената активност е 42.7%, а около 4-5% по-ниска избирателна активност може да очакваме на втория тур, сочат данни на проучването сред 800 гласоподаватели, предоставено от Боряна Димитрова за bTV.\r\nПо думите й, по-ниската избирателна активност идва от избирателите на онези политически сили, които няма да имат представени претенции на втория тур.\n\n\n\r\nСпоред данните 17% от тези, които ще гласуват все още не са решили за кого ще дадат гласа си. 55.3 на сто от решилите, че ще гласуват ще изберат настоящия кмет на столицата Йорданка Фандъкова, а 44.7 на сто - Мая Манолова, показват още данните.\r\n                    \n                    \n                \n                \n                \n                Има няколко фактора, които говорят за затвърждаване на тази разлика между двамата кандидати, отбелязва Боряна Димитрова. По думите й, Йорданка Фандъкова събира доста пъстра и разнородна подкрепа - по-голям дял от хората с висше и средно образование.\r\nЕдна трета от избирателите на \"Демократична България\" казват, че няма да отидат до урните, а останалите се разпределят в съотношение две към едно в полза на Фандъкова.\r\nПри гласувалите за Борис Бонев, около 40% твърдят, че няма да гласуват на втория тур, а останалите се разпределят едно и половина към едно в полза на Йорданка Фандъкова.\r\nТези 17%, които не са решили за кого ще дадат гласа си, ако вземат решение категорично в една или друга посока, това може да повлияе на резултата, защото разликата между двете кандидатки за кметския пост е около 10%, уточни още Димитрова.\r\n", "date": "2019.10.31", "title": "Манолова или Фандъкова? 17% не са решили за кого да гласуват"}
{"url": "https://www.dnes.bg/politika/2019/10/31/razhodite-za-otbrana-rastat-neprekysnato-resursyt-e-ogromen.428064", "text": "\nРазходите за отбрана непрекъснато ще растат и сме задължени да търсим ефективност при подготовката на военнослужещите и материалния ресурс. Това каза президентът Румен Радев по време на тържественото завършване на випуск \"Княз Александър I\" – II смяна на Военна академия \"Г.С. Раковски, цитиран от \"Фокус\". \n\r\nДържавният глава връчи дипломите на първенците по успех на Военна академия \"Г. С. Раковски\". \n\n\r\n146 офицери и 160 цивилни завършиха тази година Академията. Те са се обучавали в различните магистърски програми от професионално направление \"Военно дело” на факултет \"Командно-щабен” и \"Национална сигурност” на факултет \"Национална сигурност и отбрана\". \n                    \n                    \n                \n                \n                \n                \r\n\"Да съхраните и развивате традициите на българската военна школа като гарант за запазване и укрепване на висок морален дух, без който и най-съвременното въоръжение губи смисъл. Убеден съм, че успехът ще съпътства тези от вас, които са усвоили най-важният урок на тази академия, че не е достатъчно да се успокоявате със солидната основа, с която напускате академията. Трябва непрекъснато да търсите нови знания\", призова Радев.\n\r\n\"Никога не забравяйте, че да си офицер от Българската армия не е просто професия, а признание и дълг към Отечеството. На добър час\", заяви още той.\n\r\nСпоред него на випускниците на Военната академия се налага не само да въведат новите въоръжени системи, а да покажат, че модернизацията на армията не е еднократен акт. \n\r\n\"Убеден съм, че напълно осъзнавате огромните предизвикателства по пътя пред вас и то в динамиката на геополитическите процеси и комплексните заплахи. На вашето поколение офицери, които днес завършват се пада честта и отговорността е само да приемете и въведете на въоръжения новите въоръжени системи на видовете въоръжени сили, за които се изразходват огромни средства, вие трябва да покажете, че модернизацията на Българската армия не е еднократен акт, а сложен, дълбок, всеобхватен процес на трансформация. За нея вие ще трябва да разработите и внедрите нова нормативна база\", заяви Радев.", "date": "2019.10.31", "title": "Разходите за отбрана растат непрекъснато, ресурсът е огромен "}
{"url": "https://www.dnes.bg/index/2019/10/31/predlagat-lili-ivanova-za-pojiznena-parichna-nagrada.428069", "text": "Пожизнени парични награди на осем творци за особени заслуги към българската държава и нацията предлага правителството.\nПредложени за държавни награди са проф. Анатоли  Кръстев - музикант и педагог; Анжел Вагенщайн - режисьор и сценарист;  Андрей Дреников - композитор и музикант; Георги Дюлгеров - режисьор и  сценарист; Иван Стайков - музикант и поет; Иван Иванов - поет; Лили  Иванова - поп-изпълнител и артист; Христо Ганев - режисьор и сценарист.\r\nПредложението на Министерския съвет е до парламента. \r\nТо е внесено от министъра на културата на основание на Закона за награждаване на лица за особени заслуги към българската държава и нацията.\r\nИдеята на отличието е да осигури старините на десетките изпълнители, актьори, творци и спортисти, които получават малки пенсии или изобщо нямат такива. Пожизнената награда е до 700 лева.", "date": "2019.10.31", "title": "Предлагат Лили Иванова за пожизнена парична награда"}
{"url": "https://www.dnes.bg/business/2019/10/31/systoianieto-i-tendenciite-na-imotniia-pazar-v-plovdiv.428059", "text": "Какво е състоянието на имотния пазар в Пловдив? Отговор на този въпрос ще даде предстоящата бизнес закуска на  в града, която ще се проведе на.\n\r\nПо време на закуската брокери ще представят данни за развитието на имотния пазар в града и региона през деветмесечието и ще очертаят тенденциите до края на годината. Банкови и кредитни експерти ще обяснят как купувачите финансират сделките си и какви суми са готови са инвестират за закупуване на жилище.\n\r\nБизнес закуската в Бургас е част от проекта „”, който насърчава добрите практики в сектора и, който се осъществява с генералното партньорство на Пощенска Банка и подкрепата на Теленор, Бокони и Realtor Assitant Pro.\r\n е уеб платформата с най-качествени онлайн обяви за недвижими имоти. Тя е част от , а цялостната мисия на сайта е да създава и подкрепя инициативи, които стимулират прозрачното развитие на бизнеса с имоти в полза на потребителите.  Отскоро Imoti.net разполага с иновативна функционалност, която експертите определят като ключова за пазара на недвижима собственост в бъдеще - 360-градусови обиколки на имотите. Благодарение на тях потребителите могат бързо, лесно и удобно да разгледат желания апартамент. Поредицата на  „“ пък предлага  съвети за разграничаване на коректните и некоректни посредници при сделките с имоти, благодарение на които потребителите да могат да вземат информирано решение в свой интерес по всяко време.", "date": "2019.10.31", "title": "Състоянието и тенденциите на имотния пазар в Пловдив"}
{"url": "https://www.dnes.bg/notifikacii/2019/10/31/363-lv-liniiata-na-bednost-za-2020-g-dostatychna-li-e.428072", "text": "363 лв. ще е линията на бедност за страната през 2020 г., реши правителството на редовното си заседание днес.\r\nРазмерът й е с 15 лв. по-висок в сравнение с настоящата 2019 г.\r\nТой се изчислява съобразно изследването \"Статистика на доходите и условията на живот (EU-SILC)\" и индекса на цените на малката потребителска кошница.\r\n\r\nЛинията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита.\r\nТя е база за определяне на размера на финансовата подкрепа за хората с увреждания.", "date": "2019.10.31", "title": "363 лв. - линията на бедност за 2020 г. Достатъчна ли е?"}
{"url": "https://www.dnes.bg/notifikacii/2019/10/31/50-samoleta-boeing-v-cial-sviat-ne-letiat-zaradi-puknatini.428052", "text": "Американският самолетостроител Boeing е открил при инспекция в световен мащаб пукнатини в структурата на близо 50 самолета 737 NG и те са били забранени за полети, предаде Франс прес.\n\r\nАвстралийската авиокомпания Qantas обяви, че спира от полети един Boeing 737 NG заради структурна фисура и че инспектира още 32 по спешност.\r\nQantas обаче отхвърли призивите да спре всичките си самолети Boeing 737, след като при втори самолет от флотилията й бе установено пропукване в структурата на крилете, информира Асошиейтед прес.\n\r\nЮжна Корея съобщи, че девет такива самолета са спрени от полети в началото на октомври, пет от които на Korean Air.\n\n\r\n                \n                \n                Федералното управление за авиация на САЩ (FAA) обяви в началото на октомври, че е наредило инспекция на някои от самолетите Boeing 737 NG, предшественик на 737 MAX, след като са били открити структурни фисури на една от машините в Китай.\n\r\nВ началото на октомври Boeing обяви, че е открил фисури по частта, свързваща крилете с корпуса на самолета, предназначена да устои на аеродинамичните сили.\n\r\nГоворител на групата посочи пред АФП, че около хиляда машини са инспектирани на този етап по света и че при по-малко от 5 процента - тоест до 50 самолета - има \"забележки\", налагащи спирането им от полети и съответен ремонт.\n\r\nТези проблеми се прибавят към неволите на Boeing след катастрофите с модела 737 MAX, при които загинаха 346 души в Индонезия и Етиопия. Разследването установи, че неизправност на системите за стабилизиране на полета са причина за трагедиите. Всичките 737 MAX са забранени за полети от седем месеца. \n\r\n/БТА/\r\n ", "date": "2019.10.31", "title": "50 самолета Boeing в цял свят не летят заради пукнатини "}
{"url": "https://www.dnes.bg/sport/2019/10/31/petata-boina-gala-vecher-na-senshi-shte-byde-na-22-fevruari-vyv-varna.428074", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Световният шампион по муай тай за 2019 година - Петър Стойков, световният вицешампион по карате киокушин - Николай Йоргов, и световната и европейска шампионка по кикбокс и муай тай - Теодора Кирилова, разказаха в ефира на \"България сутрин\" за забележителните победи, които постигнаха в четвъртата бойна галавечер SENSHI.\n\r\n\"Тактиката ми беше в първия рунд да я оставя, да видя те върху какво са работили. Важно е да има взаимоотнашения между треньора и състезателя\", обясни Кирилова за победата си над своята съперничка от Киргизстан.\n\n\n\n\r\nВ последния момент сменихме тактиката. Осъзнах, че шансът ми да го победя е да бъда по-събран и настъпателно да скъся дистанцията, да залагам на ръцете си\", разказа на свой ред Йоргов.\r\n                    \n                    \n                \n                \n                \n                \"Тръгнах агресивно и трябваше на 100% да не бъда изненадан\", каза Петър Стойков пред \n\r\nТримата шампиони заявиха, че нивото в SENSHI става все по-високо, а изискванията все по-големи и при голяма конкуренция. Те бяха категорични, че имат нужда от почивка, най-вече психическа.\n\r\nНа 22 февруари в Двореца на културата и спорта във Варна ще се състои петата бойна гала вечер на SENSHI.", "date": "2019.10.31", "title": "Петата бойна гала вечер на SENSHI ще бъде на 22 февруари във Варна"}
{"url": "https://www.dnes.bg/index/2019/10/31/zimnite-gumi-v-bylgariia-ne-sa-zadyljitelni-zashto.428071", "text": "\"Броени дни остават до 15 ноември - крайния срок, в който всички автомобили трябва да бъдат със сменени зимни гуми\". Така започва репортаж на БНТ, който трябва да запознае широката публика със спецификите и нуждите на зимното шофиране.\n\r\nЗадължителни ли са наистина зимните гуми в България след 15 ноември? \r\nЗаради недотам коректни информации в медиите много хора вярват, че да. Истината е, че не са. Законът за движение по пътищата (член 139) изисква единствено \"гуми, предназначени за зимни условия, или с гуми с дълбочина на протектора не по-малка или равна на 4 mm през периода от 15 ноември до 1 март\". Тоест спокойно можете да карате с всесезонни или дори с летни гуми, стига да имат достатъчно дълбок протектор.\n                \n                \n                \r\nОбъркването вероятно идва и от предложенията за промяна в закона, публикувани в началото на тази година за обществено обсъждане. Едно от тях действително предвиждаше изискването да се стесни само до специализирани зимни гуми (с означения M+S, M&S, PMSF и така нататък). Тази идея обаче отпадна от окончателните изменения в закона, гласувани и влезли в сила през февруари и през юли.\n\r\nТака България си остава в групата на страните, които не изискват задължително зимни гуми през студения сезон. Там са още Великобритания, Франция, Дания, Холандия, Белгия, Полша, Испания и Португалия.\n\r\nЗадължителни зимни гуми, но само в снежни условия, изискват Германия, Италия, Словакия и Норвегия.\r\n\r\n ", "date": "2019.10.31", "title": "Зимните гуми в България не са задължителни. Защо?"}
{"url": "https://www.dnes.bg/sofia/2019/10/31/rano-e-za-parnoto-tec-sofiia-chaka-prognozata-za-drugata-sedmica.428075", "text": "Промяната на времето подсказва, че началото на отоплителния сезон е близо. Към този момент обаче условията за пускане на парното в столицата не са изпълнени. Няма три последователни дни със средна денонощна температура под 12 градуса, а дългосрочната прогноза все още не е уточнена. Това каза говорителят на \"Топлофикация София\" Елизабет Павлова за \"Фокус\". \n\n\r\nОт дружеството ще изчакат края на тази седмица за прогноза за следващата, за да могат да уведомят клиентите си кога ще започне масовото включване на отоплението в София.\n\r\nВсе пак има възможност за предсрочно пускане на парното. За целта клиентите трябва да подадат заявление, което става с решение на етажната собственост.\n                    \n                    \n                \n                \n                \n                \r\n\"Безспорно ние сме дали такава възможност на нашите клиенти по една сграда, етажна собственост, ако желае да бъде включено отоплението преди общото пускане на парното, това е възможно, като подаде декларация или заявление към \"Топлофикация София\" с решение на етажната собственост. Ние съответно, в рамките на един работен ден, ще включим отоплението в тази сграда, етажна собственост\", посочиха от \"Топлофикация София\".\n\r\n\"Към момента все още нито една сграда не е пожелала предварително включване. От друга страна, имаме такива клиенти, които биха искали отоплението им да бъде включено по-късно, по една или друга причина - ремонти, смяна на уреди, или просто са взели решение отоплението в тяхната сграда да бъде включено на един по-късен етап след общото включване\", допълни Елизабет Павлова от дружеството.\n\r\nКъм днешна дата за 43 сгради е поискано по-ранно включване на отоплението. Сред тях са 19 детски градини, 4 училища, 6 болници, 11 офис сгради, няколко посолства и къщи.\n\r\nИма няколко стъпки, които не трябва да се забравят, за да се подготви системата за момента, в който парното ще бъде пуснато.\n\r\n\"Първото, което е най-важно, е незабавно да бъдат спрени всички ремонти, да бъдат приключени ремонтите вътре в апартаментите или в сградата. На второ място, трябва да се провери дали вътрешната отоплителна инсталация е запълнена. Обикновено при ремонтите през лятото тази инсталация се източва, след което не се запълва, а това води до проблеми тогава, когато се пуска отоплението. Обикновено се образуват въздушни възглавници и съответно отоплението в сградата е некачествено. Важен момент също така е всеки в своето жилище първо да погледне дисплеят дали работи. Това са дисплеите на уредите за разпределение. Ако този дисплей е угаснал, това значи, че той не работи и трябва да се обърне към топлинния счетоводител, и разбира се, да отвори вентила в степен, за да може при пускането на отоплението в сградата по същия начин да се обезвъздуши и радиаторът и съответно в апартамента да има качествено отопление\", обясниха от дружеството.", "date": "2019.10.31", "title": "Рано е за парното, ТЕЦ-София чака прогнозата за другата седмица"}
{"url": "https://www.dnes.bg/obshtestvo/2019/10/31/biudjet-2020-s-pari-za-obrazovanie-zdrave-otbrana-po-visoki-dohodi.428073", "text": "Приоритетите на Бюджет 2020 са образованието, здравеопазването, отбраната, пенсионната политика и политиката по доходите. Днес основният финансов закон на държавата беше приет от правителството, което предлага на парламента да го приеме.\nЗаложено е достигане до балансиран бюджет през 2020 г. и запазването му през следващите години. \n\r\nИ при приходите, и при разходите за периода 2020-2022 г., изразени като процент от БВП, се наблюдава тенденция на спад от 36,9 % до 35,0 %, а в номинален размер стойностите на тези показатели се увеличават, като от 46,827 млрд. лв. за 2020 г. се очаква да достигнат 50,143 млрд. лв. през 2022 година.\n\r\nОсновните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица.\n                    \n                    \n                \n                \n                \n                \r\n. През 2020-2022 г. ще продължи реализирането на мерките, насочени към повишаване привлекателността на учителската професия и мотивацията на действащите учители. Насърчаването на зрелостниците с високи образователни резултати да получат педагогическо образование и да постъпват на работа в образователната система е сред приоритетните мерки, за да се преодолее очакваният недостиг на педагогически специалисти. Ежегодно ще се предоставят допълнителни средства в размер на 360 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти.\r\n. Изграждането на Национална здравна информационна система, посредством използване на нови технологии в областта на електронното здравеопазване, е сред приоритетите, с които се цели подобряване на качеството и ефективността на процесите в системата на здравеопазване.\n\r\n. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 година.\n\r\n. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. \"швейцарско правило\" на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по \"швейцарското правило\". За периода 2020-2022 г. тежестта на една година осигурителен стаж в пенсионната формула се запазва в размер на 1,2.\n\r\n. Освен вече предвиденото увеличение на размера на минималната работна заплата (от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г.), в настоящата прогноза е заложена мярка за 2020 г. за увеличение с 10 % на средствата за заплати и възнаграждения на персонала в бюджетния сектор, включително и на средствата за осигурителни вноски - въз основа на заеманата длъжност и оценките за постигнатите резултати.\r\nЗа периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева.\n\r\nОсновните бюджетни взаимоотношения между общините и централния бюджет са в общ размер 4,203 млрд. лева. Предвиденото увеличение е с 456,8 млн. лв., от тях за: общата субсидия за делегираните от държавата дейности - с 418,8 млн. лв.; изравнителната субсидия - с 13,0 млн. лв.; трансферите за зимно поддържане и снегопочистване - с 5,0 млн. лв.; целевата субсидия за капиталови разходи - с 20,0 млн. лева.\n\r\nЗапазва се тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година. Нивото на дълга на сектор „Държавно управление“ се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева.\r\nКлючови цели продължават да бъдат запазването на фискалната устойчивост и  провеждането на последователна, прозрачна и предвидима фискална  политика, която да допринася за подобряване на бизнес средата,  насърчаване на инвестициите и стимулиране развитието на трудовия пазар  за постигане на икономически растеж и заетост, придържайки се към общите  правила на ЕС.", "date": "2019.10.31", "title": "Бюджет 2020: С пари за образование, здраве, отбрана, по-високи доходи"}
{"url": "https://www.dnes.bg/balkani/2019/10/31/palmyr-sasht-sa-priiatel-i-partnior-na-severna-makedoniia.428076", "text": "САЩ са приятел и партньор на Северна Македония, заяви в Скопие специалният представител на американския държавен секретар за Западните Балкани Матю Палмър, цитиран от Танюг.\n\r\nСлед среща с премиера Зоран Заев Палмър каза, че САЩ желаят европейска перспектива за Северна Македония.\n\r\n\"Ясно заявихме това тук, в Скопие, и ще го кажем ясно и в разговор с нашите европейски партньори\", каза Палмър.\n\n\n\r\nАмериканският представител, който през последните дни се срещна с президента на Северна Македония Стево Пендаровски, външния министър Никола Димитров, министъра на отбраната Радмила Шекеринска и лидера на опозиционната партия ВМРО-ДПМНЕ Християн Мицкоски, а днес и с премиера Зоран Заев, каза, че срещите му в Скопие са били конструктивни и основните им теми са били свързани с актуалните събития в Северна Македония, в Брюксел и в региона.\n                    \n                    \n                \n                \n                \n                \r\nПалмър изрази задоволство от ратифицирането на протокола за членство на Северна Македония в НАТО в американския Сенат и добави, че Вашингтон се радва, че страната ще стане 30-ата страна членка на алианса.\n\r\nТой каза още, че САЩ ще продължат да подкрепят Преспанското споразумение между Скопие и Атина, което реши дългогодишния спор за името на Македония, защото този документ е важен за сигурността и стабилността на целия регион, посочва БТА.\r\n ", "date": "2019.10.31", "title": "Палмър: САЩ са приятел и партньор на Северна Македония"}
{"url": "https://www.dnes.bg/business/2019/10/31/chez-se-pogriji-za-pticite-obezopasiavaneto-stylbove.428082", "text": "ЧЕЗ Разпределение България монтира 127 маркиращи устройства /дивертори/ по електропроводите в община Белене, които правят проводниците видими за птиците и намаляват риска от сблъсък с тях. \n\r\nПредвижда се и обезопасяването на 63 стълба с различни птицезащитни продукти, допълват от пресцентъра на ЧЕЗ.\n\r\nДо момента са обезопасени изцяло 13 стълба с 39 изолационни комплекта. \n\r\nУсилията са част от проекта \"Живот за птиците\", който се изпълнява в партньорство с Българско дружество за защита на птиците /БДЗП/. В рамките на този проект се извършват теренни проучвания, за да се установят най-рисковите за птиците райони и да се гарантира целесъобразно насочване на усилията за обезопасяване на електропроводите. Проучванията определиха област Плевен като регион с особено значение. Те ще продължат, докато се идентифицират всички важни за птиците места и се планират конкретни мерки за повишаване на сигурността им. \n                    \n                    \n                \n                \n                \n                \r\nЧаст от планираните вече дейности в областта предвиждат и повдигане на 46 щъркелови гнезда със специални платформи. По този начин се предпазва животът на птиците, предотвратяват се пожари по мрежата и се съкращава броят на прекъсванията на електрозахранването в резултат на контакта на щъркелите с електропроводите.\n\r\nЧЕЗ Разпределение България и БДЗП представиха усилията, предприети за защита на птиците в област Плевен и конкретно в община Белене, на 31 октомври в природен парк \"Персина\" – стратегическо за птиците място със защитен статут, където са концентрирани част от дейностите по проекта в района. \n\r\n\"Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или \"Живот за птиците\" е проект с бюджет 2,65 млн. евро.  ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Европейската комисия осигурява финансиране от 1.85 млн. евро по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г.", "date": "2019.10.31", "title": "ЧЕЗ се погрижи за птиците, обезопасяването стълбове"}
{"url": "https://www.dnes.bg/notifikacii/2019/10/31/govori-bylgarinyt-pomognal-za-registraciiata-na-kamiona-s-39-jertvi.428083", "text": "Джоана Махер и Томас Махер бяха задържани преди дни във връзка с камиона, в който бяха открити телата на 39 души.\r\nНо според българина Иван Желязков, който помогнал за регистрацията на превозното средство още през 2017 година, те са \"100% невинни\".\r\n\"Те не са престъпници. Познавам ги от няколко години, знам, че имат три деца, които много обичат. Добри хора са\", заяви Желязков пред DailyMail.\r\nТой бил близък приятел със семейство Махер.\r\n\"Томас има сърдечни проблеми от няколко години и затова трябваше да впише и жена си във фирмата. Затова и тя присъства в регистрите\", обяснява още Желязков.\r\nСлед лечението на Томас Махер в Турция, той минал през България и останал няколко дни при българина. Камионът регистрирали във Варна, тъй като било по-евтино. Когато машината напуснала пристанището, повече не се върнала в страната ни.\r\n                \n                \n                През октомври 2018 година камионът е продаден в окръг Монаган, близо до дома на 25-годишният Мо Робинсън, който е превозил виатнамците.\r\n\"Осъществих регистрацията на камиона чрез пълномощник. Когато говорих с тях, те бяха изненадани, че медиите проявяват интерес към тях, тъй като те нямат нищо общо с камиона, откакто е продаден\", казва Желязков.\r\nКогато съсед вижда полицията около дома им, казва: \"Бях шокиран. Познавам семейството много добре. Томас обожава автомобилите си\".\r\nВсе още не става ясно дали компаниите са били наясно, че в камиона има хора.", "date": "2019.10.31", "title": "Говори българинът, помогнал за регистрацията на камиона с 39 жертви"}
{"url": "https://www.dnes.bg/index/2019/10/31/receptata-dnes-salata-s-pechen-karfiol-i-iaica.427906", "text": ":\r\n1 малка глава карфиол\r\n4 твърдо сварени яйца\r\n1 глава червен лук\r\nсол, черен пипер на вкус\r\nзехтин\r\nЗа дресинга:\r\n1/2 кофичка кисело мляко\r\n1 ч.л. дижонска горчица\r\n1/2 ч.л. мед\r\nсокът на 1/2 лимон\r\nняколко стръка ситно нарязан копър\r\n1-2 скилидки стрит чесън\r\nсол, черен пипер на вкус\r\n \r\n:\r\n \r\nНарежете на розички карфиола, сложете го в тава, поръсете със зехтин и овкусете със сол и черен пипер. Разбъркайте го и го сложете да се пече в предварително загрята фурна на 200 градуса за около 25 – 30 минути. Нарежете като за салата лука, яйцата, сложете ги в дълбока купа и прибавете към тях изпечения карфиол. Пригответе дресинга, овкусете салатата и сервирайте.\r\n\r\n", "date": "2019.10.31", "title": "Рецептата Dnes: Салата с печен карфиол и яйца"}
{"url": "https://www.dnes.bg/snimka-na-denia/2019/10/31/hladno-i-dyjdovno-temperaturite-do-11-gradusa.428013", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес минималните температури ще бъдат от 5 до 11 градуса. През деня ще е ветровито, предимно облачно и с вероятност за превалявания на места. По-продължително ще вали над Северна и Източна България, както и около планините. По-съществени валежни количества се очакват в Добруджа, Лудогорието и по Черноморието, където вятърът ще бъде засилен, а дъждовете временно интензивни. Максималните температури - от 6 до 12 градуса.\n\r\nНад планините ще бъде облачно и мъгливо с превалявания от дъжд, над 1500–1600 м - от сняг. Вятърът ще бъде от изток-североизток, прогнозира синоптикът на Владимира Илиева.\n                \n                \n                \r\nТемпературите тази седмица действително ще се понижат, но през почивните дни облачността ще бъде разкъсана - с повече слънчеви часове в неделя. Ще започне пренос на по-топъл въздух и ще се затопля. В понеделник с южни ветрове повишенито на температурите ще продължи.\n\r\nУтре преди обед все още слабо ще превалява, но до обед валежите навсякъде ще спрат.", "date": "2019.10.31", "title": "Хладно и дъждовно. Температурите до 11 градуса"}
{"url": "https://www.dnes.bg/usa/2019/10/31/vse-po-moshtni-pojarite-v-kaliforniia-poglyshtat-kyshti.428015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пожарите в Калфорния продължават да се разрастват. Националната метеорологична служба на Съединените щати обяви крайния червен режим на пожарна опасност за целия югоизток на щата, предаде Bulgaria ON AIR. \n\n\r\n\r\nСитуацията се усложнява допълнително от ураганните ветрове и ниската влажност. Пламъците застрашават хиляди домове. Президентската библиотеката, носеща името на Роналд Рейгън в Сими Вали, също попадна в опасната зона. \r\n\r\nПламъците се приближиха на около 30 метра от комплекса. Огнеборците обаче успяха да спрат стихията преди да погълне библиотеката и намиращите се в района жилищни сгради. \r\n\r\nПожарите в Калифорния доведоха до масови евакуации и спиране на тока. Няма данни за загинали и ранени, но най-малко 12 къщи са били унищожени.", "date": "2019.10.31", "title": "Все по-мощни: Пожарите в Калифорния поглъщат къщи"}
{"url": "https://www.dnes.bg/usa/2019/10/31/pentagonyt-pokaza-operaciiata-po-likvidiraneto-na-bagdadi.428018", "text": "\r\nПентагонът разпространи първи кадри и видеозаписи от операцията на командосите в Сирия, довела до ликвидирането на лидера на Ислямска държава Абу Бакр Ал Багдади. По време на операцията бяха ликвидирани още петима членове на групата, както и две деца.\n\r\nНа пресконференция Пентагонът разпространи няколко снимки и откъси от видеозаписи от операцията. На тях се виждат около десет военни, които се приближават през нощта в събота срещу неделя до оградата на комплекса, в който се е криел Ал Багдади в село в Северозападна Сирия. \n                    \n                    \n                \n                \n                \n                \r\nКогато Ал Багдади взривява бомбата, която носи в тунел, в който е притиснат, експлозията убива освен него и две малки деца, а не три, както се твърдеше по-рано. Освен тези деца, общо шестима членове на ИД загиват по време на операцията, заяви генерал Кенет Маккензи, шеф на американското Централно командване. Сред тези шест души са самият Ал Багдади, четири жени и един мъж. Жените са се държали заплашително и са носели пояси с експлозиви, разказа генералът.\n\n\n\r\nТой увери, че 11 други деца са били защитени от силите, щурмували комплекса, и че двама мъже са били заловени. Взети са електронни материали и значителен брой документи.\n\r\nГенералът каза още, че неидентифицирани бойци са били убити в околностите, когато са открили огън по американските хеликоптери. Бройката на убитите не бе съобщена. Видео, показващо нанесените от американците удари по тази група бойци, също беше разпространено от Пентагона.\n\r\nЩо се касае до кучето, което Доналд Тръмп похвали за участието му в операцията и което е вървяло пред военните в тунела, където е бил Ал Багдади, стана ясно, че то е било ранено от електрически кабели, оголени от експлозията, предизвикана от джихадисткия лидер, но вече се е върнало на служба.\n\r\nДНК на Ал Багдади е била взета сред отломките на комплекса и сравнена с ДНК от него, взета по времето, когато е бил в затвор в Ирак през 2004 г. Така е потвърдено без съмнение, че става дума действително за него.\n\r\nСлед края на операцията на командосите комплексът е бил унищожен, за да не се превърне в място за поклонение, допълни генерал Маккензи. Той потвърди, че тленните останки на Ал Багдади са били спуснати в морето в съответствие със законите на войната в рамките на 24 часа след смъртта му, пише БТА.\r\n ", "date": "2019.10.31", "title": "Пентагонът показа операцията по ликвидирането на Багдади"}
{"url": "https://www.dnes.bg/zvezdi/2019/10/31/meg-raiyn-razvali-godeja-skysa-s-djon-melenkamp.428016", "text": "Актрисата Мег Райън се раздели с годеника си музиканта Джон Меленкамп след 8-годишна връзка, съобщи БТА, позовавайки се на Контактмюзик.\r\nНеотдавна Мег Райън беше видяна без годежния си пръстен. Мег Райън и Джон Меленкамп се сгодиха през ноември миналата година. Тя е на 57 години, а той - на 68.\r\nАктрисата неотдавна каза, че не бърза да се омъжва, защото иска да работи, да продуцира и режисира, и да се грижи за двете си деца - 15-годишната Дейзи и 27-годишния Джак. Тя заяви, че най-голямата й амбиция е тяхното щастие.\r\nМег Райън се разведе с предишния си съпруг актьора Денис Куейд, който е баща на Джак, през 2001 г. Тя е казвала, че трудно е преживяла развода, но той я е направил по-добър човек.", "date": "2019.10.31", "title": "Мег Райън развали годежа, скъса с Джон Меленкамп"}
{"url": "https://www.dnes.bg/stranata/2019/10/31/versii-za-tragediiata-v-kardam-otraviane-s-tejki-metali-ili-ostra-infekciia.428020", "text": "Районната прокуратура в Генерал Тошево продължава разследването по случая с починалото 9-годишно дете от село Кардам. Все още не е известна причината за смъртта на детето, съобщава . \n\n\n\n\r\nНазначени са химическа и съдебно-медицинска експертиза. Взети са проби, които са изпратени във ВМА. Чакат се резултатите. Токсикологичният анализ не потвърди хранително отравяне. Назначена е съдебно-химическа експертиза.\r\nВ случая с починалото 9-годишно момченце от многодетното семейство, разследването, заради липсата на законов текст е за склоняване към самоубийство, уточнява БНТ. \r\n                    \n                    \n                \n                \n                \n                Основната версия, по която работят институциите, е отравяне. Майката на  децата заяви, че ако бъде доказано, че тя е отровила децата, ще си  понесе отговорността.\n\r\nСпоред предположенията на лекарите - подобен летален изход е възможен само в две ситуации - при насищане на организма с тежки метали или при остра инфекция.\n\r\nПродължава да е тежко състоянието на 11-годишната сестра на починалото момче. Детето все още е в интензивното отделение на университетската болница \"Св. Марина\" във Варна. По-малкото момиченце е добре и е изведено от реанимация. \n\r\n ", "date": "2019.10.31", "title": "Версии за трагедията в Кардам: Отравяне с тежки метали или остра инфекция? "}
{"url": "https://www.dnes.bg/sofia/2019/10/31/mlada-jena-propadna-v-shahta-v-sofiia-ne-bila-obezopasena.428022", "text": "Млада жена пострада при пропадане в шахта в София. Инцидентът е станал вчера на един от подлезите на НДК.\r\n\r\n\"Слязох от трамвая, направих две крачки и пропаднах\", разказва пострадалата Кристина Манасиева пред bTV.\r\n\r\nДупката не е била обезопасена, не е имало конуси и е било трудно да бъде забелязано.\r\n\r\nОт общината обещаха, че шахтата ще бъде поправена още днес.\r\n\r\nСпоред главен архитект на район \"Триадица\" Иван Шишков премахването на капака на шахтата е вандалска проява.\r\n\r\nВеднага след получаването на сигнала шахтата е била обезопасена, предстои да бъде заменена и откраднатата решетка.", "date": "2019.10.31", "title": "Млада жена пропадна в шахта в София, не била обезопасена"}
{"url": "https://www.dnes.bg/zvezdi/2019/10/31/deputatki-zashtitiha-megan-ot-liubopitstvoto-na-mediite.428017", "text": "Херцогинята на Съсекс Меган, съпруга на принц Хари, благодари по телефона на британската депутатка Холи Линч,\r\nкоято организира отворено писмо в нейна подкрепа срещу любопитството на медиите, съобщи БТА, позовавайки се на ДПА.\r\nПовече от 70 жени, избрани в Камарата на общините, подписаха вчера отвореното писмо, изразявайки солидарност с херцогиня Меган срещу \"често безвкусните и подвеждащи новини, отпечатани в редица национални вестници\" за нея и семейството й.\r\nЛинч каза по телевизия Ай Ти Ви, че Меган й е благодарила за подкрепата и отвореното писмо, в което пише, че жените на обществена длъжност разбират през какво преминава тя, макар и ролите им да са различни.\r\n\"Изразяваме солидарност с нея, че жените, които са публични личности, не трябва да бъдат разкъсвани в пресата или по друг начин\" - каза Линч.\r\n                    \n                    \n                \n                \n                \n                Писмото посочва, че някои от твърденията за Меган могат да бъдат описани като \"остарели и колониални\".\r\n\"Очакваме националните медии да имат почтеността да определят кога някоя новина е с национален интерес и кога с нея се цели само да бъде разкъсана една жена без причина\", пише също в него.\r\nМеган често се оплаква от прекалено силния интерес на медиите към нея. Принц Хари също е казвал, че те злоупотребяват и я тормозят.", "date": "2019.10.31", "title": "Депутатки защитиха Меган от любопитството на медиите"}
{"url": "https://www.dnes.bg/obshtestvo/2019/10/31/koleda-i-nova-godina-idvat-ofertite-za-praznicite-poskypvat-s-11.428024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Коледа и Нова година наближават, а логично в предпразнично настроение вече организираме своите почивки, търсейки най-добрите оферти. \n\r\nНаблюдава се поскъпване на новогодишните пакети спрямо миналата година с 11%. Тази година най-скъпият новогодишен пакет у нас може да се намери в Банско за цената от 1500 лева на човек, предава . \n\r\nЗа празниците най-предпочитаните услуги остават спа, зимни спортове, семеен уют в каменни къщи и вили и специфични празнични програми, организирани от дадени хотели. \n\r\nЗа спа почивка топ дестинациите са Велинград, Хисаря, Сандански, Девин и Белчин баня. \n                    \n                    \n                \n                \n                \n                \r\nОт ски курортите най-често избираме да отидем в Банско, Пампорово или Боровец. По Черноморието пък най-много празнуващи се очакват в Св. Св. Константин и Елена и Поморие.\n\r\nМного българи и тази година ще прекарат празниците в чужбина. Най-голям скок се наблюдава в резервациите в съседните държави: Турция, Македония, Сърбия и Албания. От европейските столици фаворити остават Прага, Виена, Рим и Париж.\r\nТези, които търсят по-екзотични места, тази година са се спрели на Дубай, Индия и дома на Дядо Коледа – Лапландия.", "date": "2019.10.31", "title": "Коледа и Нова година идват: Офертите за празниците поскъпват с 11%"}
{"url": "https://www.dnes.bg/health/2019/10/31/zastudiava-revmatichnite-bolesti-se-zasilvat.428019", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Времето рязко застудява и на дневен ред излиза въпросът как да предотвратим болките в ставите. В \"България сутрин\" потърсихме отговора от ревматолога в УМБАЛ \"Св. Иван Рилски\" проф. д-р Златимир Коларов.\n\r\n\"Ревматичните болести не са сезонни, но промяната на барометричното налягане оказва влияния за засилване на вече съществуващи проблеми. Засилва се болката, хората се чувстват по-сковани\", посочи специалистът.\n\r\nПри по-възрастните хора се натрупват и други болести, а ставите стават по-чувствителни. Това се наблюдава и при младите, които боледуват от артрит, стана ясно още от думите му.\n\r\nПроф. д-р Коларов подчерта, че болката е сигнал, а болните трябва да търсят правилния отговор на правилното място - в кабинета на лекаря. Много пъти постъпваме по неправилен начин, като си поставяме сами диагноза и се самолекуваме, отбеляза той.\n                    \n                    \n                \n                \n                \n                \r\n\"Самодиагнозата винаги крие много големи рискове. Много пъти отиват към народната медицина. Дъщерята изпревари много майката и ако ние се върнем към майката, все едно сме 200 години назад\", каза проф. д-р Коларов пред .\n\r\nТой посочи още, че и обездвижването, и хипердвижението играят негативна роля. Всичко трябва да се прави умерено. Огромните натоварвания влияят зле на опорно-двигателния апарат. \n\r\nПрекалено активните младежи пият и хранителни добавки, но по думите на експерта не се знае какви препарати съдържат те. Впоследствие често водят до остри  чернодробни проблеми.\n\r\nЗа финал проф. д-р Златимир Коларов посъветва болните да осъзнаят, че сме плод на милиони години еволюция и живеем тук и сега. В тази връзка трябва да се обръщат към специалистите, а не да се самолекуват.", "date": "2019.10.31", "title": "Застудява: Ревматичните болести се засилват"}
{"url": "https://www.dnes.bg/stranata/2019/10/31/30-godishen-myj-zagina-v-katastrofa-na-kresnenskoto-defile.428027", "text": "Трийсетгодишен мъж е загинал при катастрофа в Кресненското дефиле, съобщиха от пресцентъра на Областната дирекция на МВР в Благоевград. Инцидентът е станал вчера вечерта около 22.20 часа на ПП 1 Е-79.\n\r\n\r\nТовавен автомобил \"ДАФ\", с прикачено полуремарке, управляван от 71-годишен водач от София, движейки се в посока от Симитли към Кресна, на дясна крива навлязъл в лентата за насрещно движение и се блъснал в движещ се по нея товарен автомобил \"Волво\" с прикачено полуремарке, управляван от 30-годишен водач от пернишкото село Черна гора. \r\n\r\nТрийсетгодишният водач загинал на място, а другият мъж е настанен в болницата в Благоевград с опасност за живота.", "date": "2019.10.31", "title": "30-годишен мъж загина в катастрофа на Кресненското дефиле"}
{"url": "https://www.dnes.bg/mestni-izbori-19/2019/10/31/doktor-na-balotaj-za-kmet-na-sofiiskiia-raion-izgrev.428023", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Винаги съм бил обществено ангажиран човек. Не ми е било основна идея да се занимавам с политика, но съм амбициран да помогна за промяната в район \"Изгрев\". Там в момента има много силно застрояване\", каза в студиото на \"България сутрин\" кандидатът за кмет на район \"Изгрев\" от БСП - д-р Делян Георгиев.\n\n\n\r\nСпоред него е важно, че много от кандидатите на тези избори са искали промяна.\n\r\n\"Хората застанаха срещу статуквото, дори в район \"Изгрев\" изборът не е между ляво и дясно, а за промяната. Перфекционист съм и когато се отдавам на нещо, го правя на 100%, което значи, че бих оставил на заден план лекарската си практика\", сподели д-р Георгиев.\n                    \n                    \n                \n                \n                \n                \r\nТой заяви, че кметът трябва да бъде добър мениджър и администратор.\n\r\n\"Чистката не е полезно нещо. Който работи, трябва да остане и да го прави. Няма такова нещо като професионални политици. Всеки гражданин знае какво не му харесва в неговия район. Трябва да се спазва последователността на нещата\", каза още д-р Делян Георгиев в ефира на .\n\r\nПо думите му основният проблем в \"Изгрев\" е тежкото презастрояване, което не е съобразено с инфраструктурата на района. Той наблегна на факта, че в квартала няма нито една детска градина.", "date": "2019.10.31", "title": "Доктор на балотаж за кмет на софийския район \"Изгрев\" "}
{"url": "https://www.dnes.bg/zvezdi/2019/10/31/muzikalnata-recepta-na-stenli-iaj-pei-i-obichai.428030", "text": "\n\r\nАлбумът е първият студиен проект на музиканта от 17 години насам, след отличения с редица награди \"Обсебен\" (2002), и ще излиза на българския пазар в каталога на \"Вирджиния рекърдс\". \n\r\n\"Чужди тела\" включва 10 нови песни, а Стенли събира в него цял отбор от приятели и колеги. По време на концерта-промоция ще се състои и видеопремиерата на сингъла \"Чужди тела\".\n\r\n\n                    \n                    \n                \n                \n                \n                \r\nЛюбо Киров ме провокира! Шегувам се, но в интерес на истината той ме побутна да действам, както преди години ме накра да се замисля сериозно и за собствена банда. Любо е мой скъп приятел, през него минаха за одобрение всички текстове в албума. Той ме свърза и със Станислава Армутлиева от \"Вирджиния рекърдс\", която повярва в проекта и пое неговото разпространение и комуникация на всички нива. Разбира се, имах късмета да срещна точните хора в точния момент. Разделих се със Стефан Попов и Иво Чалъков от Gravity Co. и съм с нов барабанист и китарист. Барабанистът ми е невероятно момче, Николай Николаев, само на 23 години, а с потенциал за световна сцена! Китаристът ми се казва Станислав Вълчев. Препоръчаха ми го, а като се чухме, той директно каза \"Стенли, аз съм твоя човек!\". Оказа се добър пророк.\r\n\n\r\nВ \"Чужди тела\" има много електроника и звуци от 80-те, от периода ми с \"Тангра\", и в същото време се усеща един позитивизъм. Става ти леко на душата, като го слушаш – това ми казват приятели. Фънки все се майтапи - \"Ей, най-накрая нещо светло и в твоето творчество да се случи!\". Свири парчетата със страшен кеф. На 1 ноември представяме албума с голям концерт в Music Jam.  \r\n \n\r\nАко си говорим за творческата част, ще кажа голямо \"Благодаря!\" на Благо от Hayes & Y, млада банда, която живее в Манчестър. Миналия август си бяха дошли в София за една седмица и се запознахме на мой концерт. Предложих да направи няколко трака за мен. Това, което чух, беше изключително, и ме жегна до толкова, че му предложих да напише всичките десет песни в албума. По част от аранжиментите работи Светлин Къслев, а звука го прави Янко Генов от група Amoric в Дъблин. За една година сигурно съм навъртял над 600 разговора с Англия и Ирландия. Повечето демо версии ми ги пращаха във Вайбър.\n\r\nТри текста в албума има Наталия Симеонова, един е на моята съпруга Людмила, два на Сашо Петров, \"Чужди тела\" е на Любо Киров. Три текста има и Дани Рашев, мой близък приятел, който публиката познава като д-р Врабчев от \"Откраднат живот\".\r\n \r\n\n\r\nНикол попадна случайно в тази песен, трбяваше ми нежен женски глас и се сетих за нея. Ако не се беше справила от раз, щях да си намеря веднага алтернатива. Тя ходи на уроци по пеене отдавна, у дома е нон-стоп със слушалки, но не се отпуска да пее пред мен често. Скоро ще завърши Френската гимназия и още не е решила къде ще продъжли да учи и какво. Ако се спре на музиката, ще застана зад нея на 100 %. Съвети мога да й давам, само ако ги поиска. Единият от тях със сигурност ще бъде да слуша интуицията си и да не гони успеха на всяка цена. \r\n\n\r\nОт желанието да си почивам пълноценно във всеки възможен момент. Имам каравана на морето, което с Людмила си направихме като лятна резиденция. Имам си всичко там, най-вече спокойствието и кефа да гледам морето на първа линия. Ловя риба, събираме се с приятели, готвя им. Това са простичките удоволствия в живота, които гледам да си доставям по-често.\n\r\n\n\r\nЗа мен Любо Киров е номер едно сред мъжете в поп музиката у нас. По-младите не ги следя. Дъщеря ми слуша Лана Дел Рей, не Гери-Никол. Една балада пусна Тита, мисля, че беше продуцирана от Любо, и за това и ми хареса, няма нищо общо с хитовете й до момента. \n\r\n\n\r\nЯж, пей и обичай!", "date": "2019.10.31", "title": "Музикалната рецепта на Стенли: Яж, пей и обичай!"}
{"url": "https://www.dnes.bg/world/2019/10/31/nad-60-dushi-zaginaha-pri-pojar-vyv-vlak-v-pakistan.428014", "text": "Най-малко 62 пътници загинаха, а най-малко други 15 души бяха ранени при пожар във влак в Югоизточен Пакистан.\n\r\nВлакът е бил на път от Карачи за Лахор, когато се подпалил. Причина за пожара била газова бутилка, която пътници качили във влака, за да си приготвят закуска, но тя експлодирала. \n\r\nНай-малко три вагона са били обхванати от пламъци и хората са започнали да скачат в движение от влака. \n\r\nЗапочнало е разследване как е била допусната газовата бутилка във влака, тъй като качването на подобни предмети е забранено, пише БТА.\n\r\nМинистърът на жп транспорта на Пакистан Шейх Рашид заяви, че повечето хора са загинали при опит да скочат от горящия влак. \n\r\nПожарът във влака вече е потушен.\r\n                    \n                    \n                \n                \n                \n                Железопътните инциденти не са рядкост в Пакистан, наследил от британските колониални власти развита жп мрежа. Зле поддържана обаче, днес тя е съсипана от десетилетия корупция, неадекватно ръководство и недостиг на инвестиции, посочва АФП.\r\n \r\n", "date": "2019.10.31", "title": "Над 60 души загинаха при пожар във влак в Пакистан"}
{"url": "https://www.dnes.bg/sofia/2019/10/31/sofiia-pod-pohlupak-kakvoto-proizvejdame-tova-si-dishame.428033", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Съставът на Столичния общински съвет вече е ясен. В него ГЕРБ ще имат най-много представители - 27 , но сами няма да могат да сформират мнозинство. \n\r\nСъс \"Спаси София\" се работи от 6-7 години. Не всичко обаче, което изглежда модерно, може да бъде бързо осъществено. Работили сме с кандидата за кмет на \"Демократична България\" -  арх. Игнатов. Работата обединява, когато става дума за успешното развитие на града. Как ще работим с г-н Сидеров? Ще разберем. С колегите от ВМРО сме работили и в миналия състав на общинския състав, имаме изградена добра комуникация.\r\nТова каза в \"България сутрин\" общинският съветник от ГЕРБ и досегашен председател на комисията по екология Столичния общински съвет Лорита Радева.\n\n\n\n                    \n                    \n                \n                \n                \n                \r\nТя посочи още, че през последните дни има температурна инверсия, а фините прахови частици са 20-30 микрограма единични стойности. Предприето е измиването на улиците, но трябва и контрол по строителните обекти, отбеляза Радева. В  един такъв обект в \"Манастирски ливади\" е констатирано нарушение, наложени са и санкции. Ежедневно инспекторите проверяват по 10-20 обекта. \n\r\n\"София е град под похлупак. Всичко, което сами си произвеждаме, след това си го дишаме\", подчерта Лорита Радева пред.\n\r\nТя коментира още, че София се e променила значително, но работата в столицата предизвиква недоволството на част от гражданите. Решаването на проблемите трябва да бъде съобразено със ситуацията в града, настоя гостът в студиото на Гергана Венкова и Златимир Йочев.\n\r\n\"Промяната на 90% от автопарка на градския транспорт може да получи само висока оценка. 42 километра метро, изградени за да се намали замърсяването на въздуха, може да получи само висока оценка. В дълг сме към гражданите относно транспортната инфраструктура вътре в кварталите\", каза още Лорита Радева.", "date": "2019.10.31", "title": "София под похлупак: Каквото произвеждаме - това си дишаме!"}
{"url": "https://www.dnes.bg/mestni-izbori-19/2019/10/31/fandykova-gotova-na-debat-s-manolova-dosega-proveli-6.428031", "text": "Тези местни избори са шанс за София да продължи ускореното си развитие или да изпадне в хаос и експерименти, заяви Йорданка Фандъкова.\n\r\nНастоящият кмет на София и кандидат на ГЕРБ за нов мандат като градоначалнбик на столицата заяви, че не бяга от дебат от с Мая Манолова преди втория тур на изборите, но иска той да е по същество за проблемите на града с участието на екипите, които ще реализират политиките за градско развитие.\n\n\n\r\n\"Участвах вече в шест лидерски дебати с Мая Манолова\", отбелязва Йорданка Фандъкова, според която нейната противница няма екип и затова не иска предложеният от нея формат на дебата.\n                    \n                    \n                \n                \n                \n                \r\nХората в София искат да продължи развитието на града и са го показали със своя глас. 2/3 от гласовете са за десни партии, заяви Фандъкова пред bTV.\n\r\nГЕРБ е спечелил 27 общински съветници и отново е първа политическа сила в столицата.\n\r\n\"В изборната нощ заявих, че ще проведа разговори с десните партии за политиките в града\", каза Фандъкова и не крие, че е провела срещи не само с \"Демократична България\", но и със \"Спаси София\" и ВМРО.\n\r\n\"Търся подкрепа за развитието на града. Имаме важни сфери, в които имаме общи виждане. Разговаряхме се по кои теми може да си сътрудничим след изборите\", каза Фандъкова, която заяви, че няма какво да крие и че не е обещавала постове на тези срещи.\n\r\n\"Не съм си сменяли цветовете и позициите, за разлика от госпожа Манолова\", каза Фандъкова.\n\r\n\"В София не може да се спечели с купени гласове и контролиран вот\", заяви Фандъкова по повод изказванията на Мая Манолова за купуване на гласове в ромските махали.\n\r\nВ листата на ГЕРБ е директорът на училището във \"Факултета\", който е изключително популярен в района, но това е неизвестно на Манолова, която не познава града.\n\r\n\"Човек свикнал да мисли в схеми не може да излезе от себе си\", каза Фандъкова по повод твърденията на Манолова и отбеляза, че те са обидни за хората, които са гласували.\n\r\nТова показва непознаване на града от страна на Манолова и липса на идеи за неговото развитие, които се компенсират с обвинения.", "date": "2019.10.31", "title": "Фандъкова готова на дебат с Манолова, досега провели 6"}
{"url": "https://www.dnes.bg/notifikacii/2019/10/31/gdbop-razkri-mejdunaroden-kanal-za-trafik-na-cennosti.427995", "text": "Антични амфори, монети, накити, керамика, фризове и други, общо над 4600 предмета, са иззети при международна операция, проведена под наблюдението на Специализираната прокуратура; 8 души са задържани в България, един - във Великобритания. Това съобщиха от МВР.\r\nМеждународната специализирана полицейска операция е извършена на 25 октомври от служители на ГДБОП, сектор \"Трафик на културни ценности\", колегите им от секторите за борба с организираната престъпност в Плевен и Ловеч, Враца, Монтана, Благоевград и разследващи полицаи. Действията са предприети под ръководството на Специализираната прокуратура по досъдебно производство във връзка с международно разследване срещу канал за трафик на културни ценности.\r\n                \n                \n                При операцията е разкрита и документирана престъпна дейност на български граждани, насочена срещу културното наследство, свързана с незаконно търсене, придобиване, съхранение, търговия и трафик на движими културни ценности, включително и археологически предмети. Участниците са част от международен канал за трафик на културни ценности с незаконен произход, придобити от иманярски разкопки на територията на България.\r\nВ рамките на операцията е предприето претърсване на 12 адреса и пет леки автомобила, обискирани и задържани са осем души. В хода на процесуалните действия са иззети около 3800 антични монети, три антични амфори, над 600 антични предмета (фибули, върхове на стрели, апликации от конска амуниция, части от колесници, статуетки и др.), 121 антични халки, пръстени, топчета, обици; 52 антични игли и стрели; 32 керамични и стъклени съдове с различна форма и големина; пет каменни парчета и фризове. Намерени и иззети са и сумата от 40 000 лв. и 10 000 евро; товарителници за извършени пратки до Великобритания; много на брой документи, удостоверяващи продажби в аукционни къщи в Западна Европа, както и списъци на конкретно продадени предмети, бройки и цени.\r\nОбщия брой на иззетите артефакти е над 4600.\r\nНа мястото, където са задържани трима в момент на извършване на сделка, а именно - офис на търговско дружество, са намерени пакетирани по-голямата част от предметите и монетите, разпределени в кутии, и готови за изпращане към Лондон. Там са открити и множеството документи, удостоверяващи продажбите в различни аукционни къщи в британската столица, ръчно изписани списъци с предметите, цените и снимки на продадени артефакти.\r\nВ рамките на разследването e установено, че културните ценности са съхранявани в нает склад, но поради невъзможност мястото да продължи да бъде използвано, се наложило да ги преместят в гаража към офиса, докато се намери ново подходящо депо. Именно при претърсването в гаража са открити и иззети изключително редки и ценни предмети с историческа, културна и финансова стойност - различни керамични съдове, амфори, стъкло, фризове, част от намерените монети и др. \r\n ", "date": "2019.10.31", "title": "ГДБОП разкри международен канал за трафик на ценности"}
{"url": "https://www.dnes.bg/science/2019/10/31/otkriha-nov-vid-uragani-na-saturn.427983", "text": "Продължителните наблюдения на Северния полюс на Сатурн са довели до откритието от испански планетолози на нов вид урагани, възникващи в атмосферата на газовия гигант на всеки 30-60 години, предаде ТАСС.\n\nУчените предполагат, че те са свързани с Големите бели петна в екваториалните зони на планетата, предаде БТА.\n\r\n\"За пръв път имахме възможност да наблюдаваме такъв голям брой урагани на различни ширини. Подобни урагани на Земята изчезват буквално за броени дни, докато един от наблюдаваните от нас на Сатурн продължи над седем месеца!\", заяви Аугусин Санчес-Лавега от университета в Билбао.\n\r\nВеднъж на 30 години, което съответства на една сатурнова година, астрономите могат да наблюдават гигантски урагани на тази планета. Досега учените са регистрирали седем подобни вихъра, възникващи в умерените ширини и мигриращи към екватора.\r\n                    \n                    \n                \n                \n                \n                Впоследствие те обхващат почти цялата атмосфера на планетата. Последният от тях беше регистриран през 2010 година, когато дори и астрономите-любители можаха да наблюдават Голямо бяло петно с размери 15 хиляди километра.\n\r\nУспоредно с тях на полюсите на Сатурн възникват по-малки урагани, чийто диаметър не превишава 2000 километра. Те изчезват в рамките на няколко дни или седмица и не успяват да нараснат до по-големи размери.\r\nНовият вид урагани не могат да проникнат в други региони на планетата.", "date": "2019.10.31", "title": "Откриха нов вид урагани на Сатурн "}
{"url": "https://www.dnes.bg/stranata/2019/10/31/kraibrejnata-aleia-na-balchik-shte-ima-bezplaten-internet.427915", "text": "По крайбрежната алея в Балчик ще има безплатен интернет, съобщават от общината за спечеления ваучер от 15 000 евро по инициативата WiFi4EU. Подкрепата е за изграждане на мрежа за безжичен достъп до интернет на публични места.\n\nПо крайбрежната алея свободният достъп ще бъде осигурен до архитектурно-парковия комплекс \"Двореца\". С европейското финансиране ще бъде изграден и WiFi Hotspot на всички етажи в културно-информационния център \"Мелницата\" в Балчик, допълват от кметската управа.\r\nВ продължение на три години местната власт ще заплаща достъпа до интернет, а финансовият ресурс по проекта ще се инвестира в изграждането на мрежа и за поддържане на хардуера, посочват от общината.\r\n\r\nWiFi4EU насърчава свободния достъп до интернет за гражданите в музеи, библиотеки, здравни центрове и други обществени сгради, в паркове, на площади в общини в Европейския съюз.", "date": "2019.10.31", "title": "Крайбрежната алея на Балчик ще има безплатен интернет"}
{"url": "https://www.dnes.bg/zvezdi/2019/10/31/s-lateks-na-helouin-ashli-greym-pokaza-pishtnite-si-formi.427980", "text": "Ашли Греъм за пореден път доказва, че не ѝ пука от хорското мнение. Пищният модел си сложи червена перука и едва влезе в латексова червена рокля, за да се маскира за Хелоуин. Нито наедрелият й корем, нито килограмите, успяха да я спрат да постигне образа на Джесика Рабит.\r\n \r\n\"Мачо Мен забремени Джесика Рабит за Хелоуин\", написа тя в Instagram и сподели снимки на нея и съпруга ѝ.\r\n \r\nПубликацията на плюс сайз красавицата предизвика множество коментари. \r\n \r\nОсвен редовните поздрави, че изглежда страхотно, бременната Ашли получи и редица въпроси как е успяла с такъв голям корем да влезе в латексовата дреха.\r\n \r\nГреъм носи лилави латексови ръкавици, а в грима ѝ също има акцент със същия нюанс, точно като Джесика Рабит. Тя признава, че използвала бебешка пудра, за да може да облече роклята, която описва пищните ѝ форми.\r\n \r\nМоделът й съпругът ѝ са се дегизирали, за да отидат на партито на Деми Ловато по случай Хелоуин.\r\n \r\nПо-рано Греъм е имала идея да сложи друга рокля – с корсет, но накрая преценила, че няма да ѝ е комфортно с нея.\r\n\r\n", "date": "2019.10.31", "title": "С латекс на Хелоуин: Ашли Греъм показа пищните си форми "}
{"url": "https://www.dnes.bg/mestni-izbori-19/2019/10/31/sds-oceni-iordanka-fandykova-e-mnogo-dobyr-menidjyr.428003", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Йорданка Фандъкова е много добър мениджър, Мая Манолова досега не се е изявявала като такъв - тя си е продукт на БСП и трябва да си го каже. Аз казвам, че тя не е мениджър. Това каза за \"Денят ON AIR\" главният секретар на СДС Илия Лазаров.\n\r\nНа \"Да, България\" основният им пълнеж бил от леви хора.\n\r\n\"Ако Борис Бонев беше кандидат на \"Демократична България\", щеше да вземе колкото сега взе Борислав Игнатов, щеше да получи партийния вот и нищо друго\", каза още той.\r\nИмало интрига след първия тур на изборите, избирателната активност - според него - за балотажа щяла да е по-висока.\n\r\nПо думите му можело да се очаква в Пловдив да спечели Здравко Димитров, който бил добро попадение. \n                    \n                    \n                \n                \n                \n                \r\nНямало лошо да има сблъсък на идеи, но трябвала толерантност. От СДС били доволни от постигнатото, на тези избори имало голямо разпиляване на гласове. \n\r\nПред събеседникът коментира и темата Brexit - според него предстоящите избори в Обединеното кралство щели да бъда своеобразно допитване, а темата можело да очакваме да се обсъжда и през следващата година.", "date": "2019.10.31", "title": "СДС оцени: Йорданка Фандъкова е много добър мениджър"}
{"url": "https://www.dnes.bg/mestni-izbori-19/2019/10/31/todor-krystev-za-raion-serdika-moje-da-e-interesen-za-investitorite.428004", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кандидатът за кмет на район \"Сердика\" Тодор Кръстев коментира в ефира на Bulgaria ON AIR предстоящия балотаж, неговите грешки и за какво още иска да работи в района. \n\r\nСпоред него е можело да има по-силно присъствие в социалните мрежи и всичко, което прави в района, трябва да се публикува, за да стига до хората.\n\r\n\"Грешката, която допуснах, е липсата на информация и присъствието в социалните мрежи\", коментира Кръстев в предаването \"Денят ON AIR\". \n\r\nКандидат-кметът смята, че много от неговите опоненти го атакуват с неща, които е изпълнил, но заради липсата на присъствие в социалните мрежи хората приемат тези атаки за истина.\r\n                    \n                    \n                \n                \n                \n                \"Положихме много усилия, за да се получи това нещо. Поставихме много камери за видеонаблюдение, не само в големи трасета, но и в малките райони\", коментира Тодор Кръстев във връзка с обновяването на района и частите около Лъвов мост. \n\r\nКръстев коментира и проблема с незаконните постройки. През 2017 година бяха съборени над 40 къщи и са заличени адресите. Мястото е изчистено, но е необходимо и собствениците да поемат ангажимент към земите си, върху които се появяват тези постройки.\n\r\n\"Можем да развием този район, за да е интересен за инвеститори\", смята Кръстев. Това може да стане чрез изграждането на бързи връзки със Северната скоростна тангента.", "date": "2019.10.31", "title": "Тодор Кръстев за район \"Сердика\": Може да е интересен за инвеститорите"}
{"url": "https://www.dnes.bg/notifikacii/2019/10/31/turski-potok-v-bylgariia-i-syrbiia-prikliuchva-do-kraia-na-2020-ta.428005", "text": "Русия би приветствала, ако Унгария се присъедини към газопровода \"Турски поток\", заяви днес в Будапеща руският президент Владимир Путин, цитиран от ТАСС.\r\nПутин посочи, че работата по \"Турски поток\" с България и Сърбия ще приключи до края на следващата година.\r\nРусия е готова значително да понижи цената на газа за Украйна при преки доставки, отбеляза руският президент. \r\nПутин заяви, че е обсъдил с Орбан перспективите за нормализиране на отношенията между Русия и ЕС, регулирането на ситуацията в Украйна и транзита на енергийни суровини. \r\nРуският президент подчерта, че въпросът за сътрудничеството в енергетиката стои на първо място в дневния ред с Унгария, тъй като Русия покрива около 60 процента от нуждите на Будапеща от петрол и 50 процента от необходимия й природен газ. \r\nПо думите му по този въпрос сътрудничеството с Унгария е установено на високо равнище и всичко върви без проблеми. (БТА)", "date": "2019.10.31", "title": "\"Турски поток\" в България и Сърбия приключва до края на 2020-та"}
{"url": "https://www.dnes.bg/stranata/2019/10/31/plastmasovi-ostrovi-zatlachvat-cherno-more-prevryshta-se-v-bunishte.428008", "text": "Пластмасови острови затлачват в Черно море. Тази хипотеза на варненски експерт се потвърди от Института по екология и еволюция на Руската академия на науките.\n\r\nОгромното струпване на пластмаса е било видяно от руски учени, които облитали със самолет акваторията, за да броят популацията на делфините, съобщиха руските медии.\n\r\nОще преди година доц. д-р Траян Траянов от секция \"Океанология\"към Съюза на учените във Варна предупреди за пластмасовите бунища от макросинтетични боклуци, които се носят по теченията и от циклоналните вихри в заливите и се струпват в югоизточната и северозападната част на Черно море.\n\r\n\"Аз ги наричам новите морски пустини\", каза за \"Труд\" доц. Траянов, който изследва голямото замърсяване още от края миналия век.\n                    \n                    \n                \n                \n                \n                \r\nСпоред него теорията му се потвърждава и от серията нови подводни снимки, които е направил в района на буната във Варна, където се намират засмукващите тръби за Делфинариума. Той е заснел пластмасови боклуци, приличащи на \"ръкавицата на чудовището\", на \"летяща птица\", \"супа от пластмаса\", на \"огромен чаршаф\" с над 2 кв. м и много други.\n\r\nДоц. Траянов смята, че по-голямата част от пластмасата идва от Дунав, Днестър, Днепър, Дон и др. Най-интересното е, че отпадъците, поради плътностния слой на Черно море, плават под повърхността и не се виждат.\n\r\n\"Тежко и горко, ако плаващите платсмаси се заплетат в краката на нищо неподозиращ плувец\", казва ученият. Той е сигурен, че има загинали по тази причина, но това не е било изяснено при разследването.\n\r\n\"БЧК трябва да определи тези рискови зони и още в курсовете за водни спасители те да бъдат предупреждавани, каза Траянов.", "date": "2019.10.31", "title": "Пластмасови острови затлачват Черно море, превръща се в бунище"}
{"url": "https://www.dnes.bg/stranata/2019/10/31/gotovi-za-zimata-3000-mashini-shte-chistiat-pytishtata-na-sklad-ima-35-500-t-sol.428007", "text": "35 500 т сол са осигурени за обработка на настилките при влошаване на времето. В началото на октомври е извършена проверка във всички области за наличните материали.\n\r\n Тя показа, че са налични и 51 263 т пясък и 3342 т химически препарати, нужни за зимна поддръжка на републиканските пътищата, съобщиха за \"Монитор\" от Агенция \"Пътна инфраструктура\" (АПИ). \n\n\n\r\nПътноподдържащите фирми, ангажирани с поддържане на републиканската пътна мрежа, продължават с доставките за предстоящия зимен сезон.\n\r\nТе са обявили, че са в готовност да използват около 3000 машини. В периода 25-31 октомври АПИ, съвместно с областните дирекции на МВР извършват проверки на механизацията и количествата материали, складирани по опорните пунктове. От пътното ведомство уточниха, че за миналата зима изразходваните средства за зимно почистване и поддържане на републиканските пътища са 77 млн. лв.\n                    \n                    \n                \n                \n                \n                \r\nСпоред наредбата от 2012 г. зимното поддържане на републиканските пътища е разделено на четири нива. В ниво \"А\" за зимно поддържане са пътищата с интензивност на движението над 4000 моторни превозни средства на денонощие, каквито са магистралите и първокласните пътища и направленията, свързващи съседни области.\n\r\nВ ниво \"Б\" са пътищата с движение между 2000 и 4000 автомобила на ден, във \"В\" - между 500 и 2000 моторни превозни средства на ден и в последната \"Г\", са най-слабо натоварените пътища с трафик по-малко от 500 возила на ден.\n\r\nЗа най-натоварените шосета, включени в ниво \"А\" допустимата дебелина на снежната покривка е 3 см при снеговалеж, за ниво \"А\" е 3 см, за ниво \"Б\" - 5 см, за ниво \"В\" - 7 см, за ниво \"Г\" - 10 см.\n\r\nМаксималният срок за провеждане на снегопочистването - от момента на спиране на снеговалежа или от момента на констатиране на заледяването на пътищата до постигане на изискванията, за ниво \"А\" е 2 часа, за \"Б\" - 3 часа, за \"В\" - 5 часа, и \"Г\" - 8 часа.\n\r\nСлед снегопочистването за ниво \"А\" пътното платно трябва да е до асфалт - до черно, с изключение на участъците, в които е забранено използването на химически вещества, каквито са например вододайните зони.\n\r\nРазделението по нива не се отнася за случаите със сложна метеорологична обстановка - интензивни снеговалежи с големи снегонавявания, снежни бури със скорост на вятъра над 20 м/сек, както и при възникване на бедствено положение в съответния район.\n\r\nОт половин до един тон луга на километър трябва да се ръси по пътищата в големите студове, предвиждат нормативите. За този химикал трябва да се използват от 80 до 150 грама на квадратен метър от пътя.\n\r\nКоличествата луга и сол зависят от температурата на въздуха и състоянието на настилката, а също и дали е пресен снеговалеж или вече пътят се е заледил. Обикновено се използва натриев двухлорид (сол) и магнезиев двухлорид (луга), която е отпадъчен продукт от производството на морска сол или калциев двухлорид. За солта количеството е от 20 до 75 на кв. м. Според експерти под минус 15°С нищо не помага при сняг и лед.\n\r\nОбикновено при започване на студовете дори без сняг на мостовете и виадуктите се прави предварителна обработка, предпазваща настилката от заледяване. Причината е, че съоръженията много бързо изстиват и дори сутрешната слана лесно замръзва и образува тънък лед, невидим за водачите.", "date": "2019.10.31", "title": "Готови за зимата: 3000 машини ще чистят пътищата, на склад има 35 500 т сол "}
{"url": "https://www.dnes.bg/world/2019/10/31/iaponski-dvorec-v-spisyka-na-iunesko-izgoria-napylno-v-pojar.428006", "text": "Дворецът Шури, който е част от обектите в списъка на световното наследство на ЮНЕСКО, на практика е напълно изгорял при голям пожар, избухнал тази нощ, предаде БТА като цитира ТАСС.\r\n\r\nВ ликвидирането на пожара участват 20 пожарникарски екипа. Няма данни за пострадали. Полицията води разследване за причините за пожара.\r\n\r\nДворецът Шури, който се намира в град Наха в южната част на префектура Окинава, е построен през 14-и век. В списъка на ЮНЕСКО е включен през 2000 г.\r\n ", "date": "2019.10.31", "title": "Японски дворец в списъка на ЮНЕСКО изгоря напълно в пожар"}
{"url": "https://www.dnes.bg/eu/2019/10/31/resheno-izbori-vyv-velikobritaniia-na-12-dekemvri.428009", "text": "Горната камара на британския парламент Камарата на лордовете също одобри предложението на правителството на Борис Джонсън за предсрочни избори на 12 декември, предаде ТАСС. \n\n\r\n\r\nВъв вторник това предложение бе одобрено от долната парламентарна камара. Чрез предсрочните избори премиерът Джонсън се опитва да извади от задънената улица процеса на съгласуване с парламента на сделката с ЕС за условията на Брекзит.\r\n\r\nДопитване, публикувано от в. \"Файненшъл таймс\", показва, че консерваторите имат подкрепа на 35 процента от избирателите, лейбъристите на 25 процента, а либералните демократи - на 18 процента. Новата Партия на Брекзит, която не е представена сега в парламента, има 11-процентно одобрение. /БТА/\r\n\r\n\r\n\r\n ", "date": "2019.10.31", "title": "Решено! Избори във Великобритания на 12 декември"}
{"url": "https://www.dnes.bg/notifikacii/2019/10/31/napadnaha-pevec-otmeniat-koncerta-mu-v-sofiia.428010", "text": "Певецът Ивайло Колев е бил нападнат и пребит от неизвестни лица във входа на кооперация в София. Това съобщиха от неговия екип в социалната мрежа Facebok.\r\n\r\nНаложило се е той да бъде откаран в болница.\r\n\r\nПоради това се налага концертът тази вечер в столичен клуб да бъде отменен.\r\n\r\n\r\n ", "date": "2019.10.31", "title": "Нападнаха певец, отменят концерта му в София"}
{"url": "https://www.dnes.bg/world/2019/10/31/silno-zemetresenie-raztyrsi-filipinite-niama-jertvi.428011", "text": "Силен трус разтърси Филипините, предаде БТА, като се позова на американския Геоложки институт, който определи магнитуда като 6,8.\r\n\r\nСилно земетресение разтърси Филипините\r\n\r\nТрусът е регистриран на 37 километра западно от град Давао, на дълбочина 22 километра.\r\n\r\nЗасега няма данни за пострадали и разрушения, нито за заплаха от цунами.\r\n\r\nТова е трето земетресение в района от 16 октомври.\r\n\r\nХотел в град Кидапаван, в който е имало и офиси, е рухнал след труса, но в сградата не е имало никого.", "date": "2019.10.31", "title": "Силно земетресение разтърси Филипините, няма жертви"}
{"url": "https://www.dnes.bg/stranata/2019/10/31/akciia-zima-masovi-proverki-na-shofiori.428012", "text": "Полицията започва акция \"Зима“ в цялата страна. Тя ще се проведе на три етапа – първият за безопасност на пътни превозни средства като велосипеди, такива с животинска тяга, както и мерки за безопасност на водачите.\r\n\r\nВторият етап ще е за пешеходците, като много сериозна уязвима група, а третият за безопасно шофиране през зимата, техническа изправност на автомобилите, както и поведение на водачите спрямо пешеходци. \r\n\r\nСлед 15 ноември от \"Пътна полиция\" ще глобяват с 50 лв. водачите, чиито гуми са с грайфер под 4 мм. Толкова е и стойността на глобата за неизправни фарове и габарити.\r\n\r\nЗа неизправни спирачни системи, санкциите могат да достигнат до 500 лв. От СДВР са категорични, че тази година няма да има толеранс за неизправни МПС-та.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.10.31", "title": "Акция \"Зима\" - масови проверки на шофьори"}
{"url": "https://www.dnes.bg/notifikacii/2019/10/31/chehiia-otnovo-razsledva-misterioznata-smyrt-na-ian-masarik.428021", "text": "Чехия ще възобнови разследването на мистериозната смърт на чехословашкия външен министър Ян Масарик преди седем десетилетия, след като се появи неизвестна досега информация, съобщи държавният обвинител на Прага, цитиран от ДПА.\n\r\nСпоред днешния брой на в.\"Право дейли\" държавният обвинител Михал Муравски е заявил, че неотдавна открит аудиозапис го е подтикнал да възобнови разследването на смъртта на Масарик на 10 март 1948 г., скоро след като комунистическата партия пое властта чрез преврат.\n\r\nТялото на Масарик бе открито на улицата, под прозореца на банята на апартамента му, намиращ се на втория етаж. До края на комунистическото управление през 1989 г. смъртта му се свързваше с нещастен случай или възможно самоубийство.\n                \n                \n                \r\nНо през последвалите години в Чехия се появиха други теории, включително, че прозападният министър Масарик е бил убит, като е бил изхвърлен от прозореца, както се предполага по заповед на комунистите.\n\r\nПолицейско разследване, извършено в началото на първото десетилетие на 21 век, не успя да разкрие нито убиеца, нито мотивите, но установи, че вероятно Масарик е бил убит.\n\r\nПо искане на Муравски полицията сега ще предприеме ново разследване.\r\nСлучаят отново привлече общественото внимание по-рано този месец след появата на аудиозапис от 1968 г. На него е записано интервю на полицейския служител Вилибалд Хофман, който е един от първите, пристигнали на местопроизшествието през 1948 г.\n\r\nВ интервюто според \"Право дейли\" Хофман изразява сериозни съмнения относно официалната версия за смъртта на Масарик. Той казва, че тялото на външния министър е било преместено преди заснемането на местопроизшествието, така че смъртта му да не събуди подозрения.\n\r\nМасарик беше единственият министър от демократично избраното правителство на Чехословакия, останал в правителството след завземането на властта от комунистите. Той е син на първия президент на демократична Чехословакия Томаш Гариг Масарик, припомня БТА.\r\n ", "date": "2019.10.31", "title": "Чехия отново разследва мистериозната смърт на Ян Масарик"}
{"url": "https://www.dnes.bg/politika/2019/10/31/borisov-3-mlrd-lv-poveche-v-biudjeta-niska-bezrabotica-vsichko-se-izpylniava.428040", "text": "С 3 млрд. лева повече пари има в бюджета и затова във всички сектори са отделени повече средства. Това заяви премиерът Бойко Борисов пред министрите в началото на днешното заседание на кабинета, на което ще бъде обсъждан бюджетът за догодина.\r\nВсичко, което сме обещали, го изпълняваме в пълен обем, посочи той.\n\n\n\n\r\nЗатова се изпълнявала и програмата за двойно увеличение на учителските заплати и 10% ръст на доходите в публичния сектор.\n\r\n\"Само за образование 610 млн. се дават допълнително. Само за заплатите на учителите са 360 млн. лв., защото сме убедени, че колкото по-образована е нацията, толкова по-конкурентоспособни сме“, обобщи премиерът.\n                    \n                    \n                \n                \n                \n                \r\nТой изтъкна, че безработицата е близо до рекордните 4%. \n\r\n\"На практика само на тези, които не им се работи, те не работят\", подчерта той.\n\r\nПо думите му в здравеопазването се дават също допълнителни пари, затова се надявал да стигат до медиците, на които да се повишават възнагражденията.\n\r\nВ сферата на отбраната заплатените 8 нови бойни самолета с близо над 2 млрд. лева постигаме всички стандарти на НАТО, включително с новите проекти, които са заложени, допълни Борисов.\n\r\nПо думите му повече пари в новия бюджет има още за култура, спорт, за инфраструктурни проекти.\n\r\nПремиерът коментира, че в началото на мандата ГЕРБ и \"Обединените патриоти\" поели ангажимент БВП да надхвърли 110 млрд. лв. В момента показателят стигнал 119 млрд., а до края на мандата ще бъде поне 130 млрд. лв. Според Борисов това е най-видният показател как се развива държавата и означава, че тази година тя е в \"още по-добра кондиция\" от миналата.\n\r\nБорисов отчете, че в момента сме трети в ЕС по нисък външен дълг. За 3 години управление външният дълг е намалял с 31%.\n\r\nОт 28% до края на мандата сме планирали да е 19.5%. Това показва отговорността към следващите поколения и че харчим толкова, колкото изкарваме, заяви премиерът.\n\r\nПо думите му в резултат на работата на приходните агенции, МВР, ДАНС, прокуратурата, в момента сме държавата с най-ниска контрабанда на цигари в ЕС – 3.4%, а това била стоката, която създавала най-големите елементи на корупция.\n\r\nПремиерът напомни, че е поел ангажимент за цялостно саниране на \"Пирогов\" и нареди следващата година всички ремонти в болницата да бъдат завършени.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.31", "title": "Борисов: 3 млрд. лв. повече в бюджета, ниска безработица... Всичко се изпълнява!"}
{"url": "https://www.dnes.bg/usa/2019/10/31/simvoli-na-machoto-picata-i-birata-vse-po-nepopuliarni.428032", "text": "Зверски лютият пай с пеперони някога беше символ на американската мачо култура, неделен ритуал при гледането на футбол и кулинарно допълнение на покер вечерите. Традицията обаче избледнява, сочат последните разочароващи резултати на корпоративните гиганти зад брандовете като Pizza Hut, Domino’s, Molson Coors и Budweiser, пише .\n\n\n\r\nВкусовете се променят, като все повече малки пивоварни привличат клиентите. По отношение на пицата някои потребители просто искат да избегнат всички тези въглехидрати, а младите хора развиват различни навици, насочвайки се например към веганските бургери или напитки, използващи безглутенова алкохолна база, като White Claw.\r\n                    \n                    \n                \n                \n                \n                \n\r\nГолемите компании се опитват да се адаптират към бързо променящия се свят. Anheuser-Busch InBev представи занаятчийски бири, докато Pizza Inc. на Domino’s тества безпилотна доставка. Повечето от тях обаче все още търсят пътя напред.\n\r\nВ сряда Yum! Brands, компанията майка на Pizza Hut, публикува резултатите си за фискалното тримесечие, които не отговориха на очакванията на Wall Street, в резултат на което акциите на компанията поевтиняха.\n\r\nМеждувременно Molson Coors обяви планове за съкращаване на 500 работни места и затваряне на офиса на компанията в Денвър, където се премести само преди няколко години.\n\r\nAB InBev миналия месец изгуби около 20 млрд. долара от пазарната си оценка заради опасения от забавянето на икономиката в Китай.\n\r\nСлед малкото положителни примери досега в този сезон на отчетите е датският пивовар Carlsberg.\n\r\n\n\r\nБирената индустрия страда от няколко години, тъй като консумацията на напитката намалява в САЩ въпреки увеличения интерес към крафт бирите.\n\r\n„Пиещите бира, на които през последните години се предлагат все по-висок брой конкурентни нискоалкохолни напитки, не са така лоялни към традиционните категории бира и марките, които я произвеждат“, твърди анализатор на Bloomberg.\n\r\nПицата също има все по-голяма конкуренция. Дори Domino’s, технологичният пионер в бързите доставки, изпитва затруднения. Продажбите в заведенията на компанията, работещи от година или повече, ключов показател за индустрията, ще нараснат с между 2 и 5% в САЩ през следващите между 2 и 3 години, посочиха от Domino’s по-рано този месец. Това е забавяне спрямо резултатите ѝ от преди 3 години, когато продажбите скочиха с над 10%.\n\r\nОще икономически новини и анализи четете на .", "date": "2019.10.31", "title": "Символи на мачото: Пицата и бирата все по-непопулярни"}
{"url": "https://www.dnes.bg/balkani/2019/10/31/ujas-v-kosovo-uchitel-policai-i-advokat-2-g-iznasilvali-momiche.428026", "text": "Шестима души, сред които гимназиален учител, полицай и адвокат бяха обвинени в Косово за това, че в продължение на две години са изнасилвали малолетно момиче, което е било принудено и да направи аборт, съобщи косовската прокуратура. \n\r\nСлучаят с момичето от Западно Косово шокира страната, последваха дебати в парламента за статута на жената в това много консервативно общество. \r\n \r\nПрезидентът на Косово Хашим Тачи нарече случая „трагичен и чудовищен“. \n\r\nШестимата обвиняеми, сред които и гинеколог, са обвинени за сексуално малтретиране, злоупотреба с власт и предизвикване на бременност чрез сексуално насилие, се казва в съобщението на прокуратурата. \n                    \n                    \n                \n                \n                \n                \r\nПорталът за разследвания Insajderi разкри случая през февруари. Става дума за момиче, което през 2017 г. е било на 16 години. Изнасилванията са продължили и през 2018 г. \n\r\nInsajderi посочва, че през 2017 г. учителят встъпил в сексуални отношения с момичето, обещавайки му брак. Когато то разбрало, че учителят е женен и има деца, то съобщило на полицията. \n\r\nПолицаят, пред когото момичето разказало за случилото се, го заплашил, че ще разкаже на родителите му за връзката с учителя, ако момичето не ходи четири пъти седмично с него в хотел, което се случвало през цялата 2018 г. \n\r\nСлед като момичето забременяло, през януари 2019 г. полицаят го завел в Прищина, за да направи аборт. \n\r\nАдвокатът, който бил назначен на момичето,  също го изнасилил, както и и гинекологът, посочва същият източник. \n\r\nПрокуратурата не разкри подробности за останалите двама души, обвинени за изнасилванията на 18-годишното днес момиче, пише хърватският „Ютарни лист“. \r\n ", "date": "2019.10.31", "title": "Ужас в Косово: Учител, полицай и адвокат 2 г. изнасилвали момиче"}
{"url": "https://www.dnes.bg/festivali/2019/10/31/pokoriavame-kitai-s-hor-na-golemite-bylgarski-glasove.428039", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Хорът на Големите български гласове покори Китай с участието си в фестивал на нематериалното културно наследство. В рамките на 8 дни сънародниците са записали цели 15 участия.\n\n\r\n\"Фестивалът се спонсорира от ЮНЕСКО и китайското министерство на културата. Целта е нашата музика да достигне до възможно най-широк кръг хора. Пяхме и на китайски, изключително широка програма. Различните публики реагираха абсолютно по еднакъв начин. Много се радваха. Реагираха на песните ни без да разбират езика\", разказа хоровият и оркестров диригент Илия Михайлов в \"България сутрин\".\n\r\n\"Огромен интерес имаше и от обикновените хора, не можехме да починем 5 минути. Тук съм вече 4-5 дни, никой не се е снимал с мен и започвам да се натъжавам\", сподели с усмивка Михайлов.\n                    \n                    \n                \n                \n                \n                \r\nСъставът се състои изцяло от жени, а диригентът Илия Михайлов сподели пред , че всички се чувстват като едно голямо семейство.", "date": "2019.10.31", "title": "Покоряваме Китай с Хор на Големите български гласове"}
{"url": "https://www.dnes.bg/temida/2019/10/31/jalbata-na-rumiana-chenalova-e-othvyrlena-ot-vas.428047", "text": "Тричленен състав на Върховния административен съд отхвърли жалбата на Румяна Ченалова срещу решението на ВСС от 19 ноември 2015 г., с което тя беше освободена от длъжност. \n\r\n\r\nСпоред върховните съдии оспореното решение на ВСС е изцяло според нормите.\r\n\r\nРешението подлежи на обжалване пред петчленен състав на ВАС.\r\n\r\nПрипомняме, че според прокуратурата Ченалова е извършила престъпленията при разглеждане на дело по искова молба на дружеството „Обединени Енергийни търговци” срещу НЕК. \r\n\r\nДържавното обвинение твърди, че бившата съдийка не видяла нередности в молбата, а по нея не били платени дължимите държавни такси за над 430 хиляди лева.", "date": "2019.10.31", "title": "Жалбата на Румяна Ченалова е отхвърлена от ВАС"}
{"url": "https://www.dnes.bg/obrazovanie/2019/10/31/maikata-na-izostavenoto-bebe-v-petrich-iska-da-go-pripoznae.428046", "text": "Майката на изоставеното бебе в Петрич е поискала да го припознае. Това каза Елеонора Сливкова - директор на Дирекция \"Социално подпомагане” в Сандански, която работи по казуса.\r\nПо думите й случаят е много комплексиран, но има промяна в обстоятелствата. \"Майката иска да го припознае и ще оспори издадения служебен  акт за раждане”, обясни тя пред bTV. \n\n\n\n\r\nНамерено е приемно семейство за детето, каза още директорът на \"Социално подпомагане” в Сандански.\r\nНовороденото момиченце беше изоставено пред кабинет  в детската поликлиника в Петрич на 18 октомври. Стана ясно, че раждането е преминало в домашни условия заради непрофесионално отрязаната пъпна връв. Няколко дни по-късно полицията арестува майката на бебето - на 37 години от петричкото село Старчево, която твърдеше, че е приятелка, гледала го за няколко часа. \n                    \n                    \n                \n                \n                \n                \r\nПо думите на Сливкова бебето в момента е добре. \"Искам да благодаря на  екипа на болницата в Сандански нашето бебенце стана любимец на всички и  правеха много повече от това, което трябва”, сподели тя. \n\r\nДетето е още в  болницата, Но то не може да остане повече там, защото не е болно.  Вече има избрано приемно семейство, което ще поеме грижата временно за  него, разкри Сливкова.\r\nБиологичният произход на детето и разследването на родителите му от прокуратурата са две различни неща, каза още тя.\n\r\n\"Става въпрос за тежка лична трагедия. Не смятам, че трябва всички да осъдим тази жена. Не оправдавам това, което е направила, но това не променя факта, че тя е майка на детето”, каза директорът на \"Социално подпомагане” в Сандански и подчерта, че не трябва да разглеждаме тези случаи в „черно-бяло”.\n\r\nДСП Петрич работи активно с майката. Сивкова отбеляза, че в нейната в кариера е имало случаи, когато родители, изоставили детето си, отново го вземат и не е имало повторен случай на изоставяне в тези семейства.\n\r\nТова е и политиката на отдел \"Закрила на детето\" и другите социални служби – да се прави всичко детето да остане със своето семейство, ако то не застрашава живота и здравето му.\n\r\nСлужителите на отдел \"Закрила на детето” не са врагове на родителите, заяви Сливкова по повод родителската психоза за отнемане на деца в Сливенско.", "date": "2019.10.31", "title": "Майката на изоставеното бебе в Петрич иска да го припознае"}
{"url": "https://www.dnes.bg/akoshtete-vqrvaite/2019/10/31/hari-hudini-umira-v-noshtta-na-helouin-i-oshte-liubopitni-fakti.428043", "text": "По случай Хелоуин, отбелязван днес на редица места по света, сайтът Факт ритривър предлага любопитни факти за празника:\n\n\n\r\n- За направата на първите тиквени фенери е използвана ряпа.\r\n- Хелоуин е вторият най-комерсиален празник след Коледа.\r\n- Думата \"вещица\" идва от староанглийски и означава \"мъдра жена\".\r\n- Хелоуин е съпътстван от някои фобии - фазмофобия (страх от призраци), викафобия (страх от вещерство), никтофобия (страх от тъмно). Страхът от самия празник е известен като самхаинофобия.\r\n- Петдесет процента от малчуганите предпочитат да получават шоколадови бонбони за Хелоуин, 24 процента - нешоколадови, а 10 процента - дъвки.\r\n- Рекордът за най-бързо издълбаване на образ върху тиква е 24.03 секунди и принадлежи на Стивън Кларк.\n                    \n                    \n                \n                \n                \n                \r\n- Черният и оранжевият цвят традиционно се свързват с Хелоуин. Оранжевото символизира сила и издръжливост, а заедно с кафявото и златното - прибиране на реколтата и есента. Черното обикновено е символ на смъртта и мрака и служи за напомняне, че навремето Хелоуин е бил фестивал, маркиращ границите между живота и неговия край.\r\n- Празникът е повлиян от древноримския фестивал Помона, организиран в чест на богинята на плодовете и изобилието със същото име.\r\n- Хари Худини - един от най-известните и загадъчни илюзионисти, живели някога, умира в нощта на Хелоуин през 1926 г.\n\r\n- Смята се, че дете, родено на Хелоуин, притежава способността да разговаря с духове.\r\n- В редица страни, сред които Франция и Австралия, празникът е смятан за нежелано и твърде комерсиално американско влияние.\r\n- Салем, Масачузетс, и Анока, Минесота, са самопровъзгласилите се световни столици на Хелоуин.\r\n- Според класификацията тиквата е плод, а не зеленчук.\r\n- Бостън, Масачузетс, държи рекорда за много тиквени фенери, запалени едновременно - 30 128.\n\r\n- Класическият хорър \"Хелоуин\" е заснет за 21 дни. Звуците от намушкване във филма са произведени от забиването на нож в диня.\r\n- В Белвил, Мисури, е незаконно човек да иска бонбони на празника, ако е над 13-годишна възраст.\n\r\n- В Дъблин, Джорджия, е незаконно индивиди над 16-годишна възраст да носят маска и слънчеви очила, или да покриват по какъвто и да е друг начин лицата си на Хелоуин.\r\n- В Алабама законът забранява преобличането като свещеник или монахиня на празника.\r\n- Торбичката с лакомства, която едно дете събира на Хелоуин, съдържа средно 11 000 калории.\n\r\nБТА", "date": "2019.10.31", "title": "Хари Худини умира в нощта на Хелоуин. И още любопитни факти "}
{"url": "https://www.dnes.bg/obshtestvo/2019/10/31/objalvat-ocenka-na-momche-preminalo-budna-koma.428038", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        22-годишно момче, преминало през будна кома, не може да получи необходимите си часове лична помощ. За това сигнализират майките от \"Системата ни убива\". За проблема обвиняват Агенцията за социално подпомагане.\n\r\nНа Георги Старчев са отпуснати 148 часа лична помощ, макар че според майка му трябва да му бъде даден максималният брой – 168. Георги е бил в будна кома, страда от епилепсия и редица съпътстващи заболявания. Не може да прави абсолютно нищо сам, разказва в свой репортаж .\n\r\nА проблемите започват още, откакто е на 2 години, след като му поставят ваксина. Получава гноен менингит, а състоянието му се влошава с всеки изминал ден. \n                    \n                    \n                \n                \n                \n                \r\nНа 14 август майката на Гого подава документи до Агенцията за социално подпомагане, за да оценят сина ѝ. Чака около 2 месеца социалните да изготвят оценката. Не е доволна от резултата и подава жалба. \n\r\nОт социалното министерство твърдят, че след жалбата отново са направили оценка на Георги на 24 октомври, този път за 168 часа. Решението ще бъде връчено на майка му.", "date": "2019.10.31", "title": "Обжалват оценка на момче, преминало будна кома"}
{"url": "https://www.dnes.bg/eu/2019/10/31/nai-mnogo-se-krade-v-belgiia-franciia-ispaniia-angliia.428042", "text": "Между 2011 и 2017 г. регистрираните от полицията кражби в ЕС са намалели с 24% от 522 000 на 396 000, сочат публикувани днес данни на статистическата служба Евростат. \r\n\r\nЗа сравнение между 2008 и 2011 г. е отбелязан ръст от 4 на сто.\r\n\r\nПрез 2017 г. най-голям брой от този вид престъпления е имало в Белгия – 167 на 100 000 души население.\r\n\r\nСледват Франция – 150, Испания – 144 и Англия и Уелс със 132, предаде БНР. \r\n\r\nНай-ниско е нивото в Словакия и Унгария – по 9, следвана от Словения с 12\r\n\r\nВ България през 2017 г. са регистрирани 22 кражби на 100 000 души население.\r\n\r\nСтатистиката е за престъпления, при които някой използва физическа сила, оръжие или заплаха, за да открадне от друг, включително в банка, магазин и др., уточняват от Евростат.\r\n\r\nКражби, при които не е използвано насилие, принуда и заплаха, не са включени в тази статистика.", "date": "2019.10.31", "title": "Най-много се краде в Белгия, Франция, Испания, Англия..."}
{"url": "https://www.dnes.bg/football/2019/10/31/shte-ima-li-efekt-za-futbola-ni-ot-sankciite-na-uefa.428044", "text": "85 хил. евро глоба и празни трибуни на стадион „Васил Левски“ при евроквалификацията ни с Чехия – така УЕФА глоби България заради расистките прояви на мача с Англия. Но справедливо ли е наказанието и ще има ли ефект върху държанието на футболните агитки? \r\n„УЕФА постъпи така, както трябваше да постъпи и не се поддаде на натиска на англичаните, които имат най-влиятелните спортни медии поне в Европа, а може би и в света“, тома каза спортният журналист Едуард Папазян пред БНТ.\r\nГеорги Атанасов обаче не е съгласен.\r\n“Това е поредният опит на тази номенклатура ала Брюксел, която е в централата на УЕФА, да имитира дейност, да си измие ръцете, да прехвърли топката в друго поле. Тези идиотски, недопустими прояви, които видяхме на нашия стадион, са капка в морето на рецидивите на неонацизма и расизма, които се вихрят навсякъде. По тъжна ирония на съдбата, по същото време, когато това се случи на стадион „Васил Левски\", хиляди нео нацисти в Киев и на други места в Украйна, демонстрираха официално със свастики“, заяви Атанасов.\r\n                    \n                    \n                \n                \n                \n                Той припомни случая, в който на терена в Загреб бе нарисувана свастика и как феновете на Лацио (Рим) са добре познати като фенове на Мусолини.\r\n„УЕФА продължава да се крие като щраус в пясъка, категоричен бе той - Проблемът е защо това малцинство, което опозори България по този начин, продължава да се разхожда по жълтите павета“.\r\nСпоред Папазян самоконтролът на агитките ще дойде чак когато бъдат създадени условията за това.\r\n„Олд Трафорд в Манчестър - там е театър.  Хората отиват със семействата си, да се радват. Снощи – 5:5, дузпи. Това е футбола. Тук държавата не е създала условията за такъв футбол“, заяви той.\r\n„Левски“ направиха една много добра стъпка. Те започнаха да забраняват на определен вид запалянковци да влизат на реновирания сектор „А“. Пътят е клубовете да започнат да въвеждат ограничения. Защото целта е да освободим футбола от агитките и да го върнем на зрителите“, категоричен бе Папазян.\r\nЗа Атанасов, това е трудно начинание. Според него, ако се забрани на агитките да влизат в определени сектори, то стадионите биха останали празни, тъй като българинът няма традиция да ходи със семейството си на футболни мачове.\r\n„Ние сме стигнали до такава мъртва точка на футбола, че вече хората не се възмущават, те са безразлични. С отворени врати на мача с Чехия, би имало едва 1000 души на трибуните“, заяви Георги Атанасов.\r\n ", "date": "2019.10.31", "title": "Ще има ли ефект за футбола ни от санкциите на УЕФА? "}
{"url": "https://www.dnes.bg/index/2019/10/31/dve-momicheta-insceniraha-otvlichaneto-si-otkriha-gi-v-hotel-s-momcheta.428049", "text": "Две момичета инсценираха собственото си отвличане, а по-късно бяха открити в хотел с две момчета, съобщи полицията в Хасково. \n\r\nДвете приятелки, на 17 и 22 години, вдигнаха на крак МВР в Харманли, след като в продължение на 2 дни от 27 октомври,  поддържали заблудата, че са отвлечени от непознати лица. Чрез съобщения до родителите си, те отстоявали версията, че се намират заключени в Първомай и Чирпан.\n\r\nВеднага са сформирани оперативни групи, които обявили момичетата за издирване и започнали действия за установяване на местонахождението им, предава \"Дарик Нюз\".\n\r\nНа 29 октомври, момичетата заедно с 1-годишното дете на по-голямата, са намерени в хасковски хотел в компанията на двама свои приятели, в добро физическо и психично здраве.\n                \n                \n                \r\nОт разговорите с тях станало известно, че са напуснали домовете си по собствено желание, за да се видят с момчетата, с които поддържали интернет комуникации и с които желаели да прекарат няколко дни в Хасково.\n\r\nИнсценираното отвличане е било с цел да нямат конфликт с родителите си. \r\nМатериалите за поведението на непълнолетната харманлийка, ще бъдат предадени на Местната комисия за борба срещу противообществените прояви на малолетни и непълнолетни -Харманли.", "date": "2019.10.31", "title": "Две момичета инсценираха отвличането си, откриха ги в хотел с момчета"}
{"url": "https://www.dnes.bg/crime/2019/10/31/zimata-idva-nezakonna-sech-se-vihri-vyv-velikotyrnovsko.428051", "text": "С наближаването на зимата полицията във Великотърновско ежедневно установява случаи на незаконна сеч в областта, съобщиха от Областната дирекция на МВР.\r\nНезаконно добита дървесина са открили служители на РУ – Елена, Стражица, Полски Тръмбеш и УП - Килифарево.\r\nВчера по обяд в с. Константин е извършена проверка на каруца, превозваща около 0,3 куб. м. дърва за огрев, без горска марка и разрешително за превоз. Установено е, че дървата са незаконно отсечени от землището на селото и са общинска собственост.\r\nСъщия ден в землището на с. Лозен е установена още една каруца, превозваща около 1 куб. м. дърва за огрев без горска марка. Дървата са общинска собственост. Други 1 куб. м. дърва за огрев са установени в имот в с. Лозен.\r\n                    \n                    \n                \n                \n                \n                По трите случая са образувани преписки, които са подготвени за налагане на административни наказания.\r\nВчера в полицията в Полски Тръмбеш е получен сигнал за незаконна сеч в землището на с. Каранци. Изпратеният на мястото полицейски екип е установил, че за периода 11 януари – 30 октомври 2019 г. в имота са изсечени 118 дървета от различни видове, без необходимото разрешително. По случая е започнато досъдебно производство.\r\nВ сряда служители на УП – Килифарево са проверили два товарни автомобила. В хода на проверката е установено, че в тях се превозват общо 10 пространствени куб.м дърва за огрев, без необходимото позволително. Двата автомобила и дървата са иззети. По случая е започнато досъдебно производство.", "date": "2019.10.31", "title": "Зимата идва: Незаконна сеч се вихри във Великотърновско"}
{"url": "https://www.dnes.bg/stranata/2019/10/31/blysnaha-jena-na-peshehodna-pyteka-v-kiustendil.428048", "text": "Две пътни произшествия са станали тази сутрин, съобщиха от полицията в Кюстендил.\n\r\n\r\nВ града е пострадала жена, блъсната от 57-годишен водач на \"Сеат\" на пешеходна пътека в района на болницата. Пострадалата е със счупено коляно.\r\n\r\nВ района на с. Цървеняно, община Кюстендил, участник в движението се блъснал в крайпътна мантинела с автомобила си. Водачът не е пострадал.", "date": "2019.10.31", "title": "Блъснаха жена на пешеходна пътека в Кюстендил "}
{"url": "https://www.dnes.bg/mestni-izbori-19/2019/10/31/vmro-podkrepi-fandykova-za-kmet-na-sofiia.428087", "text": "Подобряване на сигурността в града, благоустройство на кварталите и развиване на северните райони са част от ключовите моменти от програмата на ВМРО, които Фандъкова и екипът ѝ се ангажират да развиват в следващия мандат. Областният комитет на ВМРО – Българско национално движение в София е взел решение на балотажа на 3 ноември да бъде подкрепена Йорданка Фандъкова за кмет на София, съобщава пресцентърът на партията.\n \n\r\nПроведени са срещи с г-жа Фандъкова и екипа ѝ, като е постигнато съгласие за съвместна работа в следващия мандат на Столичния общински съвет по теми като подобряване на сигурността в града, благоустройство на кварталите и развиване на северните райони, допълват патриотите. \n                    \n                    \n                \n                \n                \n                \r\nПозицията на ВМРО – София е, че в следващите четири години усилията на кмета на общината и Общинския съвет трябва да се насочат по тези теми. Логично е ангажиментите да бъдат потвърдени преди балотажа, каквато е била и позицията на представителите на ГЕРБ.\r\nПредседателят на областния комитет на ВМРО в София Владимир Митов потвърждава, че с екипа на Йорданка Фандъкова е постигнато съгласие по водещи за ВМРО теми, което е добра основа за споразумение, след като Фандъкова бъде избрана за кмет.\n\r\nОбщинският съветник от ВМРО и член на Националния изпълнителен комитет на Организацията Карлос Контрера смята, че подкрепата за Йорданка Фандъкова е логична. Според него с другия кандидат на балотажа в София – Мая Манолова, няма как да се постигне никакво съгласие. Тя обещава всичко на всички, подчерта Контрера.  Също така няма как ВМРО да работи в Общинския съвет с групата на Мая Манолова – съветниците от БСП.\n\r\nКарлос Контрера е категоричен, че на балотажа ще подкрепи кандидата Йорданка Фандъкова.", "date": "2019.10.31", "title": "ВМРО подкрепи Фандъкова за кмет на София"}
{"url": "https://www.dnes.bg/obrazovanie/2019/10/31/tehnicheskiia-universitet-v-sofiia-si-izbra-nov-rektor.428078", "text": "Проф. Иван Кралов е новият ректор на Техническия университет /ТУ/ в София, съобщиха от висшето училище.\r\nОбщото събрание на ТУ-София е избрало проф. Иван Кралов за ректор - за мандата декември 2019 година-ноември 2023 година.\r\nПроф. Иван Кралов е  бил досегашен заместник-ректор по научната и приложната дейност в Техническия университет. Той е машинен инженер, доктор на науките, професор.\r\nЗавършил е специалнността \"Технология на машиностроенето и металорежещи машини\" в Техническия университет в София през 1994 г. Защитил е дисертация за \"доктор\" през 1999 г. в научното направление \"Динамика, якост и нандеждност на машините\" и дисертация за \"доктор на науките\" през 2019 г. в научното направление \"Приложна механика\".\r\n                    \n                    \n                \n                \n                \n                Постъпва в ТУ през септември 1999 г. и до декември 2005 г. заема академичните длъжности - асистент, старши асистент и главен асиснтент в катедрата \"Механика\". От януари 2006 г. е избран за доцент, а от май 2014 г. е професор в същата катедра. Автор и съавтор е на повече от 130 научни публикации, патенти и полезни модели. Председател е на секцията \"Технически науки\" и е заместник-председател на Съюза на учените в България.\r\nПредседател и член на организационните и научни коми­тети на няколко национални и международни конференции.", "date": "2019.10.31", "title": "Техническия университет в София си избра нов ректор"}
{"url": "https://www.dnes.bg/world/2019/10/31/niu-iork-zabraniava-prodajbata-na-gyshi-drob.428088", "text": "Общинският съвет на Ню Йорк прие решение за забрана на продажбите на гъши дроб. Забраната влиза в сила през 2022 г.\n\r\nВ забраната, одобрена от общинския съвет на Ню Йорк, се казва, че тя е в сила за продукти, придобити от угояването на животни - практика, критикувана както от народните избраници, така и от редица организации за защита на животните, които твърдят, че животните страдат от угояването.\n\r\nСчитано от края на октомври 2022 г., тоест три години след одобрението на забраната, ще бъде забранено на всички магазини за хранителни стоки да продават гъши дроб, а на заведенията ще бъде забранено да го сервират. \n\r\nНа нарушителите ще се налага глоба между 500 и 2000 долара, която може да бъде подновявана всеки ден.\n                    \n                    \n                \n                \n                \n                \r\nТака Ню Йорк се присъединява към щата Калифорния, където продажбата на гъши дроб е забранена от януари, въпреки че заради това решение все още се води съдебна битка.\n\r\nМярката ще засегне освен магазините и ресторантите, така и два големи производителя, установили се северно от Ню Йорк - Хъдзън Вали Фоа Гра и Ла Бел Фарм, както и френските производители, пише БТА.\r\n ", "date": "2019.10.31", "title": "Ню Йорк забранява продажбата на гъши дроб"}
{"url": "https://www.dnes.bg/stranata/2019/10/31/izcherpvat-li-se-ribnite-zapasi-v-cherno-more-zaradi-svryhulov.428060", "text": "Последният ден на октомври се отбелязва като Международен ден на Черно море. \n\r\nДнес се навършват 23 години от подписването на Конвенцията за опазване на Черно море от замърсяване от шестте черноморски държави – България, Румъния, Русия, Турция, Украйна и Грузия. \n\n\r\nПрез 1996 година правителствата на черноморските държави приемат, че замърсяването на общото ни море създава рискове за всички гранични страни. \n\r\nСпоред Димитър Попов от фондацията на природозащитните сдружения \"Зелени Балкани\" през последните 20-30 години повечето изследвания установяват възстановяване на чистотата на морските води. \n\r\n\"Това до голяма степен се дължи на възприетото законодателство, най-вече на ниво ЕС, което значително е подобрило качеството на заустваните води в реките, особено на Дунав. В последните 10-15 години има подобрение на състоянието на пречиствателната инфраструктура, защото повечето пречиствателни станции за отпадни води по нашето крайбрежие се разшириха. Все още на места обаче не успяват да постигнат нужния капацитет за летния туризъм”, коментира той пред БНР.\n                    \n                    \n                \n                \n                \n                \r\nМакар експертите да отчитат напредък, има и нерешени проблеми на хоризонта, един от които е биологичното замърсяване. \n\r\nИнвазивни видове и свръхулов ограничават рибните запаси. \n\r\n\"Едва ли биологичните запаси на Черно море ще достигнат някога нивата си от миналото\", предупреждава Димитър Попов.\n\r\nТой посочи, че в чужбина на много места се търси решение чрез създаването на аквакултури. \n\r\n\"По нашето крайбрежие изобщо няма такива, като изключим фермите за черна мида, които са много успешен бизнес, подпомагащ естественото пречистване на черноморските води. По европейска оперативна програма се създадоха рибарски пристанища по цялото ни крайбрежие, но какво правим за подобряването на състоянието на рибния запас? Мисля, че нямаше да е лошо доста от мерките по тази програма да се насочат към създаването на аквакултури и методи, които да ни осигурят така желаната морска храна, но не за сметка на свръхулов\", коментира Попов.\n\r\nСигнали за умрели делфини по българското крайбрежие това лято разтревожиха обществеността и събудиха опасения за драстично намаляване на популацията им. \n\r\nТрите вида черноморски делфини − обикновен, муткур (наричан още Морска свиня) и афала, са защитени и световно застрашени видове. \n\r\nИзвестни с високия си интелект и дружелюбното си отношение към хората, делфините се възпроизвеждат много бавно. \n\r\nСпоред Попов причина за това са както характеристиките на китоподобните – те не се размножават всяка година, полагат дълго време грижи за малките си, бременността трае 12 месеца, така и фактори, причинени от човека.\n\r\n\"Морските бозайници в Черно море са били обект на интензивна експлоатация. През 1966 г. в България е въведен мораториум на индустриалния делфинолов. Причината за забраната е била икономическа – разходите, свързани с търсенето на тези животни в морето са били по-високи от приходите от тяхното унищожаване. Те са били избивани основно заради мазнините им, използвани в индустрията. Но със създаването на синтетични заместители става по-изгодно да не се използват делфини и китове. По данни за популацията им от 2013 г. за целия басейн има между 200 000 и 400 000 индивида. За сравнение ще споделя, че се счита, че през първата половина на ХХ в. общата бройка на добитите от индустриалния делфинолов индивиди са между четири и пет милиона\", каза Попов.", "date": "2019.10.31", "title": "Изчерпват ли се рибните запаси в Черно море заради свръхулов?"}
{"url": "https://www.dnes.bg/muzika/2019/10/31/4magic-i-tiahnata-nova-vselena.428045", "text": "4Magic, които спечелиха последния сезон на X Factor  са готови с нов сингъл - \"Вселена\". Парчето е създадено по време на първия международен творчески лагер за писане на песни у нас Sofia Songwriting Camp, в който 4Magic вземат участие през май тази година.\r\nСамо за няколко часа в едно от приспособените мобилни студия в планината - Никол, Елия, Валентина и Елеонора написват песента заедно с шведски екип от композитори.\r\n\"Вдъхновението за песента дойде от една мелодия, която шведската изпълнителка и автор Елън Берг започна да импровизира на китара. Тази мелодия допадна на всички, които бяхме в студиото и само за няколко часа темата се превърна в завършена песен. Няколко дни по-късно, докато пътувахме за наше участие, четирите написахме текста към песента в колата.\", споделят момичетата от 4Magic.\r\n                    \n                    \n                \n                \n                \n                Песента тръгва първо в радио ефира и дигиталните аудио стрийминг платформи, а премиерата на видеото е през ноември. Сингълът ще бъде наличен за стрийминг във всички дигитални платформи – A1 Xplore Music, Spotify, Apple Music, Tidal, Deezer и др.\r\n ", "date": "2019.10.31", "title": "4Magic и тяхната нова \"Вселена\""}
{"url": "https://www.dnes.bg/balkani/2019/10/31/brutalizym-beton-i-mechti-tur-iz-starite-sgradi-na-iugoslaviia.428080", "text": "\nКулите \"Генекс\" в Белград отдавна са наричани \"Западната порта\". Силуетът й не може да бъде объркан и тя се вижда отдалеч по пътя от летище Белград към града. \n\r\nДвата извисяващи се блока, свързани с мост във висините  и отдавна затворения въртящ се ресторант са знакови фигури в небето на Белград от 1977 г. насам. \n\r\n\"Генекс\" е един от най-ярките примери за брутализма - архитектурният стил, който през 50-те и 60-те години на миналия век са господстващи. Той е студен, правите ъгли и бетона са на почит. \n\r\nМакар и популярен и на Запад, и на Изток, днес брутализмът повече се асоциира с държавите от Източния блок. \n                    \n                    \n                \n                \n                \n                \r\nВ страните от бивша Югослваия обаче са може би едни от най-ярките примери. \n\r\nИнтересът към този странен, според не един и двама грозен стил, предизиква интерес по целия свят. Някои туристи се отправят към Балканите именно в търсене на такива сгради. \n\r\n\"Десетки хора всяка седмица се интересуват от нашия \"Юго тур\" в града, минаващ през сгради, строени между 50-те и 80-те години\", обяснява пред Reuters Вожин Мунчин, мениджър на туристическата компания \"Юготур\". Те организират пътешествия в сръбската столица с популярните Yugo - колите, произвеждани във вече несъществуващата държава. \n\r\n\"Кулата \"Генекс\" е сред най-интересните гледки. Хората я виждат по пътя си от летището и веднага привлича вниманието им\", обяснява той.\n\r\nДнес една от двете кули е празна, а другата е жилищна сграда. Въртящият се ресторант за последно е работил през 1990-е години. \n\r\n ", "date": "2019.10.31", "title": "Брутализъм, бетон и мечти: Тур из старите сгради на Югославия "}
{"url": "https://www.dnes.bg/sofia/2019/10/31/osiguriavat-dopylnitelen-transport-v-sofiia-za-zadushnica.428081", "text": "Столична община осигурява допълнителен транспорт в София за Задушница. Това съобщиха от пресцентъра на Общината. Във връзка с осигуряване на превоз на гражданите за Задушница на 2 ноември 2019 г. ще бъде осигурено допълнително транспортно обслужване, както следва:\n\n\r\nПоделение „Трамваен транспорт“:\r\n- Разкрива се временна трамвайна линия №7А с маршрут жк. „Борово” – кв. „Орландовци”.\r\nОсигуряват се допълнителен брой коли за трамвайна линия №4 и трамвайна линия №18, която ще се обслужва от 200-местни мотриси.\r\nПоделение „Тролейбусен транспорт“:\r\n- Пускат се допълнителен брой коли по тролейбусна линия №9.\n                    \n                    \n                \n                \n                \n                \r\n„Столичен автотранспорт“ ЕАД ще осигури допълнително транспортно обслужване, както следва:\n\r\nПоделение АТ „Земляне“:\r\n- Ще разкрие временна автобусна линия №83-А с маршрут: от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно.\r\n- Ще разкрие временна автобусна линия №108-А с маршрут: от жк. „Люлин 5” по стария маршрут на автобусна линия №108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно.\n\r\nПоделение АТ „Малашевци“ ще разкрие временни автобусни линии, както следва:\r\n- линия №18-А с маршрут: автостанция „Орландовци” – гробищен парк „Малашевски гробища” по маршрута на автобусна линия №18.\r\n- линия №79-А с маршрут: надлез „Надежда”, ул. „История Славянобългарска”, ул. „Индустриална”, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли”, ул. „Река Велека” и по бул. „Владимир Вазов” по маршрута двупосочно.\r\n- линия №86-А с маршрут: АТ „Малашевци“, ул. „Резбарска”, пл. „Сточна гара”, бул. „Сливница”, обратен завой на ул. „Опълченска” и по маршрута двупосочно.\r\n- линия №90-А с маршрут: автостанция „Изток“, бул. „Ботевградско шосе”, ул. „Александър Екзарх”, ул. „Река Велека”, ул. „Васил Кънчев” до гробищен парк „Малашевски гробища”.", "date": "2019.10.31", "title": "Осигуряват допълнителен транспорт в София за Задушница "}
{"url": "https://www.dnes.bg/obshtestvo/2019/10/31/biudjet-2020-nishto-novo-chakalniata-za-evrozonata-moje-da-go-promeni.428028", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Финансовият експерт Кольо Парамов и икономистът Георги Вулджев коментираха в студиото на \"България сутрин\" дали ще се повишат доходите ни и ще има ли повече пари за уязвимите групи.\n\n\r\n \r\n\"Сложна 2020 година за България от гледна точка на изграждане на бюджета заради едно фундаментално обстоятелство - поканата в Еврозоната на 24-25 април, която очаква финансовият министър. Ако това се случи, означава че ние след първото полугодие трябва да преразгледаме някои от връзките по вертикала на бюджета, защото част от изчисленията, които сега се правят, са на базата на определената методика, на базата на устройствения закон за бюджета\", каза Парамов в ефира на \n                    \n                    \n                \n                \n                \n                \r\nТой допълни, че при условие, че бъдем поканени в чакалнята на Еврозоната и влезем в Банковия съюз, ще има няколко аргументации, свързани с държавния резерв и с външния дълг.\r\n\r\n \r\n\"За мен бюджетът не е чак толкова релевантен към еврозоната. Това, което засега ни забавя там са по-скоро някои оставащи проблеми в банковия сектор\", обясни Вулджев.\r\n \r\nИкономистът обясни, че в Бюджет 2020 на практика няма нищо ново, като се продължават същите разходи и политики от последните няколко години.\r\n \r\nДвамата обсъдиха и темата за влизането в чакалнята на Еврозоната.\r\n \r\n\"Дано не се отлага, защото толкова закъсняхме и толкова загубихме... Смятам, че този път няма да се отложи. БНБ трябва да реши няколко проблема и се надявам, че управителят в това отношение е точен и прецизен, и ще си свърши тази работа\", коментира още Парамов.\n\r\n\"Както видяхме в последните стрес тесове, в две големи банки имаше доста проблеми по отношение на капитализацията. Скептичен съм по отношенше на бъдещето на Еврозоната, винаги съм бил скептичен по тази тема. Не мисля, че сега е най-подходящият момент за нас да обмисляме такова присъединяваме, по-скоро съм против. В дългосрочен план този съюз, освен ако не претърпи радикална реформа, в един момент е много вероятно да се разпадне\", обясни Вулджев.\r\n \r\n\"Всички ние очакваме, че все някаква промяна ще стане, в същото време толкова много губим във времевия план, когато инвеститорите не идват в България, заради това, че не са сигурни по отношение на еврото\", каза на свой ред Парамов.\r\n \r\nВулджев заяви, че на практика нищо няма да се случи след присъединяването ни към чакалнята на Еврозоната. Тя била, за да се изравнят валутните курсове, но тъй като в България има валутен борд, това нямало нужда да се случва.\r\n \r\nЗаявката до 2021 година средната работна заплата у нас да стане 1500-1600 лева, двамата коментираха така:\r\n \r\n\"Няма нищо общо с изборите. Задължително трябва да се поставят параметри, даже и по-високи от тези. Ако влезем в чакалнята, гаранциите по отношение на инвестиционната активност ще бъдат много по-големи\", заяви Парамов.\r\n \r\n\"Минималната заплата достига средната. Средната работна заплата дали ще достигне 1500 лева до 2021 г.? Ако няма криза, вероятно да, но при положение, че се очаква да има някакво по-сериозно забавяне на растежа, не съм много сигурен дали ще се получи тази цел\", допълни Вулджев.", "date": "2019.10.31", "title": "Бюджет 2020 – нищо ново, чакалнята за Еврозоната може да го промени?"}
{"url": "https://www.dnes.bg/world/2019/10/31/kndr-izstrelia-balistichni-raketi-s-malyk-obseg.428085", "text": "Северна Корея изстреля днес към морето два снаряда с малък обсег, съобщи южнокорейският Генерален щаб, предаде Ройтерс.\r\n\r\nСнарядите, които според японските власти вероятно са балистични ракети, са прелетели 370 км при максимална височина 90 км, се казва в съобщението.\n\n\r\nВ него се отбелязва, че военни експерти от Южна Корея и САЩ извършват подробен анализ на събитието.\r\n\r\nПремиерът на Япония Шиндзо Абе осъди остро действията на Северна Корея и каза пред репортери, че страната му \"повече от всякога\" трябва да увеличи потенциала си \"за ранно предупреждение и наблюдение\", предаде ДПА, цитирана от БТА. Агенция Киодо цитира японски източници, според които балистичните ракети са били с малък обсег.\r\n\r\nАсошиейтед прес цитира официални източници в Сеул и Токио, която твърдят, че подновявайки оръжейните си изпитания, Пхенян вероятно се опитва да окаже натиск върху Вашингтон на фона на спрелите ядрени преговори.", "date": "2019.10.31", "title": "КНДР изстреля балистични ракети с малък обсег"}
{"url": "https://www.dnes.bg/obshtestvo/2019/10/31/tavanyt-na-pensiite-ostava-1200-lv-prez-2020-g.428077", "text": "Всички пенсии ще се увеличат с 6,7% от 1 юли 2020 г. Ръстът е заложен в законопроекта за бюджета на държавното обществено осигуряване за 2020 г., който правителството одобри.\r\nСредният размер на пенсията ще достигне 412,28 лв., което е с 31 лв. повече в сравнение с 2019 г.\n\r\nОт 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв.\n\r\nМаксималният размер на получаваните една или повече пенсии се запазва на достигнатото през 2019 г. ниво от 1200 лв. Тази стойност ще се прилага за всички пенсии, без оглед на момента на отпускането им.\n                    \n                    \n                \n                \n                \n                \r\nПрогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн.\n\r\nПрез 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година.\r\nМинималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв.\n\r\nНе се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица.\n\r\n\r\n ", "date": "2019.10.31", "title": "Таванът на пенсиите остава 1200 лв. през 2020 г."}
{"url": "https://www.dnes.bg/notifikacii/2019/10/31/8-vnoska-i-za-2020-g-kolko-sa-parite-za-zdrave.428084", "text": "Размерът на здравноосигурителната вноска се запазва на 8% и догодина. \r\nПрез 2020  г. за Националната здравноосигурителна каса са осигурени 394,7 млн. лв.  допълнителни средства за разходи и трансфери спрямо закона за  2019 г. Днес правителството одобри бюджета на НЗОК, който влиза за обсъждане в парламента.\r\nПредвидени са 4 744 704,9 хил. лв. приходи и трансфери. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г.\r\nТрансферите за здравно осигуряване за 2019 г. са разчетени с ръст от 139,0 млн. лв. спрямо 2019 г., който се дължи на промяна в размера на пенсиите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др.\n                \n                \n                \r\nЗа неданъчни приходи са предвидени 20 571,2 хил. лв., което е с 811,4 хил. лв. повече спрямо заложените през 2019 г.\n\r\nЗа медицински дейности са предвидени  2 850 282,6 хил. лв., за дентални  дейности – 179 800 хил. лв., за лекарствени продукти – 1 243 800,0 хил. лв.\r\n \r\n\n\r\n", "date": "2019.10.31", "title": "8% вноска и за 2020 г. Колко са парите за здраве?"}
{"url": "https://www.dnes.bg/usa/2019/10/31/demokratite-s-pyrva-stypka-za-impiichmynt-sreshtu-trymp.428118", "text": "Камарата на представителите в САЩ прие днес резолюция с официални правила за разследване за импийчмънт срещу президента Доналд Тръмп, предаде Асошиейтед прес.\n\r\nКонтролираната от демократите долна камара на Конгреса одобри текста с 232 гласа \"за\" при 196 \"против\". Гласуването до голяма степен бе по партийна линия, съобщава БТА.\n\r\nТова бе първото официално гласуване по процедурата за импийчмънт, която по всяка вероятност ще продължи с месеци, евентуално и през първите седмици от изборната 2020 г., отбелязва АП.\n\r\nВажното заседание бе ръководено лично от председателката на Камарата на представителите Нанси Пелоси.\n\r\nИзходът от гласуването е победа за демократическото мнозинство в камарата, което ще има контрол върху разследването. Демократите ще могат да ограничават възможностите на републиканците и на адвокатите на Белия дом да призовават свидетели.\n                    \n                    \n                \n                \n                \n                \r\nСлед решението президентът на САЩ Доналд Тръмп заяви, че е подложен на \"най-големия лов на вещици в американската история\".\n\r\n\"Това е несправедливо, противоконституционно и по същество антиамериканско\", се казва в изявление на Белия дом.\n\r\nКонгресмените демократи се опитват да докажат, че Доналд Тръмп е оказал натиск на Украйна за получаване на компрометираща информация за бившия вицепрезидент на САЩ Джо Байдън, който в момента е фаворит за номинацията на демократите за президентските избори през 2020 г.", "date": "2019.10.31", "title": "Демократите с първа стъпка за импийчмънт срещу Тръмп"}
{"url": "https://www.dnes.bg/sport/2019/10/31/levski-bi-s-lekota-dunav-vyrna-si-vtoroto-miasto.428125", "text": "Левски постигна лесна домакинска победа с 2:0 над закъсалия финансово тим на Дунав (Русе) в среща от 14-ия кръг на efbet Лига, която се игра на стадион \"Георги Аспарухов\".\n\r\nМакенджиев си вкара автогол в 15-ата минута и така \"сините\" стигнаха до аванс в резултата, а осем минути след това исландският централен бранител Ейолфсон удвои аванса на тима си.\n\r\nСлед този успех отборът на Петър Хубчев събра 32 точки и си върна второто място в класирането, като отборът е на четири точки зад лидера в класирането Лудогорец.\n\r\n\"Сините\" имат равни точки и с третия в таблицата тим на Локомотив (Пловдив).\n\r\nВ друг мач от първата ни лига  по-рано през деня Славия победи с 1:0 като гост Витоша Бистрица и записа четвърти пореден успех в първенството. Единственият гол в срещата отбеляза Георги Йомов след грешка на вратаря на \"тигрите\" Василев.\r\n                    \n                    \n                \n                \n                \n                \r\n ", "date": "2019.10.31", "title": "Левски би с лекота Дунав, върна си второто място"}
{"url": "https://www.dnes.bg/obrazovanie/2019/10/31/zashto-4-noemvri-ne-e-pochiven-vylchev-malko-sa-uchebnite-dni.428101", "text": "Есенната ваканция на учениците сме я направили съзнателно, факт е, че нямаме достатъчно работни и учебни дни, за да обезпечим учебния план. Това каза пред журналисти министърът на образованието и науката Красимир Вълчев, попитан за есенната ваканция на учениците, която е от 1 до 3 ноември, включително. За нея директори на училища са заявили, че \"това не е ваканция, защото всички тези дни по Кодекса на труда са почивни\". 1 ноември е Денят на будителите, а след това - 2 и 3 ноември, са почивни дни.\r\nНа въпрос не е ли могло да има още 1 ден за почивка на учениците, министър Вълчев каза, че са били предложени няколко варианта за обсъждане на графика за учебното време и този се е оказал най-приемлив. Факт е, че имаме най-много почивни и неучебни дни, беше гласувана и промяна в Кодекса на труда, преди години, да се отпочиват празничните дни, когато са в събота и неделя.\r\n                    \n                    \n                \n                \n                \n                Учебната година у нас започва сравнително късно в сравнение с останалите европейски страни, има и държави, които започват като нас - на 15 септември, но в повечето страни се започва училище в края на август или в началото на септември, каза образователният министър.\r\nТой добави, че имаме и почивни дни през май, когато са и държавните зрелостни изпити, а и повече празнични дни. \"И нямаме достатъчно дни да обезпечим учебната програма, като \"сложим\" и грипните ваканции, и другите извънредни дни, в които се почива, не можем да направим учебна година от 150 дни\", коментира министър Вълчев, цитиран от БТА.\r\nЗа понеделника след местните избори министър Вълчев каза, че по графика на учебното време този ден е определен като учебен. Възможност на директорите е там, където има изборни секции в училищата, денят да е учебен или неучебен, но присъствен. Това ще зависи за колко време ще може да се почистят и подредят класните стаи след изборите.\r\nУчебен ден означава, че ще има учебни часове, а образователен ден е този, свързан с различни образователни дейности - дейности по интереси, посещения на обекти с образователно и културно значение. Ако се създаде добра организация, един такъв ден може да бъде по-полезен за свързването на знания и умения, за надграждането на знания и за провокирането на интереса на учениците за учене, каза министър Красимир Вълчев.\r\nТой отбеляза, че има училища с една-две изборни секции и в тях може бързо да се почистят и подредят класните стаи, но има и училища с по 20 и повече секции и ако има учебен процес в тях, той ще е формален.", "date": "2019.10.31", "title": "Защо 4 ноември не е почивен? Вълчев: Малко са учебните дни!"}
{"url": "https://www.dnes.bg/mish-mash/2019/10/31/koi-sa-nai-pechelivshite-pochinali-zvezdi.428104", "text": "За седма поредна година Майкъл Джексън оглави класацията за най-печеливши починали звезди на сп. Форбс. Мрачната статискита от \"Форбс\" публикуват в контекста на празника Хелоуин.\r\nНаследниците на Джексън са получили доходи от неговото творчество в размер на 60 милиона долара. Дори и излизането на скандалния филм \"Да напуснеш Невърленд\", в който той е обвинен в педофилия, не можа да разклати лидерската позиция на Джако.\r\nНа втора позиция с доста голяма разлика е класиран Краля на рокендрола Елвис Пресли с генерирани приходи от 39 милиона долара. В почетната тройка влиза и художникът на комикси Чарлз Шулц с 38 милиона. На четвърто и пето място са поставени съответно голфърът Арнолд Палмър (30 милиона) и легендарният реге музикант Боб Марли (20 милиона).\r\n                    \n                    \n                \n                \n                \n                Двама бивши членове на \"Бийтълс\" - Джон Ленън и Джордж Харисън, също попаднаха на предни позиции в класацията на \"Форбс\" с 14 и 9 милиона долара. За първа година в подреждането присъства певицата Уитни Хюстън с 9,5 милиона долара.", "date": "2019.10.31", "title": "Кои са най-печелившите починали звезди? "}
{"url": "https://www.dnes.bg/index/2019/10/31/trudni-za-obslujvane-kaprizni-koli-zashto-da-ne-si-kupuvate-tesla.427813", "text": "\nTesla са автомобили, които вече от почти десетилетие са сред най-обсъжданите теми от любителите на автомобили по целия свят. Това е единствената компания, която се концентрира единствено върху електрическите автомобили, като произвеждаща четири модела. Tesla Roadster, Model S, Model X и последният Model 3 завладяха въображението на потребителите, но и предизвикват доста спорове.\n\r\nХората говорят за проектирането и производството на колите на Tesla, както и за техния маркетинг. Компанията вече се сблъсква с основните правила на индустрията, след като се опита да въведе нов подход към продажбите и ремонтите. Това обаче все още впечатлява малцина, докато повечето хора продължават да са скептично настроени към електрическите и самоуправляващи се автомобили.\n                \n                \n                \r\nЯвно е, че пазарът се нуждае от време, за да се нагоди към тях. И докато повече медии се насочват към предимствата на колите на Tesla, изданието Motor Junkie посочи 20 причини, поради които електромобилите на марката трябва да бъдат избягвани. Всъщност, това е всичко, което трябва да знаете, като обмисляте покупката на Tesla Roadster, Model S, Model X или Model 3.\n\r\nВ нашата галерия ви представяме някои от недостатъците на Tesla, а останалите четете в сайта на ", "date": "2019.10.31", "title": "Трудни за обслужване, капризни коли... Защо да не си купувате Tesla?"}
{"url": "https://www.dnes.bg/crime/2019/10/31/mitnichari-zasiakoha-kontrabanda-na-zehtin-i-med.428035", "text": "Зехтин и мед с общо количество от близо един тон, укрити в товарен автомобил с английска регистрация, задържаха митничарите на ГКПП „Капитан Андреево“.\r\n\r\nКонтрабандната стока е била открита при проверка на влизащ в страната от Турция камион, управляван от турски гражданин, допълват от пресцентъра на Агенция „Митници“. \r\n\r\nШофьорът представил редовни документи за стоките в товарното помещение. \r\n\r\nПри сканиране на товара с рентгенова апаратура митническите служители са се усъмнили, че между описа и реалното съдържание на кашоните има разминаване.\r\n\r\nПри последвалата физическа проверка се установява, че между декларираната групажна стока са били скрити 44 тенекии със зехтин с общо тегло 704 кг и 11 тенекии с пчелен мед с общо тегло 275 килограма.", "date": "2019.10.31", "title": "Митничари засякоха контрабанда на зехтин и мед "}
{"url": "https://www.dnes.bg/index/2019/10/31/razsekretiha-doklada-na-kgb-za-putin-kakvo-pishe-v-nego.428102", "text": "“Другарят В.В. Путин постоянно подобрява своите политически и идеологически стандарти. Активно участва в мрежата за партийно образование. Постоянно подобрява професионалните си умения“, това гласи декласифицираният доклад за оценка на КГБ относно руският президент Владимир Путин. \r\nОт шестте параграфа на характеристиката става ясно, че Путин е бил „морална стабилен“ и  „изпълнителен, дисциплиниран и съвестен служител“. Според Канал 78, сегашният президент на Русия се „радвал на заслужен авторитет сред колегите си“. \n\r\nДокладът за Путин е част от изложба посветена на „90 личности и техните постижения в политиката, военните афери, науката, културата и изкуството“.\r\n                \n                \n                Путин служи в КГБ в продължение на 16 години  - между 1975 и 1991 г., след като завършва училището на КГБ в Москва.\r\nХарактеристиката е показана пред публика малко след като германският таблоид BILD публикува идентификационната карта на Путин за Щази. В Дрезден той служи като офицер от  1985 до 1990 година. „Щази“ е описан като една от най-ефективните и репресивни агенции за разузнаване, които някога са съществували.", "date": "2019.10.31", "title": "Разсекретиха доклада на КГБ за Путин. Какво пише в него? "}
{"url": "https://www.dnes.bg/stranata/2019/10/31/myj-zagina-v-katastrofa-na-pytia-aitos-karnobat.428116", "text": "Мъж на 36 години е загинал в катастрофа на пътя Айтос – Карнобат, съобщиха от полицията в Бургас. \r\n\r\nИнцидентът е станал в ранния следобед днес. Мъжът е управлявал джип \"Мерцедес\". Пострадала е и неговата съпруга, която се е возела в колата. \nСемейството е от Тополица, а инцидентът е станал при изпреварване. Когато е прибирал колата в собствената лента, загиналият водач е загубил контрол над автомобила и се е ударил в крайпътно дърво.", "date": "2019.10.31", "title": "Мъж загина в катастрофа на пътя Айтос - Карнобат "}
{"url": "https://www.dnes.bg/science/2019/10/31/na-mejduzvezdnata-kometa-borisov-moje-bi-ima-voda.428029", "text": "Астрономи откриха характерни признаци за вода на кометата 2I /Борисов - първата, дошла от междузвездното пространство, съобщи Ню сайънтист.\n\r\nАко това бъде потвърдено, за първи път се открива вода от друга звездна система в Слънчевата.\n\r\nТъй като кометата Борисов беше открита в края на август, астрономите се надпреварват да я наблюдават, преди тя да се доближи до Слънцето в началото на декември. \n\r\nВече беше забелязан газ под формата на циан, който се изхвърля от повърхността й - нещо присъщо за кометите в Слънчевата система.\n\r\nАдам Маккей от центъра \"Годард\" и колегите му сега откриха големи количества кислород около кометата, вероятно резултат от сублимиране на воден лед заради топлината от Слънцето. Те са наблюдавали Борисов с инструмент в обсерваторията Апачи пойнт в Мексико.\n                    \n                    \n                \n                \n                \n                \r\nПо техните данни кометата произвежда до 19 кг вода в секунда.\n\r\nСпоред Алън Фицсимънс от Куинс юнивърсити в Белфаст са наблюдавани ясно кислородни молекули, а те насочват към вода на кометата.\n\r\nВода извън Слънчевата система е откривана и преди - в атмосферата на екзопланети или звездообразуващи мъглявини, но не и толкова близо. \n\r\n ", "date": "2019.10.31", "title": "На междузвездната комета Борисов може би има вода"}
{"url": "https://www.dnes.bg/notifikacii/2019/10/31/bagata-uveren-predi-macha-s-derik-liuis-ne-me-plashi.428103", "text": "Благой Иванов е напълно уверен във възможностите си преди предстоящия двубой с Дерик Люис на UFC 244.\n\r\nСрещата е тази неделя рано сутринта българско време в \"Медисън Скуеър Гардън\", като Багата вярва, че победа ще го доближи на още само един успех от голямата му мечта – мач за титлата в тежка категория на най-престижната верига за ММА в света, \n\r\n\"Това е човекът, с когото исках да се бия след Таи Туиваса. №5 е в ранглистата и исках точно него\", призна Иванов пред bjpenn.\n\r\nОтносно шансовете си за победа той е повече от уверен, като разкри какви предимства има спрямо съперника си.\n                \n                \n                \r\n\"Никога не се знае, това е тежката категория. Понякога всичко се решава от един удар. В момента съм в много по-добра форма и съм готов за бой. Уважавам силата му, но не смятам, че срещу мен ще му свърши работа. Издръжливостта ми е много по-голяма, нямам търпение за мача. Виждам го така: аз съм по-бърз от него, с по-добро кардио, скоростта и ритниците ще бъдат фактор. Знам, че ще спечеля този двубой\", заяви уверен българинът.\n\r\nВъпреки, че е световен шампион по самбо, Багата не възнамерява да залага на тези си умения и да ги използва само ако се наложи. \"Ще използвам правилния момент, за да покажа какво мога в борбата. Но обичам да удрям и да съм изправен, самбото ще го държа в задния си джоб\", посочи нашият боец.\n\r\nЗа пореден път Благой призна, че е научил много от бившия шампион в тежката категория Даниел Кормие, но този път е тренирал на друго място.\n\r\n\"Тренирал съм много с Даниел Кормие. Помага ми, защото от него научавам много неща, той е бивш шампион в две категории. Всеки ден в залата ми показва по нещо ново. Но проведох целия си лагер в Института на UFC в Лас Вегас, там се подготвях. Хавиер Мендес беше в Абу Даби за Хабиб, Кормие си взе почивка след Стипе Миочич, така че нямаше много причини да тренирам в Американската кикбокс академия и останах във Вегас\", заяви още Иванов.\r\n", "date": "2019.10.31", "title": "Багата уверен преди мача с Дерик Люис: Не ме плаши! "}
{"url": "https://www.dnes.bg/balkani/2019/10/31/es-dava-na-turciia-663-mln-pomosht-za-bejancite.428092", "text": "Турция ще получи от Европейския съюз 663 милиона евро за борба с миграционната криза, се казва в разпространено в четвъртък съобщение на пресслужбата на Европейската комисия, предаде ТАСС.\r\n\r\nЕвропейската комисия отделя 663 милиона евро хуманитарна помощ за продължаване на крупни проекти в рамките на фонда на ЕС за бежанци в Турция.\r\n\r\n663 милиона евро ще осигурят непрекъснатост на най-голямата в историята хуманитарна програма на ЕС за спешна социална защита.\r\n\r\nОстаналите средства ще бъдат насочени за подкрепа на проекти в областта на образованието и важни услуги в сферата на здравеопазването, се отбелязва в текста, цитиран от БТА.\r\n\r\n ", "date": "2019.10.31", "title": "ЕС дава на Турция €663 млн. помощ за бежанците"}
{"url": "https://www.dnes.bg/health/2019/10/31/hrani-s-mnogo-zahari-izbiagvaite-konsumaciiata-im.428094", "text": "Спирането или ограничаването приема на захар е личен избор, който може да ви донесе повече предимства за здравето, отколкото недостатъци. Само ако престанете да подслаждате кафето си (все пак на ден пием 2, а някои и повече), ще разполагате с повече енергия. Ако имате воля да кажете „Не“ на газираните напитки и соковете, само след няколко дни ще усетите разликата.\n\r\nМного храни, които ние ядем ежедневно, съдържат доста повече захар дори и от една поничка, за която всички смятат, че е едно от най-вредните сладки и тестени изделия. И тук не става въпрос за бананите, които също са сладки, но и полезни, защото съдържат диетични фибри и други вещества, които подобряват храносмилането.\n                    \n                    \n                \n                \n                \n                \r\nДоста хора успяват да пият кафето си без захар и да не приемат подсладени сокове, но това не е достатъчно. Има толкова много неща в хладилника, които ни изкушават и дори не предполагаме, че са много по-сладки от 1 поничка. Например:\r\n\n\r\nДа, в него, ако е истинско, има лактобацили, които имат важна роля за храносмилателните процеси. Ако започнете диета или по-здравословен хранителен режим, не се лъжете, че може да ядете плодови млека. Днес на пазара има най-различни видове, но те първо са пълни с оцветители и второ – прекалено сладки са. Да не говорим, че в тях съдържанието на мляко е много по-малко в сравнение с нишестето. Според данни на Eating Well, в стандартните плодови млека може да има между 10 и 20 грама добавена захар за по-добър вкус.\n\r\nВместо да купувате плодово мляко от магазина, вземете едно обикновено кисело мляко и добавете към него лъжица мед, малко замразени горски плодове или кленов сироп. Този вариант е доста по-здравословен за вас.\n\r\n\n\r\nКолко често хапвате кифла за закуска? Не, тя не е по-полезна от поничката. Въобще кифлата, а и всички други сладки закуски, са въглехидратни бомби, пълни с прекалено много захар. Тестото им е подсладено, освен това съдържат мармалад, който е твърде сладък.\r\nВижте още по темата в ", "date": "2019.10.31", "title": "Храни с много захари. Избягвайте консумацията им"}
{"url": "https://www.dnes.bg/business/2019/10/31/otvorenite-prostrastva-za-slujiteli-gubiat-aktualnost.428053", "text": "Комуникационните точки в офис пространствата ще претърпят промяна. Тези отворени пространства занапред няма да са толкова актуални. Според много изследвания и анализи напоследък продуктивността на служителя е по-ниска в \"open space\", отколкото в по-малки тиймове. Това мнение изрази арх. Павел Янев в предаването \"Бизнес старт\" на .\n\r\nПавел Янев спечели престижната европейска награда за \"Най-добър интериорен дизайн на частна резиденция\" в рамките на The European property awards 2019-2020.\n\r\n\"Проектът ни е интересен с факта, че клиентът ни имаше пълно доверие. Доста е контрастен на фона на това, което се вижда на пазара. При голям обем успяхме да постигнем и пълна реализация на детайлите\".\n                    \n                    \n                \n                \n                \n                \r\nГостът посочи, че в условията на нашия бит липсва достатъчно квадратура за дрешници, например. Той уточни, че сградите след 90-те години се проектират на кутиен принцип.\n\r\n\"Въпросът не е в квадратурата на пространството, а в правилното му подреждане, защото се виждат и голями квадратури с нулева функционалност\", допълни Янев.\r\n", "date": "2019.10.31", "title": "Отворените простраства за служители губят актуалност "}
{"url": "https://www.dnes.bg/index/2019/10/31/evrodeputatka-izmisli-dyrjava-leticiia-i-poseti-tela-viv.428041", "text": "След като измисли държавата \"Летиция\" (вместо Латвия), румънската евродепутатка Мария Грапини се похвали вчера, че е била на посещение в \"Тела Вив\", съобщи румънският в. \"Адевърул\".\n\r\nГрапини, която е излъчена за евродепутат от партия Алианс на либералите и демократите, направи новия гаф на страницата си във Facebook, където искаше да поздрави последователите си в края на работния ден. По-късно, вероятно осъзнала грешката, Грапини изтри публикацията.\n\r\nГафът предизвика множество коментари и шеги във Facebook, пише \"Адевърул\", цитиран от БТА. Посолството на Швеция в Букурещ написа: \"Поздрави от Кисе Льов\", като промени по примера на Грапини името на булеварда, на който се намира централата на АЛДЕ в Букурещ - бул. \"Павел Кисельов\".\n                \n                \n                \r\nПрез април тази година Грапини измисли държавата \"Летиция\". Отново във Facebook тя съобщи, че е имала среща със свои колеги от България, Полша, Унгария и \"Летиция\", на която са обсъждали как да спасят международния транспорт.\n\r\nСлед новата издънка на евродепутатката компанията за резервации на самолетни билети вола.ро обедини двата гафа и обяви, че предлага полети до всички важни градове в \"Летиция\": Тела Вив, Бар Целона, Вал Лета, Лиса Бон, Нюй Орк и Кве Бек.\n\r\nГрапини бе в центъра на медийното внимание и при избора на Лаура Кодруца Кьовеши за европейски главен прокурор. Тя се опита да пропусне един глас при преброяването на бюлетините в полза на Кьовеши, но бе забелязана от своя колежка от Холандия, която не й позволи да продължи броенето.\n\r\nСлед новия гаф Грапини написа във Facebook: \"Големите журналисти съобщиха новина: написала съм тази нощ Тела вив вместо Тел Авив! Очевидно, поправих го. Хууубаво! Това е новината на техния живот! А защо тези журналисти не пишат за моята дейност? Лесно е да се разбере! Не съм крала, нямам договори с държавата, не съм сътрудник на Секуритате, а съм патриот, боря се за Румъния, помагам колкото мога на хората! Това е! Ще продължа да изпълнявам дълга си, колкото и да ме бламират!\".\n\r\n ", "date": "2019.10.31", "title": "Евродепутатка измисли държава \"Летиция\" и посети \"Тела Вив\" "}
{"url": "https://www.dnes.bg/index/2019/10/31/maski-v-honkong-nai-goliamoto-i-opasno-parti-za-helouin-v-aziia.428058", "text": "Lan Kwai Fong е малък площад в Хонконг, който е популярен сред туристите със своите барове, клубове и ресторанти. Хората се събират там да пият по едно – две, а през уикенда, когато улицата, която преминава през площада е затворена, дори и по повече. \r\nА на Хелоуин площада се превръща в истинска зоологическа градина.\r\nЖители и гости на Хонконг се редят на опашки в своите страшни костюми, за да влязат на площада и да станат част от най-голямото хелоуинско парти в цяла Азия.\r\n„Хелоуин в LKF винаги е бил едно лудо улично парти. Но тази година настроението ще е друго“, казва сервитьорката Гема.\r\nЗаради месеците на протести и безредици Хонконг забрани носенето на маски на публични места. Не е ясно точно как тази забрана ще се отрази по време на празника, който те окуражава да покриеш лицето си.\r\n                \n                \n                Празненството може да се превърне в хаос, тъй като протестиращите имат намерението да маршируват до LKF, където да се смесят с тълпата. За полицията ще е трудно да каже кой е дошъл да се забавлява и кой е там, за да се опълчи на правителството.\r\nПротестиращите не са необичайна гледка през уикендите в Хонконг. Но на Хелоуин те може да са още повече, тъй като на същата дата се навършват два месеца от сблъсъците в метростанцията „Принц Едуард“. Десетки бяха арестувани.\r\nНякои активисти планират да отбележат денят  на мястото на събитията – метростанцията. Други обаче призовават да маршируват от парк „Виктория“ до LKF.\r\nОрганизаторите нарекоха събитието Masquerade Halloween и имат намерението да се възползват от Хелоуин за да заобиколят забраната за носене на маски. Те призоваха участниците, облечени с маски и червени дрехи, да обикалят и за „пакост или лакомство“ и публикуваха предложения за страшни костюми. Всъщност две – президентът Си Дзипин или Мечо Пух и Тереса Ченг, или Жокера. Разбира се, властите се опитаха да цензурират и премахнат предложението от интернет пространството в Китай.\r\nПолицията в Хонконг така и не отговаря на запитването на CNN как ще процедират със забраната за носене на маски по време на Хелоуин. На сайта им обаче пише, че ограничението важи само за нелегални сбирки и властите имат право да помолят всеки да свали маската си и и да покаже лицето си.\r\nСпоред лидера на Хонконг, Лам, забраната имала за цел да потушат протестите и да държат бунтовниците отговорни за действията си, но единственото, което последва след изявлението й, бяха още по-насилствени и разрушителни сблъсъци. Протестърите многократно нарушаваха закона, а много от тях бяха арестувани заради това.\r\nСпоред Гема потенциалният хаос може да откаже хората от партито.\r\n„Продължавам да разпитвам полицаите какво значи забраната за Хелоуин, но винаги получавам неясни, объркващи отговори“, казва тя. Организаторите на партито на LKF обаче се подготвят за всякакъв развой на събитията. Тази година те слагат по-малко декорация и наемат повече охрана.\r\n„Най-притеснен съм за децата, опитвам се да направя мястото безопасно за тях“, казва Алън Земан, организатор на събитието.\r\nСандийп, който има бар на LKF от седем години, се притеснява, че приходите му от тази вечер ще са много по-малки в сравнение с други години. Протестите вече са засегнали бизнеса му – миналият уикенд клиентите му били с 30% по-малко.\r\n„Нашият бизнес зависи от големите укенди. Един лош уикенд се отразява много на общите ни приходи, казва той. - \r\nОт началото на протестите до сега, онези, които не искат да участват в тях, предпочитат да си останат вкъщи, за да не попаднат случайно в някой сблъсък.\r\n„Много е напрегнато в Хонконг напоследък, а баровете и ресторантите се държат на сетни сили заради намалелите продажби“, казва Гема.\r\nТози Хелоуин е ясно, че хората ще носят маски, за да протестират. Не е ясно обаче колко ще са тези, които ще искат да се забавляват.\r\n„Тази година няма да броим парите, които ще направим от Хелоуин. Просто ще сме щастливи, когато всичко приключи“, казва Земан.", "date": "2019.10.31", "title": "Маски в Хонконг: Най-голямото и опасно парти за Хелоуин в Азия"}
{"url": "https://www.dnes.bg/stranata/2019/10/31/aec-kozlodui-s-den-na-otvorenite-vrati.428066", "text": "На 9 ноември (събота) АЕЦ \"Козлодуй\" за пореден път ще отвори врати за хората, които искат да видят отблизо атомната централа, съобщават от пресцентъра на АЕЦ-а.\n\nПосетителите ще могат да разгледат Информационния център, командна и машинна зала на 5 или 6 блок с водачи от АЕЦ, ще имат възможност да проследят демонстрации на работа с противопожарна техника и измервания с мобилната лаборатория за мониторинг на околната среда.\n\r\nТези, които желаят да посетят ядрен енергоблок, могат да го направят, след предварително записване на телефони 0973 7 28 30 и 0973 7 25 13 – от 9 до 15 часа в периода от 4 до 6 ноември включително. Часовете за влизане на блоковете са от 9 до 15 ч. през 30 минути, като един час преди записаното време за посещение, в Информационния център ще се извършва задължителна регистрация с документ за самоличност. За децата до 16-годишна възраст е необходимо да има пълнолетен придружител.\n                    \n                    \n                \n                \n                \n                \r\nЗа своите гости в Деня на отворени врати атомната централа предоставя безплатен транспорт. На всеки кръгъл час от 8:00 до 14:00 ч. от спирка \"Бриз\" в гр. Козлодуй ще има автобуси за Информационния център. За пътуващите с лични автомобили е осигурен паркинг до Контролно-пропускателния пункт на АЕЦ от страната на гр. Козлодуй, откъдето от 8:00 до 15:00 ч. ще тръгват автобуси до Информационния център.\n\r\nДопълнителна информация може да бъде получена на телефони 0973 7 28 60 и 0973 7 25 13.", "date": "2019.10.31", "title": "АЕЦ \"Козлодуй\" с ден на отворените врати"}
{"url": "https://www.dnes.bg/akoshtete-vqrvaite/2019/10/31/retrograden-merkurii-ot-dnes-kakvo-ochakva-zodiite.428063", "text": " От 31 октомври до 20 ноември Меркурий, планетата на комуникацията, технологиите, пътуването, ще бъде ретроградна в знака на Скорпион. Ето какво може да очаква всеки един от зодиакалните знаци през периода.\r\n\r\n \r\nЩе са фокусирани основно над любовните взаимоотношенията и връзките. Ще помислят за това какво дават на партньора и какво получават в замяна. С половинката ще обсъдят идеи за сърщаване на разходи, както и връщане на заеми. Ще размишляват много за връзката, а сексът през периода ще е страхотен.\r\n \r\n\r\n \r\nОчакват ги преговори през периода. Телците ще станат свидетели на някои интересни случки. Ще разберат някои тайни, истината ще излезе наяве. Да не се притесняват самите те да споделят как се чувстват и какво мислят, важно е да са искрени. Да четат между редовете и да са внимателни, особено ако подписват документи.\r\n \r\n\r\n\r\nТези зодии ще направят някои промени в себе си и живота си. Ще имат нужда да променят някои свои навици, да подредят дома по различен начин, да се организират и да не са толкова хаотични. Ще размишляват много. Вероятно ще се захванат с повече задължения, а и може да започнат да следват определен хранителен режим.\r\n \r\n", "date": "2019.10.31", "title": "Ретрограден Меркурий от днес, какво очаква зодиите?"}
{"url": "https://www.dnes.bg/izlojbi/2019/10/31/da-narisuvash-svoboda.428105", "text": "Какво е \"Свобода\", според художничката Калина Ханджиева, може да видим в самостоятелната й изложба, която се открива в навечерието на Хелоуин в Арт Студио Калина.\r\nТам ще бъдат подредени 23 платна маслена живопис и 16 графични рисунки върху цветен картон създадени с креда. Калина се подготвя за нова среща с публиката три години.\r\nПлатната са вдъхновени от времето, което тя прекарва в Сан Франциско, Америка. Художничката запечатва местните пейзажи и е силно повлияна от красивото крайбрежие. \"Мога да кажа, че се почувствах истински свободна и именно този дух предадох и в картините си. Останалите пък са плод на моето въображение, те се носят в пространството, над облаците и над суетата\", споделя Калина.\r\n                    \n                    \n                \n                \n                \n                В някои от цветните си платна тя изобразява самата себе си като малка, другите са природни пейзажи, натюрморти, портрети, в които присъстват конете.\r\nОще от малка Калина е пленена от изобразителното изкуство, а през 2005 г. завършва Живопис в НХА при проф.Теофан Сокеров и доц.Кирил Божков. През 2011 година открива първата си самостоятелна изложба в София.\r\nУчаствала е в общи представяния и конкурси още като ученичка и студентка. Най-много обича да рисува портрети на хора и коне. Любимите й художници са Златю Бояджиев и Ван Гог.\r\n ", "date": "2019.10.31", "title": "Да нарисуваш \"Свобода\""}
{"url": "https://www.dnes.bg/mestni-izbori-19/2019/10/31/cacarov-v-otgovor-na-ik-na-manolova-lipsva-konkretika.428098", "text": "Главният прокурор Сотир Цацаров отговори на Инициативния комитет, издигнал кандидатурата на Мая Манолова за кмет на София, във връзка с подадения от тях сигнал за извършени изборни нарушения.\n\r\n\"В подадения от вас сигнал липсват каквито и да е конкретни твърдения за извършени престъпления против политическите права на гражданите, освен общото заключение за „безпрецедентно купуване на гласове“ в избирателни секции, за които сте приложили резултатите от първи тур на изборите\", пише Цацаров в отговора си до щаба на Манолова.\n\n\r\nВ него той уверява, че при наличието на конкретни сигнали, проверките и разследванията по тях ще бъдат възлагани и извършвани с максимална бързина, както изисква законът.\n                    \n                    \n                \n                \n                \n                \r\nЦацаров припомня още, че действа и Национално междуведомствено звено, което координира работата на прокуратурата, МВР и ДАНС, а то непрекъснато обменя информация с Централната избирателна комисия.\n\r\nСигналът от екипа на Манолова бе изпратен до главния прокурор на 30 октомври, а в него се настоява Цацаров да организира „извънредно дежурство на всички прокурори и разследващи полицаи, които не са в разрешен отпуск“, които лично да присъстват в ромските квартали на София.", "date": "2019.10.31", "title": "Цацаров в отговор на ИК на Манолова: Липсва конкретика!"}
{"url": "https://www.dnes.bg/mish-mash/2019/10/31/vodeshtiiat-na-multimediia-daniel-nenchev-s-debiutna-kniga-idei-bez-granici.428114", "text": "Водещият на предаването \"Мултимедия\" по Даниел Ненчев издава първата си книга – \"Идеи без граници\".\r\nПо повод 30-годишнината от началото на демократичните промени в България журналистът събира в изданието най-добрите си интервюта с български артисти, доказали се по света.\r\n“Идеи без граници” е колекция от забележителни постижения на съвременната българска култура по света, проявена през личните таланти и идеи на едни от най-ярките й представители: Александрина Пендачанска, Александър Морфов, Алек Попов, Андрей Паунов, Васко Василев, Веско Ешкенази, Владимир Тодоров, Галин Стоев, Георги Господинов, Диана Добрева, Димитър Динев, Димитър Маринов, Иван Газдов, Илия Троянов, Йордан Камджалов, Камен Донев, Капка Касабова, Лилия Абаджиева, Лъчезар Бояджиев, Милко Лазаров, Недко Солаков, Павел Койчев, Райна Кабаиванска, Самуел Финци, Стефан Командарев, Теди Москов, Теодор Ушев, Теодосий Спасов, Христо Явашев-Кристо, Явор Гърдев, Ясен Гюзелев.\r\n                    \n                    \n                \n                \n                \n                Артистите, с които разговаря Ненчев, влияят на милиони хора по целия свят, създават нови измерения в изкуството и не на последно място - откриват нови пътища за общуване.\r\n\"Идеи без граници” е книга-въпрос за цената на успеха. И пътя, който всеки артист изминава, за да открие смисъла за себе си и своята публика“, пише журналистът Георги Тошев.\r\nПремиерата на \"Идеи без граници“ ще се състои на 5 ноември, от 19:00 часа, в Sofia Live Club. Входът е свободен. \r\nДаниел Ненчев е чат от екипа на от началото на 2019 г., където е водещ на предаването за съвременна култура, изкуство и творчески индустрии \"Мултимедия\".\r\nВсеки уикенд от 11 часа той среща зрителите с най-значимото, новаторското и атрактивното от театъра, киното, съвременното изкуство, литературата, музиката, новите технологии, без да пропуска дизайна, архитектурата, рекламата, новите медии. Преди да стане лице на Bulgaria ON AIR, Даниел Ненчев води предавания за култура в БНТ 1 и Дарик радио.\r\nЗавършил е Журналистика за електронни медии и Българска филология в СУ \"Св. Климент Охридски\". През последните 15 години Даниел работи като телевизионен сценарист и автор на свободна практика за издания като Егоист, MAX, Капитал, Дневник, Мениджър, Артизанин, Sign Cafe и др. През 2011 г. печели наградата Edward за късометражно кино от фестивала Edit във Франкфурт, Германия.\r\n ", "date": "2019.10.31", "title": "Водещият на \"Мултимедия\" Даниел Ненчев с дебютна книга \"Идеи без граници\""}
{"url": "https://www.dnes.bg/kino/2019/10/31/ot-futbolniia-teren-do-kinoto-u-licata-s-martina-kato-irina.427144", "text": "\r\nПътят й започва на футболния терен, за да продължи по-късно в театъра и киното. Споделя, че именно спортът я е направил толкова дисциплинирана в професията. А тя не идва даром при нея. Мартина Апостолова помни добре времето, когато трудно се е справяла с живота и не е имала възможност да работи като актриса. Няма да забрави и моментите в театъра в Благоевград, където работи на щат, както и защо си е тръгнала от там. В голямото кино връхлита смело с пълнометражния дебют на Надежда Косева \"Ирина\". Именно тази роля носи на Мартина множество награди на престижни кинофесивали.\r\n\"Надявах се Надя да се спре на мен. Всичко бе много близко до моите разбирания, морал, проблеми, които ме занимават. Всичко се подреди в точния момент.\", разказва Мартина Апостолова пред Dnes.bg.  Актрисата вярва, че е спечелила доверието на Надежда Косева с отношението си към своята баба. \"Стана след представление, в което Надя ме е гледала и не ме е харесала. Видяла ме да излизам и да се засилвам към баба, която ми е много близък човек. Тогава е открила нещо в мен. Спечелила съм я несъзнателно, тъй като дори не съм знаела, че тя е там.\", спомня си Мартина.\r\n                    \n                    \n                \n                \n                \n                Самата тя не се е старала да печели режисьорката на своя страна. Просто изпълнявала заръките й. \"Много разговаряхме. В крайна сметка ми се обади и каза три месеца след като започнахме кастингите: \"Ти си моята Ирина\". Началото не е леко. Има доза страх, тъй като опитът на Мартина в киното се простира до студентски късометражни сценки, чиято обстановка в никакъв случай не може да се сравни с професионалната. Всъщност никога не й е пречило да застане пред камера. Друго я е притеснявало. \"Мислих си: \"Хайде, хвана голямата риба. Сега какво ще я правиш?\". Започва засилена подготовка за ролята, дори технически за снимането на кино, защото образованието й е театрално, не кинематографично. \"Сякаш прохождаш и започваш да се чувстваш на мястото си. Бях сигурна в Ирина. Знаех, че няма да ме предаде. Отговорността от там нататък бе аз да не я предам.\", спомня си актрисата.\n\r\n\r\nПътят на Мартина към \"Ирина\" минава плавно. Надежда Косева й се доверява. \"Питаше ме: \"Тук Ирина какво ще направи?\" Когато не бях съгласна с някои неща от сценария, изслушваше внимателно аргументите ми. Знаеше, че го правя не от желание да ми е лесно, а с желание Ирина да е такава, каквато двете сме си я представяли. Довери ми се, че ще я усетя. Разбрахме се негласно и продължихме да го правим.\"\r\nМартина спокойно може да каже, че е превърнала Ирина в изключително чувствително същество. \"По сценарий я нямаше тази тънката емоция, за която забравяме, която е заключена в нас, поради начина ни на съществуване. Много ми се искаше природната интелигентност да не зависи само от географската ширина.  Човек може да събуди интелигентността си във всеки период от живота си, стига да се намерят правилните хора и случки.\", споделя още актрисата.\r\n\r\n\"Ирина\" пътува по света. С нея Мартина печели редица награди, сред които в Хонконг, за най-добра актриса и на \"Златна роза\" наградата СБФД Котбус '18, \"Златен бухал\" за най-добър филм Варшава '18, Специалната награда на журито за Мартина Апостолова... Актрисата не смята, че отличията са я променили. \"Може би ако това ми се бе случило веднага след като бях завършила университета, щях да се самозабравя. Но при мен имаше период, в който нямах работа. Търсих начини, изстрадах си недоимъка и този малшанс в нашата професия и днес ми остава само да бъда благодарна и да оценявам момента.”, обяснява тя. Наградите са останали някъде при родителите й да събират прах. Използва ги като пътни знаци, но не такива, които подминава, а които й показват накъде върви и дали е на прав път.\r\n\r\nНейният професионален път на актриса стартира в трупата на Благоевградския театър. \"Страхотни хора са, но ме задушава държавната структура.  Щатът е нещо страхотно за млад актьор. Мисля, че дори е задължително за всеки току-що завършил колега, по възможност е добре да е извън София. Именно така учиш занаята. Живееш на ръба на немотията, но е много възпитателно първо това да ти се случи.” С нея става така веднага след като завършва. Година и половина няма професионални ангажименти. С колежка създават независима театрална компания за документален театър. В нея разказват за сериозното, за някоя човешка трагедия, използвайки средствата на документалния театър и така улекотяват възприятието на публиката, но не й отнемат от емоцията на историята. \"Не ми доставяше удоволствие някой да ми казва какво да играя - в тази пиеса си разпределена като еди кой си. В момента, в който престанах да намирам сладкото от ролята, на следващия ден си подадох молбата. Беше абсолютно престъпление на 24 години да не се вълнувам от професията си. Затова съм на свободна практика. Това е моят избор и предпочитам да наливам питиета в някой бар, отколкото да излизам със срам на сцената.\"\r\nВ документалния театър животът е най-добрият драматург. В това е уверена и Мартина Апостолова.  По думите й, за повечето неща, които разказват на сцена, човек може да си каже: \"Е, това е нереално!\" А то се е случило. \"Животът е най-добрият учител и е много интересно как да представиш истината да не изглежда фалшиво. Има толкова истории, които чакат да бъдат разказани. То е като игра. Хващаш я, доизмисляш я. Много е странно, че трябва да измислиш истинското, за да изглежда органично на сцената.\", отбелязва тя.\r\nУчи в Нов български университет, а не  в НАТФИЗ. \"Прибрах се от Германия. Някой ми спомена Цветана Манева и Снежина Петрова. Просто отидох на изпит. Подготвих си монолог от филм. Не бях ходила на школи. Попаднах си на мястото. Мисля, че съдбата е била благосклонна към мен да съм свободна в избора си. Изпитвам огромно уважение към колегите ми от НАТФИЗ, към самата Академия, към работата им. В Нов български не са ни възпитавали като конкуренция. Просто при мен така се случи. Изобщо не кандидатствах в НАТФИЗ. Срещнах си учителите, които харесвах. Предполагам, че и в НАТФИЗ да бях влязла, щеше да ми хареса.\", разказва Мартина.\r\n\r\nПреди да заобича сцената, футболният терен е бил нейният живот. Мартина се е занимавала професионално с женски футбол и е убедена, че от там е придобила тази дисциплина и отговорност днес на сцената и пред екрана. \"Имах невероятни колеги в Нов български и без да искам се превърнах в капитана им. Аз ги организирах. Всички бяха свободни творчески души, а при мен имаше тази отговорност към футбола и така хубаво се разработихме всички. Много съм отговорна към работата си. Може би и заради спорта, защото се бориш до край. Там има човек, който очаква от теб победа. Има едни хора, които ти гласуват доверие. И в този смисъл, ако не беше футболът, в сегашно време нямаше да съм този професионалист, който съм. Мисля, че спортът е задължителен за хората. При талантливите хора се появява момент, при който има едно пропадане в някои от случаите поради това разчитане на таланта и мързелът, който съпровожда всеки гений. Пагубно за всеки артист е да допусне отпускане, безотговорност към самия себе си, да спре да бъде взискателен към работата си, да няма очаквания от самия себе си. Не говорим да се гони краен срок или някакъв връх. Не говорим за амбиция , а за целенасоченост.\"\r\n.\r\n\r\nМартина вярва, че в България не е като в Европа и САЩ що се отнася до  равноправие между половете в професията. \"Имаме много активни  жени-режисьори – Надежда Косева, Ралица Петрова, Слава Дойчева, Майа  Виткова, Кристина Грозева, Мина Милева, Весела Казакова... Те са  страхотни боркини за правата на жените, не само в България. Те  пропагандират това равенство, което трябва да го има навсякъде. Изключително дейни са.\r\nФилмите им са свързани с това. Възхищавам се на каузата им. Не съм част от тази гилдия, за да кажа дали има неравенство у нас. Мога да кажа, че при актьорите няма подобно нещо. Има неравенство в заплащането при т.нар. \"Мечки\" и онези, които никой не ни знае и няма да дръпне толкова публика. Не мисля, че в България проблемът със заплащането и пропагандирането на филми с жени в главните роли е толкова голям, колкото в Европа и Щатите. У нас жените в индустрията са много еманципирани. Все пак сме огън-жени- балканки. Ако говорим за истинско неравенство, то е между връзкарите и творците, които нямат шанса да бъдат забелязани.”, отбелязва актрисата.\r\n\r\nМартина е от онези хора, които са се завърнали от чужбина у нас. Харесва това, което се случва в България в последно време. \"Виждам огромна светлина, а по природа не съм оптимист. По-скоро съм черногледа. Откривам страхотно поколение, което се надига и търси човешките си права. Намирам млади хора, активисти, будни, осъзнати, непримирими хора. Радвам се, че съм част от тях. Всички тези протести, които се случват напоследък дават малките си резултати, които на голямата картинка са незначителни, но започвайки да се случват все по-често, постепенно ще запълнят фона на тази чернилка, която ни е оставена. Виждам надежда. Много хора, които не вярвах, че ще се приберат от чужбина се прибраха. Аз съм една от тях.Познавам хора, които са казвали, че няма какво да правят тук, а сега се върнаха с желание и цел да създават нещо и да са част от това общество, което ще направи промяната. Затова хайде да не сме супер отчаяни.  Има защо да останем именно в тази страна.\"", "date": "2019.10.31", "title": "От футболния терен до киното: У-лицата с Мартина като \"Ирина\""}
{"url": "https://www.dnes.bg/politika/2019/10/31/rusiia-namekna-za-otvetni-merki-sreshtu-bg-diplomati.428120", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГоворителката на руското Външно министерство Мария Захарова намекна, че страната й готви мерки срещу български дипломати в отговор на решението на България да изгони руски дипломат и да откаже да допусне друг на територията на страната. \n\n\n\"Напомням, че в дипломацията съществува т.нар принцип на реципрочност и този принцип не е отменен\", посочи Захарова. Тя отказа да коментира повече случая пред руските медии. \n\r\nКакто е известно напрежението между България и Русия набира скорост, след като първият секретар на руското посолство в София бе обявен за персона нон грата заради шпионаж, а след това България отказа виза на руския военен аташе. \n                    \n                    \n                \n                \n                \n                \r\nТака той не може да заеме поста си в София. Все още не е ясно и името на вербувания за класифицирана информация воненен ръководител у нас.\n\r\nОтказът на България да не допусне руския военен аташе да заеме поста си в София има логично обяснение, смята бившия ни дипломат Елена Поптодорова. \n\r\n\"Той е в списъка на забранените да влизат на територията на ЕС\", отбеляза тя пред Bulgaria ON AIR.\n\r\nСпоред нея България е последната от държавите членки на ЕС и НАТО, които предприемат такива действия, за да запазят своя суверенитет.\r\n ", "date": "2019.10.31", "title": "Русия намекна за ответни мерки срещу BG дипломати"}
{"url": "https://www.dnes.bg/obshtestvo/2019/10/31/bylgarinyt-pesti-vse-poveche-stava-li-po-bogat.428117", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес отбелязваме световния ден на спестовността. Идеята е по целия свят на 31 октомври всички банки да са отворени, за да могат хората да внасят спестяванията си в своите сметки. \nПрез последните години българинът пести все повече, сочат данни на БНБ.\r\n\r\nВ края на август спестяванията на българите са скочили на годишна база с 8.2 на сто. А българските домакинства държат над 53 млрд. лева в банките, отчитат още от БНБ. \r\n\r\nСпестява ли повече българинът? Вижте в репортаж на Даяна Георгиева и телевизия Bulgaria ON AIR", "date": "2019.10.31", "title": "Българинът пести все повече. Става ли по-богат?"}
{"url": "https://www.dnes.bg/mish-mash/2019/10/31/helouin-vyv-velikobritaniia-s-tikvi-s-lika-na-djonsyn.428086", "text": "В зависимост от политическите възгледи на посетителите, кръчма в Лондон от веригата \"Грийн Кинг\" може да се окаже най-уютното или най-страховитото място на днешния празник Хелоуин, пише в. \"Дейли стар\", цитиран от БТА.\r\nДокато Борис Джонсън се опитва да \"издялка\" сделка за излизането на Великобритания от ЕС, кръчмата \"Ламб енд Флаг\" в Уестминстър е \"изваяла\" нещо далече по-весело за Хелоуин - стотици тикви с лика на британския премиер.\r\nНавреме за празника и на фона на кризата с Брекзит, заведението е изпълнено от пода до тавана с тикви, старателно издълбани по подобие на Джонсън - най-разпознаваемата политическа фигура в страната, с характерните му перчем и изражение.\r\n                    \n                    \n                \n                \n                \n                Странната инсталация е отнела шест дни на екип от опитни майстори на карвинга върху плодове и зеленчуци.\r\nПосетителите на кръчмата, която се намира на \"един хвърлей камък\" от парламента, ще трябва да се ориентират в море от тикви с лика на Джонсън и трепкащи светлини на свещи, за да стигнат до бара за питие под зоркия поглед на \"премиера\".\r\n\"Едва ли някой ще отрече, че името на Борис Джонсън е едно от най-споменаваните в момента. Затова решихме, че едва ли има по-добър начин да отбележим празника от това да напълним кръчмата с тикви по негово подобие. Независимо от възгледите ви за Брекзит, Борис определено е звездата на шоуто този Хелоуин. Нашите тикви се радват на голямо внимание от страна на гостите и ги настройват в духа на празника\", казва Фил Томас от \"Грийн Кинг\".\r\nПо случай Хелоуин посетителите на заведението ще могат да получат безплатно питие в замяна на тиква, независимо дали върху нея е издълбан ликът на Борис Джонсън или не.", "date": "2019.10.31", "title": "Хелоуин във Великобритания с... тикви с лика на Джонсън "}
{"url": "https://www.dnes.bg/obshtestvo/2019/10/31/i-bojinov-stana-jertva-v-instagram-kak-da-se-predpazim.428121", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХакери атакуваха Instagram профила на поредната знаменитост - този път на футболиста Валери Божинов стана тяхна жертва. Какво да правим, ако ни се случи нещо подобно и трябва да ли да плащаме откуп?\n\r\nНад 60 хиляди последователи е имал футоблистът в хакнатия си профил. Проверка показа, че в момента съдържание в него няма. \nСпоред експертите хакерите са всеядни - не подбират и нямат претенции. Те атакуват наред всеки един профил с идеята, че всеки има някакви тайни, всеки има желание да запази сигурността си и в един момент е склонен да плати определена сума пари като обезщетение. \n                    \n                    \n                \n                \n                \n                \r\nА тайните не се крият в това къде сме ходили и какво сме яли, а в чатовете и снимките, където е секретната лична информация. \n\r\nПрепоръчително е да не плащаме откуп за откраднат профил, дори при заявено желание за преговори от страна на пиратите. Не трябва да плащаме и с виртуалната валута биткойн, която е непроследима, \n\r\nПри изнудване в интернет може да се обърнем към полицията или към отдел Киберсигурност на ГДБОП, както и към сайта, в който е регистриран профилът ни, тъй като голяма част от социалните мрежи имат алгоритъм за действие при подобни ситуации при легитимация от наша страна.", "date": "2019.10.31", "title": "И Божинов стана жертва в Instagram. Как да се предпазим?"}
{"url": "https://www.dnes.bg/obshtestvo/2019/10/31/radev-otiva-vmesto-borisov-na-sreshtata-na-nato-v-london.428112", "text": "След разговор между премиера Бойко Борисов и президента Румен Радев бе решено държавният глава да представлява България на Срещата на върха между държавните и правителствени ръководители на страните-членки от НАТО.\r\nТова съобщиха от правителствената информационна служба.\nПървоначално бе съобщено, че министър-председателят ще присъства на форума. Президентът е и върховен главнокомандващ на Въоръжените сили.\r\nСрещата ще се проведе на 3 и 4 декември 2019 г. в Лондон. В британската столица лидерите на 29-те държави от Алианса ще отбележат 70 години от създаването на НАТО.\r\nОтбраната е сред приоритетите на правителството, заложени в новия бюджет.", "date": "2019.10.31", "title": "Радев отива вместо Борисов на срещата на НАТО в Лондон "}
{"url": "https://www.dnes.bg/obshtestvo/2019/10/31/predlagat-kiril-marichkov-za-orden-stara-planina.428095", "text": "Правителството предлага на президента Румен Радев да издаде указ за награждаване на Кирил Маричков с орден \"Стара планина\" - първа степен, за изключително големите му заслуги към развитието на българската култура и изкуство.\n\r\nПрез дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи.\r\nАвторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти.\n                    \n                    \n                \n                \n                \n                \r\nОсвен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция, мотивират се от МС.\r\nС друго решение кабинетът предлага Симеон Спиридонов да бъде награден с орден \"Св. Св. Кирил и Методий\" - огърлие за особено значимите му заслуги в областта на културата и изкуството.\n\r\nСимеон Спиридонов е български художник, чиито произведения са познати на ценителите от цял свят и са експонирани в галерии и в частни колекции в редица страни, сред които Испания, Гърция, САЩ, Русия, Мексико, Португалия, Полша и други. Познат е и като автор и илюстратор на над 200 книги, както и на филми за деца.\n\r\nЗаради таланта и неповторимия му стил художникът е включен сред най-големите имена на съвременното изкуство в престижни световни класации и издания. Носител е на редица награди, сред които и най-високото отличие на Министерството на културата \"Златен век\". Член е на Световната асоциация на художниците към International Federation of Photographic Art /FIAP/-UNESCO.\n\r\nБлагодарение на неговата обществена и дарителска дейност са създадени училищна галерия и художествена гимназия в с. Дрен, където художникът живее и работи през последните години.", "date": "2019.10.31", "title": "Предлагат Кирил Маричков за орден \"Стара планина\""}
{"url": "https://www.dnes.bg/eu/2019/10/31/dnes-brexit-triabvashe-da-stane-fakt-sega-razchitat-na-izborite.428096", "text": "Най-накрая в британската политика ледът се разчупи. След три години на безизходица по въпроса за Brexit, изборите, които са след шест седмици, могат да посочат изход от задънената улица. Или просто да затвърдят сегашната ситуация, при която Обединеното кралство е принудено да бъде с единия крак извън ЕС, а с другия вътре, пише Асошиейтед прес.\n\r\nОфициалната кампания за изборите на 12 декември дори още не беше започнала, когато вчера премиерът консерватор Борис Джонсън и водачът на Лейбъристката партия Джереми Корбин влязоха в словесен двубой в Камарата на общините, в който всъщност представиха основните си тези преди изборите, на които доминиращ ще е Brexit-ът.\n\r\nДжонсън заяви, че неговият опонент от левицата ще подложи страната на вечни \"колебания и отлагания\" на излизането от ЕС, а Корбин обвини премиера, че след Brexit възнамерява да ограничи правата на работещите и да разпродава британското здравеопазване.\n\n\nТова надприказване се разигра само ден след като Камарата на общините одобри произвеждането на предсрочни избори - следващите редовни избори трябваше да са през 2022 г.\n                    \n                    \n                \n                \n                \n                \r\nМакар Консервативната партия на Джонсън да има сериозна преднина в повечето социологически проучвания, според анализатори тези избори са непредсказуеми, защото Brexit-ът е тема, при която нагласите на хората не зависят от лоялността им към една или друга партия. За много от избирателите това дали са за оставане или за излизане от ЕС е много по-важно от това коя партия харесват.\n\r\nКонсерваторите ще се борят за избиратели с Партията на Brexit-а на Найджъл Фараж, която иска излизане от ЕС без никакво споразумение за бъдещите отношения. Центристката Либералдемократическа партия, която иска да отмени Brexit-а, се опитва да привлече проевропейските привърженици на торите и лейбъристите в големите градове на Великобритания и либералните университетски градове.\n\r\n\"Британският електорат никога преди не е бил толкова непостоянен\", каза Ананд Менон, директор на мозъчния тръст \"Обединеното кралство в променящата се Европа\" (UK in a Changing Europe). \"Между 2010 и 2017 г. 49 процента от избирателите са сменили партията, за която гласуват. Така че виждаме каква неяснота цари в това отношение. Не сме сигурни и за избирателната активност през декември. Времето тогава студено ли ще бъде? Ще отидат ли хората да гласуват, при положение че се стъмва по-рано?\", заяви той.\n\r\nВсички партии се опасяват, че може да пострадат и от умората на избирателите от темата Brexit. Британците са отегчени и недоволни, че им се налага за трети път за последните три години да гласуват по някакъв важен въпрос - през 2016 г. беше референдумът за членството в ЕС, а през 2017 г. имаше предсрочни избори, предизвикани от предишния министър-председател Тереза Мей с цел да увеличи мнозинството на торите и да преговаря с ЕС от по-силни позиции. Вместо това обаче партията загуби мнозинството си в парламента, а Мей не прокара споразумението си за Brexit.\n\r\n\"Това се превърна в \"Деня на мармота\", каза Патриша Шарман, привърженичка на Brexit, която от почти година стои пред парламента с плакат \"Не ни предавайте\". Тя мислела, че днес, 31 октомври, датата, на която официално Великобритания трябваше да напусне ЕС, вече ще може да спре да идва пред парламента, защото Brexit-ът ще е факт. Но тази седмица ЕС отложи Brexit за 31 януари поради политическия блокаж в Лондон.\n\r\n\"Не може повече да стоим в това чистилище\", каза Шарман.\n\r\nДжонсън се надява да спечели гласовете на хора като Шарман, макар и да не изпълни обещанието си Великобритания да напусне ЕС на 31 октомври, \"каквото ще да става\". В кампанията си той ще агитира като лидер, на когото парламентът постоянно е пречел да изпълни мисията си.\n\r\nДжонсън сключи споразумение за развода, определящо при какви условия Великобритания ще напусне съюза, и то дори получи принципното одобрение на депутатите. Но го оттегли, след като парламентът поиска повече време, за да го проучи обстойно.\n\r\nВчера Джонсън каза, че основният му приоритет е \"да довърши Brexit-а и да сложи край на колебанията и отлаганията\".\n\r\nЛейбъристката партия се опитва да демонстрира единство, въпреки че в редиците й няма съгласие за Brexit-а. След големи вътрешни борби сега партията е за произвеждане на нов референдум, на който да се реши дали се остане в съюза или не - но не обяви коя от двете позиции ще подкрепи.\n\r\nЛявоцентристката политическа сила разчита на това, че избирателите искат да се говори за въпроси като здравеопазване, околна среда и социална политика - все сектори, за които години наред правителствата на торите орязваха финансирането, вместо да се водят нови и нови дебати за Brexit.\n\r\nЛейбъристите освен това смятат, че споразумението на Джонсън за Brexit ще направи страната по-бедна, оценка, която подкрепят много икономисти. Вчера независимият мозъчен тръст Национален институт за социални и икономически изследвания заяви, че в сравнение с оставането в ЕС излизането при заложените в споразумението на премиера условия ще свие британската икономика в рамките на десетилетие с 3,5 процента.\n\r\nВчера Корбин каза, че Brexit при условията на Джонсън ще доведе до \"сделка за разпродажба в полза на Доналд Тръмп\", при която при бъдещите преговори за сключване на търговско споразумение цели сегменти от държавно финансираната британска здравна система ще бъдат продадени на американски доставчици на медицински услуги и фармацевтични компании.\n\r\nДжонсън отвърна, че лейбъристите са непоследователни по отношение на Brexit - \"Един път напускаме, друг път оставаме, отказвате да приемете присъдата на хората, която те произнесоха на референдума за ЕС\", каза той.\n\r\nПредсрочните избори изправят един срещу друг самоуверения привърженик на Brexit Джонсън и Корбин, непоколебим социалист с архаични според опонентите му политики за национализация и повишаване на данъците за богатите.\n\r\nТим Бейл, професор по политология от Университета \"Куин Мери\" в Лондон, отбеляза, че на изборите през 2017 г. Корбин се е представил много по-добре, отколкото социологическите изследвания са предричали.\n\r\n\"Но трябва да направим уговорката, че този път той не е изправен срещу един от най-лошите агитатори на Консервативната партия в най-новата история - Тереза Мей. Изправен е срещу един от най-добрите, Борис Джонсън\", заяви Бейл.\n\r\nСпоред него Джонсън е \"звезда, знаменитост, която заслепява доста от избирателите, които според мнозина не виждат очевидните му грешки\". Те включват обидни изказвания от негова страна и продължаващо разследване за това давал ли е Джонсън като кмет на Лондон публични средства, предназначени за стартиращи компании, на своя приятелка.\n\r\nДокато Великобритания се готви за изборите, часовникът отброява времето до новия краен срок за Brexit - 31 януари, датата, която ЕС одобри тази седмица. Ако след изборите през декември новият парламент отново е толкова поляризиран, колкото сегашният, тогава ще е възможен и вариантът за ново отлагане на Brexit - и четвърто поред отиване до урните на цяла Великобритания за последните четири години.\n\r\n\"Получи ли мнозинство Джонсън, напускаме ЕС\", каза Бейл. \"Ако обаче отново се окажем с парламент, в който няма ясно мнозинство, според мен единственият вариант да излезем от тази ситуация ще бъде втори референдум. Макар и депутатите да не горят от възторг, когато стане дума за тази идея, мисля си, че няма да има друг начин да се излезе от задънената улица\", добави той.\r\n/БТА/", "date": "2019.10.31", "title": "Днес Brexit трябваше да стане факт. Сега разчитат на изборите"}
{"url": "https://www.dnes.bg/notifikacii/2019/10/31/id-potvyrdi-smyrtta-na-al-bagdadi.428122", "text": "Джихадистката групировка \"Ислямска държава\" (ИД) потвърди днес смъртта на водача си Абу Бакр ал Багдади, убит в неделя при американска операция в Северна Сирия, предаде Франс прес, като се позова на аудиозапис на ИД, публикуван в приложението Телеграм. \n\nСунитската групировка потвърди също смъртта на своя говорител Абу ал Хасан ал Мухаджир и огласи името на новия си лидер - Абу Ибрахим ал Хашеми ал Кураши, съобщи Ройтерс.\r\n\r\nВ посланието ИД призова последователите си да отмъстят за смъртта на Багдади, съобщава БТА.\r\n\"Не се радвай, Америка. Дойде този, който ще те накара да забравиш ужасите (на Абу Бакр ал Багдади), а вкусът на досегашните горчиви чаши ще ти стори сладък\", се казва в седемминутния аудиозапис.\r\nАбу Бакр ал Багдади беше убит на 26 октомври при операция на американските специални части в Северна Сирия.", "date": "2019.10.31", "title": "ИД потвърди смъртта на Ал Багдади "}
{"url": "https://www.dnes.bg/kino/2019/10/31/deca-praviat-kino-v-detska-kinomaniia.428097", "text": "За втора поредна година в рамките на Киномания /14-28 ноември/ ще бъдат раздадени детски Оскари за кратки игрални и анимирани филми, измислени, заснети, изиграни и режисирани от деца.\n\r\nДетският мини фестивал ще бъде част от програмата на традиционния кино фестивал, който ще се състои от 14 до 28 ноември и на него ще бъдат отличени най-добрият игрален и най-добрият анимационен филм, най-добрата актьорска игра, най-добър оператор, най-добър сценарий, декор и адаптация. \n\r\nА вече са ясни и участниците в журито, което ще определи носителите на тазгодишните награди – това са аниматорът Златин Радев, кинорежисьорът Виктор Божинов, Никола Николов – представител от киностудио UFO и актрисата от \"Откраднат живот\" Диана Димитрова.  Водещ на събитието ще бъде комедиантът от стедъп триото „Нема кво“ Георги Николов – Жорони. \n                    \n                    \n                \n                \n                \n                \r\nТази година ще има и награда в специална нова категория за детски филм на тема \"Гледай\" – основното послание на Киномания 2019.\r\nЗа да станете част от детската киномания, може да се изпращат кратки игрални филми или стоп моушън анимации до 8 ноември 2019 на nim.animations.school@gmail.com или като съобщение на Facebook страницата: NIM kids animation.\n\r\nУсловията са лесни: Сценаристите, актьорите, операторите и режисьорите да са деца на възраст от 7 до 14 години. Дължината на филмите да бъде до 3 минути. Историите да не включват диалог и аудио реплики. Да може да докажете, че децата са създатели на филма. \n\r\nНай-доброто предложение ще бъдат излъчено на големия екран на \"Детска Киномания 2019\" на 23 ноември 2019 в кино \"Люмиер – ЛИДЛ\", НДК от 10.30 часа. \r\n ", "date": "2019.10.31", "title": "Деца правят кино в \"Детска Киномания\""}
{"url": "https://www.dnes.bg/mish-mash/2019/10/31/8-znaka-che-kucheto-vi-e-shtastlivo.427986", "text": "Кучетата са най-добрите приятели на човека. Готови са да раздават безрезервната си обич на стопаните си без да ги съдят и без да се замислят заслужава ли обич любимият им човек или не. В това отношение се различават коренно от хората и именно това ги прави самоотвержени приятели.\r\nЗа съжаление, нашите пухкави приятели не могат да говорят. Затова е необходимо да се научим да разгадаваме всеки техен невербален и поведенчески сигнал, с който ни подсказват дали се чувстват добре, дали са щастливи.\r\nАко се притеснявате дали кучето ви е здраво и щастливо, успокойте се със следващите признаци, че всичко е наред с любимия ви приятел.\r\n\r\n                    \n                    \n                \n                \n                \n                Характерно е за кучетата да се радват, когато стопанинът им се прибира вкъщи. Това е признак, че животното не страда от депресия и не се бори с някакви вътрешни болки, за които не подозирате.\r\n\r\nЩом кучето се обръща по гръб и ви приканва да го чешете по корема, това е добър знак. То е щастливо, радва се на вниманието ви и най-вече демонстрира подчинението си.\r\n\r\nКучетата, които страдат от някакви поведенчески или психологически проблеми обикновено в отсъствието на стопаните си са склонни да късат, гризат и унищожават покъщнината. Това е признак на нервно поведение. Ако вашето куче не прави така, значи то се чувства добре вкъщи, макар и самичко.\r\n", "date": "2019.10.31", "title": "8 знака, че кучето ви е щастливо "}
{"url": "https://www.dnes.bg/obshtestvo/2019/10/31/biudjet-2020-s-pari-za-obrazovanie-zdrave-otbrana-po-visoki-dohodi.428073", "text": "Приоритетите на Бюджет 2020 са образованието, здравеопазването, отбраната, пенсионната политика и политиката по доходите. Днес основният финансов закон на държавата беше приет от правителството, което предлага на парламента да го приеме.\nЗаложено е достигане до балансиран бюджет през 2020 г. и запазването му през следващите години. \n\r\nИ при приходите, и при разходите за периода 2020-2022 г., изразени като процент от БВП, се наблюдава тенденция на спад от 36,9 % до 35,0 %, а в номинален размер стойностите на тези показатели се увеличават, като от 46,827 млрд. лв. за 2020 г. се очаква да достигнат 50,143 млрд. лв. през 2022 година.\n\r\nОсновните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица.\n                    \n                    \n                \n                \n                \n                \r\n. През 2020-2022 г. ще продължи реализирането на мерките, насочени към повишаване привлекателността на учителската професия и мотивацията на действащите учители. Насърчаването на зрелостниците с високи образователни резултати да получат педагогическо образование и да постъпват на работа в образователната система е сред приоритетните мерки, за да се преодолее очакваният недостиг на педагогически специалисти. Ежегодно ще се предоставят допълнителни средства в размер на 360 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти.\r\n. Изграждането на Национална здравна информационна система, посредством използване на нови технологии в областта на електронното здравеопазване, е сред приоритетите, с които се цели подобряване на качеството и ефективността на процесите в системата на здравеопазване.\n\r\n. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 година.\n\r\n. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. \"швейцарско правило\" на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по \"швейцарското правило\". За периода 2020-2022 г. тежестта на една година осигурителен стаж в пенсионната формула се запазва в размер на 1,2.\n\r\n. Освен вече предвиденото увеличение на размера на минималната работна заплата (от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г.), в настоящата прогноза е заложена мярка за 2020 г. за увеличение с 10 % на средствата за заплати и възнаграждения на персонала в бюджетния сектор, включително и на средствата за осигурителни вноски - въз основа на заеманата длъжност и оценките за постигнатите резултати.\r\nЗа периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева.\n\r\nОсновните бюджетни взаимоотношения между общините и централния бюджет са в общ размер 4,203 млрд. лева. Предвиденото увеличение е с 456,8 млн. лв., от тях за: общата субсидия за делегираните от държавата дейности - с 418,8 млн. лв.; изравнителната субсидия - с 13,0 млн. лв.; трансферите за зимно поддържане и снегопочистване - с 5,0 млн. лв.; целевата субсидия за капиталови разходи - с 20,0 млн. лева.\n\r\nЗапазва се тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година. Нивото на дълга на сектор „Държавно управление“ се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева.\r\nКлючови цели продължават да бъдат запазването на фискалната устойчивост и  провеждането на последователна, прозрачна и предвидима фискална  политика, която да допринася за подобряване на бизнес средата,  насърчаване на инвестициите и стимулиране развитието на трудовия пазар  за постигане на икономически растеж и заетост, придържайки се към общите  правила на ЕС.", "date": "2019.10.31", "title": "Бюджет 2020: С пари за образование, здраве, отбрана, по-високи доходи"}
{"url": "https://www.dnes.bg/index/2019/10/31/predlagat-lili-ivanova-za-pojiznena-parichna-nagrada.428069", "text": "Пожизнени парични награди на осем творци за особени заслуги към българската държава и нацията предлага правителството.\nПредложени за държавни награди са проф. Анатоли  Кръстев - музикант и педагог; Анжел Вагенщайн - режисьор и сценарист;  Андрей Дреников - композитор и музикант; Георги Дюлгеров - режисьор и  сценарист; Иван Стайков - музикант и поет; Иван Иванов - поет; Лили  Иванова - поп-изпълнител и артист; Христо Ганев - режисьор и сценарист.\r\nПредложението на Министерския съвет е до парламента. \r\nТо е внесено от министъра на културата на основание на Закона за награждаване на лица за особени заслуги към българската държава и нацията.\r\nИдеята на отличието е да осигури старините на десетките изпълнители, актьори, творци и спортисти, които получават малки пенсии или изобщо нямат такива. Пожизнената награда е до 700 лева.", "date": "2019.10.31", "title": "Предлагат Лили Иванова за пожизнена парична награда"}
{"url": "https://www.dnes.bg/business/2019/10/31/systoianieto-i-tendenciite-na-imotniia-pazar-v-plovdiv.428059", "text": "Какво е състоянието на имотния пазар в Пловдив? Отговор на този въпрос ще даде предстоящата бизнес закуска на  в града, която ще се проведе на.\n\r\nПо време на закуската брокери ще представят данни за развитието на имотния пазар в града и региона през деветмесечието и ще очертаят тенденциите до края на годината. Банкови и кредитни експерти ще обяснят как купувачите финансират сделките си и какви суми са готови са инвестират за закупуване на жилище.\n\r\nБизнес закуската в Бургас е част от проекта „”, който насърчава добрите практики в сектора и, който се осъществява с генералното партньорство на Пощенска Банка и подкрепата на Теленор, Бокони и Realtor Assitant Pro.\r\n е уеб платформата с най-качествени онлайн обяви за недвижими имоти. Тя е част от , а цялостната мисия на сайта е да създава и подкрепя инициативи, които стимулират прозрачното развитие на бизнеса с имоти в полза на потребителите.  Отскоро Imoti.net разполага с иновативна функционалност, която експертите определят като ключова за пазара на недвижима собственост в бъдеще - 360-градусови обиколки на имотите. Благодарение на тях потребителите могат бързо, лесно и удобно да разгледат желания апартамент. Поредицата на  „“ пък предлага  съвети за разграничаване на коректните и некоректни посредници при сделките с имоти, благодарение на които потребителите да могат да вземат информирано решение в свой интерес по всяко време.", "date": "2019.10.31", "title": "Състоянието и тенденциите на имотния пазар в Пловдив"}
{"url": "https://www.dnes.bg/notifikacii/2019/10/31/363-lv-liniiata-na-bednost-za-2020-g-dostatychna-li-e.428072", "text": "363 лв. ще е линията на бедност за страната през 2020 г., реши правителството на редовното си заседание днес.\r\nРазмерът й е с 15 лв. по-висок в сравнение с настоящата 2019 г.\r\nТой се изчислява съобразно изследването \"Статистика на доходите и условията на живот (EU-SILC)\" и индекса на цените на малката потребителска кошница.\r\n\r\nЛинията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита.\r\nТя е база за определяне на размера на финансовата подкрепа за хората с увреждания.", "date": "2019.10.31", "title": "363 лв. - линията на бедност за 2020 г. Достатъчна ли е?"}
{"url": "https://www.dnes.bg/notifikacii/2019/10/31/50-samoleta-boeing-v-cial-sviat-ne-letiat-zaradi-puknatini.428052", "text": "Американският самолетостроител Boeing е открил при инспекция в световен мащаб пукнатини в структурата на близо 50 самолета 737 NG и те са били забранени за полети, предаде Франс прес.\n\r\nАвстралийската авиокомпания Qantas обяви, че спира от полети един Boeing 737 NG заради структурна фисура и че инспектира още 32 по спешност.\r\nQantas обаче отхвърли призивите да спре всичките си самолети Boeing 737, след като при втори самолет от флотилията й бе установено пропукване в структурата на крилете, информира Асошиейтед прес.\n\r\nЮжна Корея съобщи, че девет такива самолета са спрени от полети в началото на октомври, пет от които на Korean Air.\n\n\r\n                \n                \n                Федералното управление за авиация на САЩ (FAA) обяви в началото на октомври, че е наредило инспекция на някои от самолетите Boeing 737 NG, предшественик на 737 MAX, след като са били открити структурни фисури на една от машините в Китай.\n\r\nВ началото на октомври Boeing обяви, че е открил фисури по частта, свързваща крилете с корпуса на самолета, предназначена да устои на аеродинамичните сили.\n\r\nГоворител на групата посочи пред АФП, че около хиляда машини са инспектирани на този етап по света и че при по-малко от 5 процента - тоест до 50 самолета - има \"забележки\", налагащи спирането им от полети и съответен ремонт.\n\r\nТези проблеми се прибавят към неволите на Boeing след катастрофите с модела 737 MAX, при които загинаха 346 души в Индонезия и Етиопия. Разследването установи, че неизправност на системите за стабилизиране на полета са причина за трагедиите. Всичките 737 MAX са забранени за полети от седем месеца. \n\r\n/БТА/\r\n ", "date": "2019.10.31", "title": "50 самолета Boeing в цял свят не летят заради пукнатини "}
{"url": "https://www.dnes.bg/sport/2019/10/31/petata-boina-gala-vecher-na-senshi-shte-byde-na-22-fevruari-vyv-varna.428074", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Световният шампион по муай тай за 2019 година - Петър Стойков, световният вицешампион по карате киокушин - Николай Йоргов, и световната и европейска шампионка по кикбокс и муай тай - Теодора Кирилова, разказаха в ефира на \"България сутрин\" за забележителните победи, които постигнаха в четвъртата бойна галавечер SENSHI.\n\r\n\"Тактиката ми беше в първия рунд да я оставя, да видя те върху какво са работили. Важно е да има взаимоотнашения между треньора и състезателя\", обясни Кирилова за победата си над своята съперничка от Киргизстан.\n\n\n\n\r\nВ последния момент сменихме тактиката. Осъзнах, че шансът ми да го победя е да бъда по-събран и настъпателно да скъся дистанцията, да залагам на ръцете си\", разказа на свой ред Йоргов.\r\n                    \n                    \n                \n                \n                \n                \"Тръгнах агресивно и трябваше на 100% да не бъда изненадан\", каза Петър Стойков пред \n\r\nТримата шампиони заявиха, че нивото в SENSHI става все по-високо, а изискванията все по-големи и при голяма конкуренция. Те бяха категорични, че имат нужда от почивка, най-вече психическа.\n\r\nНа 22 февруари в Двореца на културата и спорта във Варна ще се състои петата бойна гала вечер на SENSHI.", "date": "2019.10.31", "title": "Петата бойна гала вечер на SENSHI ще бъде на 22 февруари във Варна"}
{"url": "https://www.dnes.bg/index/2019/10/31/zimnite-gumi-v-bylgariia-ne-sa-zadyljitelni-zashto.428071", "text": "\"Броени дни остават до 15 ноември - крайния срок, в който всички автомобили трябва да бъдат със сменени зимни гуми\". Така започва репортаж на БНТ, който трябва да запознае широката публика със спецификите и нуждите на зимното шофиране.\n\r\nЗадължителни ли са наистина зимните гуми в България след 15 ноември? \r\nЗаради недотам коректни информации в медиите много хора вярват, че да. Истината е, че не са. Законът за движение по пътищата (член 139) изисква единствено \"гуми, предназначени за зимни условия, или с гуми с дълбочина на протектора не по-малка или равна на 4 mm през периода от 15 ноември до 1 март\". Тоест спокойно можете да карате с всесезонни или дори с летни гуми, стига да имат достатъчно дълбок протектор.\n                \n                \n                \r\nОбъркването вероятно идва и от предложенията за промяна в закона, публикувани в началото на тази година за обществено обсъждане. Едно от тях действително предвиждаше изискването да се стесни само до специализирани зимни гуми (с означения M+S, M&S, PMSF и така нататък). Тази идея обаче отпадна от окончателните изменения в закона, гласувани и влезли в сила през февруари и през юли.\n\r\nТака България си остава в групата на страните, които не изискват задължително зимни гуми през студения сезон. Там са още Великобритания, Франция, Дания, Холандия, Белгия, Полша, Испания и Португалия.\n\r\nЗадължителни зимни гуми, но само в снежни условия, изискват Германия, Италия, Словакия и Норвегия.\r\n\r\n ", "date": "2019.10.31", "title": "Зимните гуми в България не са задължителни. Защо?"}
{"url": "https://www.dnes.bg/sofia/2019/10/31/rano-e-za-parnoto-tec-sofiia-chaka-prognozata-za-drugata-sedmica.428075", "text": "Промяната на времето подсказва, че началото на отоплителния сезон е близо. Към този момент обаче условията за пускане на парното в столицата не са изпълнени. Няма три последователни дни със средна денонощна температура под 12 градуса, а дългосрочната прогноза все още не е уточнена. Това каза говорителят на \"Топлофикация София\" Елизабет Павлова за \"Фокус\". \n\n\r\nОт дружеството ще изчакат края на тази седмица за прогноза за следващата, за да могат да уведомят клиентите си кога ще започне масовото включване на отоплението в София.\n\r\nВсе пак има възможност за предсрочно пускане на парното. За целта клиентите трябва да подадат заявление, което става с решение на етажната собственост.\n                    \n                    \n                \n                \n                \n                \r\n\"Безспорно ние сме дали такава възможност на нашите клиенти по една сграда, етажна собственост, ако желае да бъде включено отоплението преди общото пускане на парното, това е възможно, като подаде декларация или заявление към \"Топлофикация София\" с решение на етажната собственост. Ние съответно, в рамките на един работен ден, ще включим отоплението в тази сграда, етажна собственост\", посочиха от \"Топлофикация София\".\n\r\n\"Към момента все още нито една сграда не е пожелала предварително включване. От друга страна, имаме такива клиенти, които биха искали отоплението им да бъде включено по-късно, по една или друга причина - ремонти, смяна на уреди, или просто са взели решение отоплението в тяхната сграда да бъде включено на един по-късен етап след общото включване\", допълни Елизабет Павлова от дружеството.\n\r\nКъм днешна дата за 43 сгради е поискано по-ранно включване на отоплението. Сред тях са 19 детски градини, 4 училища, 6 болници, 11 офис сгради, няколко посолства и къщи.\n\r\nИма няколко стъпки, които не трябва да се забравят, за да се подготви системата за момента, в който парното ще бъде пуснато.\n\r\n\"Първото, което е най-важно, е незабавно да бъдат спрени всички ремонти, да бъдат приключени ремонтите вътре в апартаментите или в сградата. На второ място, трябва да се провери дали вътрешната отоплителна инсталация е запълнена. Обикновено при ремонтите през лятото тази инсталация се източва, след което не се запълва, а това води до проблеми тогава, когато се пуска отоплението. Обикновено се образуват въздушни възглавници и съответно отоплението в сградата е некачествено. Важен момент също така е всеки в своето жилище първо да погледне дисплеят дали работи. Това са дисплеите на уредите за разпределение. Ако този дисплей е угаснал, това значи, че той не работи и трябва да се обърне към топлинния счетоводител, и разбира се, да отвори вентила в степен, за да може при пускането на отоплението в сградата по същия начин да се обезвъздуши и радиаторът и съответно в апартамента да има качествено отопление\", обясниха от дружеството.", "date": "2019.10.31", "title": "Рано е за парното, ТЕЦ-София чака прогнозата за другата седмица"}
{"url": "https://www.dnes.bg/balkani/2019/10/31/palmyr-sasht-sa-priiatel-i-partnior-na-severna-makedoniia.428076", "text": "САЩ са приятел и партньор на Северна Македония, заяви в Скопие специалният представител на американския държавен секретар за Западните Балкани Матю Палмър, цитиран от Танюг.\n\r\nСлед среща с премиера Зоран Заев Палмър каза, че САЩ желаят европейска перспектива за Северна Македония.\n\r\n\"Ясно заявихме това тук, в Скопие, и ще го кажем ясно и в разговор с нашите европейски партньори\", каза Палмър.\n\n\n\r\nАмериканският представител, който през последните дни се срещна с президента на Северна Македония Стево Пендаровски, външния министър Никола Димитров, министъра на отбраната Радмила Шекеринска и лидера на опозиционната партия ВМРО-ДПМНЕ Християн Мицкоски, а днес и с премиера Зоран Заев, каза, че срещите му в Скопие са били конструктивни и основните им теми са били свързани с актуалните събития в Северна Македония, в Брюксел и в региона.\n                    \n                    \n                \n                \n                \n                \r\nПалмър изрази задоволство от ратифицирането на протокола за членство на Северна Македония в НАТО в американския Сенат и добави, че Вашингтон се радва, че страната ще стане 30-ата страна членка на алианса.\n\r\nТой каза още, че САЩ ще продължат да подкрепят Преспанското споразумение между Скопие и Атина, което реши дългогодишния спор за името на Македония, защото този документ е важен за сигурността и стабилността на целия регион, посочва БТА.\r\n ", "date": "2019.10.31", "title": "Палмър: САЩ са приятел и партньор на Северна Македония"}
{"url": "https://www.dnes.bg/business/2019/10/31/chez-se-pogriji-za-pticite-obezopasiavaneto-stylbove.428082", "text": "ЧЕЗ Разпределение България монтира 127 маркиращи устройства /дивертори/ по електропроводите в община Белене, които правят проводниците видими за птиците и намаляват риска от сблъсък с тях. \n\r\nПредвижда се и обезопасяването на 63 стълба с различни птицезащитни продукти, допълват от пресцентъра на ЧЕЗ.\n\r\nДо момента са обезопасени изцяло 13 стълба с 39 изолационни комплекта. \n\r\nУсилията са част от проекта \"Живот за птиците\", който се изпълнява в партньорство с Българско дружество за защита на птиците /БДЗП/. В рамките на този проект се извършват теренни проучвания, за да се установят най-рисковите за птиците райони и да се гарантира целесъобразно насочване на усилията за обезопасяване на електропроводите. Проучванията определиха област Плевен като регион с особено значение. Те ще продължат, докато се идентифицират всички важни за птиците места и се планират конкретни мерки за повишаване на сигурността им. \n                    \n                    \n                \n                \n                \n                \r\nЧаст от планираните вече дейности в областта предвиждат и повдигане на 46 щъркелови гнезда със специални платформи. По този начин се предпазва животът на птиците, предотвратяват се пожари по мрежата и се съкращава броят на прекъсванията на електрозахранването в резултат на контакта на щъркелите с електропроводите.\n\r\nЧЕЗ Разпределение България и БДЗП представиха усилията, предприети за защита на птиците в област Плевен и конкретно в община Белене, на 31 октомври в природен парк \"Персина\" – стратегическо за птиците място със защитен статут, където са концентрирани част от дейностите по проекта в района. \n\r\n\"Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, LIFE16 NAT/BG/000612 или \"Живот за птиците\" е проект с бюджет 2,65 млн. евро.  ЧЕЗ Разпределение инвестира в него над 800 хил. евро , както и човешки ресурс и усилия за неговото изпълнение. Европейската комисия осигурява финансиране от 1.85 млн. евро по програма Life на Европейския съюз. Дейностите по намаляване на конфликта диви птици-електропроводи, изпълнявани в партньорство с БДПЗ, ще продължат до края на 2022 г.", "date": "2019.10.31", "title": "ЧЕЗ се погрижи за птиците, обезопасяването стълбове"}
{"url": "https://www.dnes.bg/notifikacii/2019/10/31/govori-bylgarinyt-pomognal-za-registraciiata-na-kamiona-s-39-jertvi.428083", "text": "Джоана Махер и Томас Махер бяха задържани преди дни във връзка с камиона, в който бяха открити телата на 39 души.\r\nНо според българина Иван Желязков, който помогнал за регистрацията на превозното средство още през 2017 година, те са \"100% невинни\".\r\n\"Те не са престъпници. Познавам ги от няколко години, знам, че имат три деца, които много обичат. Добри хора са\", заяви Желязков пред DailyMail.\r\nТой бил близък приятел със семейство Махер.\r\n\"Томас има сърдечни проблеми от няколко години и затова трябваше да впише и жена си във фирмата. Затова и тя присъства в регистрите\", обяснява още Желязков.\r\nСлед лечението на Томас Махер в Турция, той минал през България и останал няколко дни при българина. Камионът регистрирали във Варна, тъй като било по-евтино. Когато машината напуснала пристанището, повече не се върнала в страната ни.\r\n                \n                \n                През октомври 2018 година камионът е продаден в окръг Монаган, близо до дома на 25-годишният Мо Робинсън, който е превозил виатнамците.\r\n\"Осъществих регистрацията на камиона чрез пълномощник. Когато говорих с тях, те бяха изненадани, че медиите проявяват интерес към тях, тъй като те нямат нищо общо с камиона, откакто е продаден\", казва Желязков.\r\nКогато съсед вижда полицията около дома им, казва: \"Бях шокиран. Познавам семейството много добре. Томас обожава автомобилите си\".\r\nВсе още не става ясно дали компаниите са били наясно, че в камиона има хора.", "date": "2019.10.31", "title": "Говори българинът, помогнал за регистрацията на камиона с 39 жертви"}
{"url": "https://www.dnes.bg/mestni-izbori-19/2019/10/31/vmro-podkrepi-fandykova-za-kmet-na-sofiia.428087", "text": "Подобряване на сигурността в града, благоустройство на кварталите и развиване на северните райони са част от ключовите моменти от програмата на ВМРО, които Фандъкова и екипът ѝ се ангажират да развиват в следващия мандат. Областният комитет на ВМРО – Българско национално движение в София е взел решение на балотажа на 3 ноември да бъде подкрепена Йорданка Фандъкова за кмет на София, съобщава пресцентърът на партията.\n \n\r\nПроведени са срещи с г-жа Фандъкова и екипа ѝ, като е постигнато съгласие за съвместна работа в следващия мандат на Столичния общински съвет по теми като подобряване на сигурността в града, благоустройство на кварталите и развиване на северните райони, допълват патриотите. \n                    \n                    \n                \n                \n                \n                \r\nПозицията на ВМРО – София е, че в следващите четири години усилията на кмета на общината и Общинския съвет трябва да се насочат по тези теми. Логично е ангажиментите да бъдат потвърдени преди балотажа, каквато е била и позицията на представителите на ГЕРБ.\r\nПредседателят на областния комитет на ВМРО в София Владимир Митов потвърждава, че с екипа на Йорданка Фандъкова е постигнато съгласие по водещи за ВМРО теми, което е добра основа за споразумение, след като Фандъкова бъде избрана за кмет.\n\r\nОбщинският съветник от ВМРО и член на Националния изпълнителен комитет на Организацията Карлос Контрера смята, че подкрепата за Йорданка Фандъкова е логична. Според него с другия кандидат на балотажа в София – Мая Манолова, няма как да се постигне никакво съгласие. Тя обещава всичко на всички, подчерта Контрера.  Също така няма как ВМРО да работи в Общинския съвет с групата на Мая Манолова – съветниците от БСП.\n\r\nКарлос Контрера е категоричен, че на балотажа ще подкрепи кандидата Йорданка Фандъкова.", "date": "2019.10.31", "title": "ВМРО подкрепи Фандъкова за кмет на София"}
{"url": "https://www.dnes.bg/obrazovanie/2019/10/31/tehnicheskiia-universitet-v-sofiia-si-izbra-nov-rektor.428078", "text": "Проф. Иван Кралов е новият ректор на Техническия университет /ТУ/ в София, съобщиха от висшето училище.\r\nОбщото събрание на ТУ-София е избрало проф. Иван Кралов за ректор - за мандата декември 2019 година-ноември 2023 година.\r\nПроф. Иван Кралов е  бил досегашен заместник-ректор по научната и приложната дейност в Техническия университет. Той е машинен инженер, доктор на науките, професор.\r\nЗавършил е специалнността \"Технология на машиностроенето и металорежещи машини\" в Техническия университет в София през 1994 г. Защитил е дисертация за \"доктор\" през 1999 г. в научното направление \"Динамика, якост и нандеждност на машините\" и дисертация за \"доктор на науките\" през 2019 г. в научното направление \"Приложна механика\".\r\n                    \n                    \n                \n                \n                \n                Постъпва в ТУ през септември 1999 г. и до декември 2005 г. заема академичните длъжности - асистент, старши асистент и главен асиснтент в катедрата \"Механика\". От януари 2006 г. е избран за доцент, а от май 2014 г. е професор в същата катедра. Автор и съавтор е на повече от 130 научни публикации, патенти и полезни модели. Председател е на секцията \"Технически науки\" и е заместник-председател на Съюза на учените в България.\r\nПредседател и член на организационните и научни коми­тети на няколко национални и международни конференции.", "date": "2019.10.31", "title": "Техническия университет в София си избра нов ректор"}
{"url": "https://www.dnes.bg/world/2019/10/31/niu-iork-zabraniava-prodajbata-na-gyshi-drob.428088", "text": "Общинският съвет на Ню Йорк прие решение за забрана на продажбите на гъши дроб. Забраната влиза в сила през 2022 г.\n\r\nВ забраната, одобрена от общинския съвет на Ню Йорк, се казва, че тя е в сила за продукти, придобити от угояването на животни - практика, критикувана както от народните избраници, така и от редица организации за защита на животните, които твърдят, че животните страдат от угояването.\n\r\nСчитано от края на октомври 2022 г., тоест три години след одобрението на забраната, ще бъде забранено на всички магазини за хранителни стоки да продават гъши дроб, а на заведенията ще бъде забранено да го сервират. \n\r\nНа нарушителите ще се налага глоба между 500 и 2000 долара, която може да бъде подновявана всеки ден.\n                    \n                    \n                \n                \n                \n                \r\nТака Ню Йорк се присъединява към щата Калифорния, където продажбата на гъши дроб е забранена от януари, въпреки че заради това решение все още се води съдебна битка.\n\r\nМярката ще засегне освен магазините и ресторантите, така и два големи производителя, установили се северно от Ню Йорк - Хъдзън Вали Фоа Гра и Ла Бел Фарм, както и френските производители, пише БТА.\r\n ", "date": "2019.10.31", "title": "Ню Йорк забранява продажбата на гъши дроб"}
{"url": "https://www.dnes.bg/stranata/2019/10/31/izcherpvat-li-se-ribnite-zapasi-v-cherno-more-zaradi-svryhulov.428060", "text": "Последният ден на октомври се отбелязва като Международен ден на Черно море. \n\r\nДнес се навършват 23 години от подписването на Конвенцията за опазване на Черно море от замърсяване от шестте черноморски държави – България, Румъния, Русия, Турция, Украйна и Грузия. \n\n\r\nПрез 1996 година правителствата на черноморските държави приемат, че замърсяването на общото ни море създава рискове за всички гранични страни. \n\r\nСпоред Димитър Попов от фондацията на природозащитните сдружения \"Зелени Балкани\" през последните 20-30 години повечето изследвания установяват възстановяване на чистотата на морските води. \n\r\n\"Това до голяма степен се дължи на възприетото законодателство, най-вече на ниво ЕС, което значително е подобрило качеството на заустваните води в реките, особено на Дунав. В последните 10-15 години има подобрение на състоянието на пречиствателната инфраструктура, защото повечето пречиствателни станции за отпадни води по нашето крайбрежие се разшириха. Все още на места обаче не успяват да постигнат нужния капацитет за летния туризъм”, коментира той пред БНР.\n                    \n                    \n                \n                \n                \n                \r\nМакар експертите да отчитат напредък, има и нерешени проблеми на хоризонта, един от които е биологичното замърсяване. \n\r\nИнвазивни видове и свръхулов ограничават рибните запаси. \n\r\n\"Едва ли биологичните запаси на Черно море ще достигнат някога нивата си от миналото\", предупреждава Димитър Попов.\n\r\nТой посочи, че в чужбина на много места се търси решение чрез създаването на аквакултури. \n\r\n\"По нашето крайбрежие изобщо няма такива, като изключим фермите за черна мида, които са много успешен бизнес, подпомагащ естественото пречистване на черноморските води. По европейска оперативна програма се създадоха рибарски пристанища по цялото ни крайбрежие, но какво правим за подобряването на състоянието на рибния запас? Мисля, че нямаше да е лошо доста от мерките по тази програма да се насочат към създаването на аквакултури и методи, които да ни осигурят така желаната морска храна, но не за сметка на свръхулов\", коментира Попов.\n\r\nСигнали за умрели делфини по българското крайбрежие това лято разтревожиха обществеността и събудиха опасения за драстично намаляване на популацията им. \n\r\nТрите вида черноморски делфини − обикновен, муткур (наричан още Морска свиня) и афала, са защитени и световно застрашени видове. \n\r\nИзвестни с високия си интелект и дружелюбното си отношение към хората, делфините се възпроизвеждат много бавно. \n\r\nСпоред Попов причина за това са както характеристиките на китоподобните – те не се размножават всяка година, полагат дълго време грижи за малките си, бременността трае 12 месеца, така и фактори, причинени от човека.\n\r\n\"Морските бозайници в Черно море са били обект на интензивна експлоатация. През 1966 г. в България е въведен мораториум на индустриалния делфинолов. Причината за забраната е била икономическа – разходите, свързани с търсенето на тези животни в морето са били по-високи от приходите от тяхното унищожаване. Те са били избивани основно заради мазнините им, използвани в индустрията. Но със създаването на синтетични заместители става по-изгодно да не се използват делфини и китове. По данни за популацията им от 2013 г. за целия басейн има между 200 000 и 400 000 индивида. За сравнение ще споделя, че се счита, че през първата половина на ХХ в. общата бройка на добитите от индустриалния делфинолов индивиди са между четири и пет милиона\", каза Попов.", "date": "2019.10.31", "title": "Изчерпват ли се рибните запаси в Черно море заради свръхулов?"}
{"url": "https://www.dnes.bg/muzika/2019/10/31/4magic-i-tiahnata-nova-vselena.428045", "text": "4Magic, които спечелиха последния сезон на X Factor  са готови с нов сингъл - \"Вселена\". Парчето е създадено по време на първия международен творчески лагер за писане на песни у нас Sofia Songwriting Camp, в който 4Magic вземат участие през май тази година.\r\nСамо за няколко часа в едно от приспособените мобилни студия в планината - Никол, Елия, Валентина и Елеонора написват песента заедно с шведски екип от композитори.\r\n\"Вдъхновението за песента дойде от една мелодия, която шведската изпълнителка и автор Елън Берг започна да импровизира на китара. Тази мелодия допадна на всички, които бяхме в студиото и само за няколко часа темата се превърна в завършена песен. Няколко дни по-късно, докато пътувахме за наше участие, четирите написахме текста към песента в колата.\", споделят момичетата от 4Magic.\r\n                    \n                    \n                \n                \n                \n                Песента тръгва първо в радио ефира и дигиталните аудио стрийминг платформи, а премиерата на видеото е през ноември. Сингълът ще бъде наличен за стрийминг във всички дигитални платформи – A1 Xplore Music, Spotify, Apple Music, Tidal, Deezer и др.\r\n ", "date": "2019.10.31", "title": "4Magic и тяхната нова \"Вселена\""}
{"url": "https://www.dnes.bg/balkani/2019/10/31/brutalizym-beton-i-mechti-tur-iz-starite-sgradi-na-iugoslaviia.428080", "text": "\nКулите \"Генекс\" в Белград отдавна са наричани \"Западната порта\". Силуетът й не може да бъде объркан и тя се вижда отдалеч по пътя от летище Белград към града. \n\r\nДвата извисяващи се блока, свързани с мост във висините  и отдавна затворения въртящ се ресторант са знакови фигури в небето на Белград от 1977 г. насам. \n\r\n\"Генекс\" е един от най-ярките примери за брутализма - архитектурният стил, който през 50-те и 60-те години на миналия век са господстващи. Той е студен, правите ъгли и бетона са на почит. \n\r\nМакар и популярен и на Запад, и на Изток, днес брутализмът повече се асоциира с държавите от Източния блок. \n                    \n                    \n                \n                \n                \n                \r\nВ страните от бивша Югослваия обаче са може би едни от най-ярките примери. \n\r\nИнтересът към този странен, според не един и двама грозен стил, предизиква интерес по целия свят. Някои туристи се отправят към Балканите именно в търсене на такива сгради. \n\r\n\"Десетки хора всяка седмица се интересуват от нашия \"Юго тур\" в града, минаващ през сгради, строени между 50-те и 80-те години\", обяснява пред Reuters Вожин Мунчин, мениджър на туристическата компания \"Юготур\". Те организират пътешествия в сръбската столица с популярните Yugo - колите, произвеждани във вече несъществуващата държава. \n\r\n\"Кулата \"Генекс\" е сред най-интересните гледки. Хората я виждат по пътя си от летището и веднага привлича вниманието им\", обяснява той.\n\r\nДнес една от двете кули е празна, а другата е жилищна сграда. Въртящият се ресторант за последно е работил през 1990-е години. \n\r\n ", "date": "2019.10.31", "title": "Брутализъм, бетон и мечти: Тур из старите сгради на Югославия "}
{"url": "https://www.dnes.bg/stranata/2019/10/31/versii-za-tragediiata-v-kardam-otraviane-s-tejki-metali-ili-ostra-infekciia.428020", "text": "Районната прокуратура в Генерал Тошево продължава разследването по случая с починалото 9-годишно дете от село Кардам. Все още не е известна причината за смъртта на детето, съобщава . \n\n\n\n\r\nНазначени са химическа и съдебно-медицинска експертиза. Взети са проби, които са изпратени във ВМА. Чакат се резултатите. Токсикологичният анализ не потвърди хранително отравяне. Назначена е съдебно-химическа експертиза.\r\nВ случая с починалото 9-годишно момченце от многодетното семейство, разследването, заради липсата на законов текст е за склоняване към самоубийство, уточнява БНТ. \r\n                    \n                    \n                \n                \n                \n                Основната версия, по която работят институциите, е отравяне. Майката на  децата заяви, че ако бъде доказано, че тя е отровила децата, ще си  понесе отговорността.\n\r\nСпоред предположенията на лекарите - подобен летален изход е възможен само в две ситуации - при насищане на организма с тежки метали или при остра инфекция.\n\r\nПродължава да е тежко състоянието на 11-годишната сестра на починалото момче. Детето все още е в интензивното отделение на университетската болница \"Св. Марина\" във Варна. По-малкото момиченце е добре и е изведено от реанимация. \n\r\n ", "date": "2019.10.31", "title": "Версии за трагедията в Кардам: Отравяне с тежки метали или остра инфекция? "}
{"url": "https://www.dnes.bg/sofia/2019/10/31/mlada-jena-propadna-v-shahta-v-sofiia-ne-bila-obezopasena.428022", "text": "Млада жена пострада при пропадане в шахта в София. Инцидентът е станал вчера на един от подлезите на НДК.\r\n\r\n\"Слязох от трамвая, направих две крачки и пропаднах\", разказва пострадалата Кристина Манасиева пред bTV.\r\n\r\nДупката не е била обезопасена, не е имало конуси и е било трудно да бъде забелязано.\r\n\r\nОт общината обещаха, че шахтата ще бъде поправена още днес.\r\n\r\nСпоред главен архитект на район \"Триадица\" Иван Шишков премахването на капака на шахтата е вандалска проява.\r\n\r\nВеднага след получаването на сигнала шахтата е била обезопасена, предстои да бъде заменена и откраднатата решетка.", "date": "2019.10.31", "title": "Млада жена пропадна в шахта в София, не била обезопасена"}
{"url": "https://www.dnes.bg/zvezdi/2019/10/31/deputatki-zashtitiha-megan-ot-liubopitstvoto-na-mediite.428017", "text": "Херцогинята на Съсекс Меган, съпруга на принц Хари, благодари по телефона на британската депутатка Холи Линч,\r\nкоято организира отворено писмо в нейна подкрепа срещу любопитството на медиите, съобщи БТА, позовавайки се на ДПА.\r\nПовече от 70 жени, избрани в Камарата на общините, подписаха вчера отвореното писмо, изразявайки солидарност с херцогиня Меган срещу \"често безвкусните и подвеждащи новини, отпечатани в редица национални вестници\" за нея и семейството й.\r\nЛинч каза по телевизия Ай Ти Ви, че Меган й е благодарила за подкрепата и отвореното писмо, в което пише, че жените на обществена длъжност разбират през какво преминава тя, макар и ролите им да са различни.\r\n\"Изразяваме солидарност с нея, че жените, които са публични личности, не трябва да бъдат разкъсвани в пресата или по друг начин\" - каза Линч.\r\n                    \n                    \n                \n                \n                \n                Писмото посочва, че някои от твърденията за Меган могат да бъдат описани като \"остарели и колониални\".\r\n\"Очакваме националните медии да имат почтеността да определят кога някоя новина е с национален интерес и кога с нея се цели само да бъде разкъсана една жена без причина\", пише също в него.\r\nМеган често се оплаква от прекалено силния интерес на медиите към нея. Принц Хари също е казвал, че те злоупотребяват и я тормозят.", "date": "2019.10.31", "title": "Депутатки защитиха Меган от любопитството на медиите"}
{"url": "https://www.dnes.bg/obshtestvo/2019/10/31/koleda-i-nova-godina-idvat-ofertite-za-praznicite-poskypvat-s-11.428024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Коледа и Нова година наближават, а логично в предпразнично настроение вече организираме своите почивки, търсейки най-добрите оферти. \n\r\nНаблюдава се поскъпване на новогодишните пакети спрямо миналата година с 11%. Тази година най-скъпият новогодишен пакет у нас може да се намери в Банско за цената от 1500 лева на човек, предава . \n\r\nЗа празниците най-предпочитаните услуги остават спа, зимни спортове, семеен уют в каменни къщи и вили и специфични празнични програми, организирани от дадени хотели. \n\r\nЗа спа почивка топ дестинациите са Велинград, Хисаря, Сандански, Девин и Белчин баня. \n                    \n                    \n                \n                \n                \n                \r\nОт ски курортите най-често избираме да отидем в Банско, Пампорово или Боровец. По Черноморието пък най-много празнуващи се очакват в Св. Св. Константин и Елена и Поморие.\n\r\nМного българи и тази година ще прекарат празниците в чужбина. Най-голям скок се наблюдава в резервациите в съседните държави: Турция, Македония, Сърбия и Албания. От европейските столици фаворити остават Прага, Виена, Рим и Париж.\r\nТези, които търсят по-екзотични места, тази година са се спрели на Дубай, Индия и дома на Дядо Коледа – Лапландия.", "date": "2019.10.31", "title": "Коледа и Нова година идват: Офертите за празниците поскъпват с 11%"}
{"url": "https://www.dnes.bg/health/2019/10/31/zastudiava-revmatichnite-bolesti-se-zasilvat.428019", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Времето рязко застудява и на дневен ред излиза въпросът как да предотвратим болките в ставите. В \"България сутрин\" потърсихме отговора от ревматолога в УМБАЛ \"Св. Иван Рилски\" проф. д-р Златимир Коларов.\n\r\n\"Ревматичните болести не са сезонни, но промяната на барометричното налягане оказва влияния за засилване на вече съществуващи проблеми. Засилва се болката, хората се чувстват по-сковани\", посочи специалистът.\n\r\nПри по-възрастните хора се натрупват и други болести, а ставите стават по-чувствителни. Това се наблюдава и при младите, които боледуват от артрит, стана ясно още от думите му.\n\r\nПроф. д-р Коларов подчерта, че болката е сигнал, а болните трябва да търсят правилния отговор на правилното място - в кабинета на лекаря. Много пъти постъпваме по неправилен начин, като си поставяме сами диагноза и се самолекуваме, отбеляза той.\n                    \n                    \n                \n                \n                \n                \r\n\"Самодиагнозата винаги крие много големи рискове. Много пъти отиват към народната медицина. Дъщерята изпревари много майката и ако ние се върнем към майката, все едно сме 200 години назад\", каза проф. д-р Коларов пред .\n\r\nТой посочи още, че и обездвижването, и хипердвижението играят негативна роля. Всичко трябва да се прави умерено. Огромните натоварвания влияят зле на опорно-двигателния апарат. \n\r\nПрекалено активните младежи пият и хранителни добавки, но по думите на експерта не се знае какви препарати съдържат те. Впоследствие често водят до остри  чернодробни проблеми.\n\r\nЗа финал проф. д-р Златимир Коларов посъветва болните да осъзнаят, че сме плод на милиони години еволюция и живеем тук и сега. В тази връзка трябва да се обръщат към специалистите, а не да се самолекуват.", "date": "2019.10.31", "title": "Застудява: Ревматичните болести се засилват"}
{"url": "https://www.dnes.bg/stranata/2019/10/31/30-godishen-myj-zagina-v-katastrofa-na-kresnenskoto-defile.428027", "text": "Трийсетгодишен мъж е загинал при катастрофа в Кресненското дефиле, съобщиха от пресцентъра на Областната дирекция на МВР в Благоевград. Инцидентът е станал вчера вечерта около 22.20 часа на ПП 1 Е-79.\n\r\n\r\nТовавен автомобил \"ДАФ\", с прикачено полуремарке, управляван от 71-годишен водач от София, движейки се в посока от Симитли към Кресна, на дясна крива навлязъл в лентата за насрещно движение и се блъснал в движещ се по нея товарен автомобил \"Волво\" с прикачено полуремарке, управляван от 30-годишен водач от пернишкото село Черна гора. \r\n\r\nТрийсетгодишният водач загинал на място, а другият мъж е настанен в болницата в Благоевград с опасност за живота.", "date": "2019.10.31", "title": "30-годишен мъж загина в катастрофа на Кресненското дефиле"}
{"url": "https://www.dnes.bg/mestni-izbori-19/2019/10/31/doktor-na-balotaj-za-kmet-na-sofiiskiia-raion-izgrev.428023", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Винаги съм бил обществено ангажиран човек. Не ми е било основна идея да се занимавам с политика, но съм амбициран да помогна за промяната в район \"Изгрев\". Там в момента има много силно застрояване\", каза в студиото на \"България сутрин\" кандидатът за кмет на район \"Изгрев\" от БСП - д-р Делян Георгиев.\n\n\n\r\nСпоред него е важно, че много от кандидатите на тези избори са искали промяна.\n\r\n\"Хората застанаха срещу статуквото, дори в район \"Изгрев\" изборът не е между ляво и дясно, а за промяната. Перфекционист съм и когато се отдавам на нещо, го правя на 100%, което значи, че бих оставил на заден план лекарската си практика\", сподели д-р Георгиев.\n                    \n                    \n                \n                \n                \n                \r\nТой заяви, че кметът трябва да бъде добър мениджър и администратор.\n\r\n\"Чистката не е полезно нещо. Който работи, трябва да остане и да го прави. Няма такова нещо като професионални политици. Всеки гражданин знае какво не му харесва в неговия район. Трябва да се спазва последователността на нещата\", каза още д-р Делян Георгиев в ефира на .\n\r\nПо думите му основният проблем в \"Изгрев\" е тежкото презастрояване, което не е съобразено с инфраструктурата на района. Той наблегна на факта, че в квартала няма нито една детска градина.", "date": "2019.10.31", "title": "Доктор на балотаж за кмет на софийския район \"Изгрев\" "}
{"url": "https://www.dnes.bg/zvezdi/2019/10/31/muzikalnata-recepta-na-stenli-iaj-pei-i-obichai.428030", "text": "\n\r\nАлбумът е първият студиен проект на музиканта от 17 години насам, след отличения с редица награди \"Обсебен\" (2002), и ще излиза на българския пазар в каталога на \"Вирджиния рекърдс\". \n\r\n\"Чужди тела\" включва 10 нови песни, а Стенли събира в него цял отбор от приятели и колеги. По време на концерта-промоция ще се състои и видеопремиерата на сингъла \"Чужди тела\".\n\r\n\n                    \n                    \n                \n                \n                \n                \r\nЛюбо Киров ме провокира! Шегувам се, но в интерес на истината той ме побутна да действам, както преди години ме накра да се замисля сериозно и за собствена банда. Любо е мой скъп приятел, през него минаха за одобрение всички текстове в албума. Той ме свърза и със Станислава Армутлиева от \"Вирджиния рекърдс\", която повярва в проекта и пое неговото разпространение и комуникация на всички нива. Разбира се, имах късмета да срещна точните хора в точния момент. Разделих се със Стефан Попов и Иво Чалъков от Gravity Co. и съм с нов барабанист и китарист. Барабанистът ми е невероятно момче, Николай Николаев, само на 23 години, а с потенциал за световна сцена! Китаристът ми се казва Станислав Вълчев. Препоръчаха ми го, а като се чухме, той директно каза \"Стенли, аз съм твоя човек!\". Оказа се добър пророк.\r\n\n\r\nВ \"Чужди тела\" има много електроника и звуци от 80-те, от периода ми с \"Тангра\", и в същото време се усеща един позитивизъм. Става ти леко на душата, като го слушаш – това ми казват приятели. Фънки все се майтапи - \"Ей, най-накрая нещо светло и в твоето творчество да се случи!\". Свири парчетата със страшен кеф. На 1 ноември представяме албума с голям концерт в Music Jam.  \r\n \n\r\nАко си говорим за творческата част, ще кажа голямо \"Благодаря!\" на Благо от Hayes & Y, млада банда, която живее в Манчестър. Миналия август си бяха дошли в София за една седмица и се запознахме на мой концерт. Предложих да направи няколко трака за мен. Това, което чух, беше изключително, и ме жегна до толкова, че му предложих да напише всичките десет песни в албума. По част от аранжиментите работи Светлин Къслев, а звука го прави Янко Генов от група Amoric в Дъблин. За една година сигурно съм навъртял над 600 разговора с Англия и Ирландия. Повечето демо версии ми ги пращаха във Вайбър.\n\r\nТри текста в албума има Наталия Симеонова, един е на моята съпруга Людмила, два на Сашо Петров, \"Чужди тела\" е на Любо Киров. Три текста има и Дани Рашев, мой близък приятел, който публиката познава като д-р Врабчев от \"Откраднат живот\".\r\n \r\n\n\r\nНикол попадна случайно в тази песен, трбяваше ми нежен женски глас и се сетих за нея. Ако не се беше справила от раз, щях да си намеря веднага алтернатива. Тя ходи на уроци по пеене отдавна, у дома е нон-стоп със слушалки, но не се отпуска да пее пред мен често. Скоро ще завърши Френската гимназия и още не е решила къде ще продъжли да учи и какво. Ако се спре на музиката, ще застана зад нея на 100 %. Съвети мога да й давам, само ако ги поиска. Единият от тях със сигурност ще бъде да слуша интуицията си и да не гони успеха на всяка цена. \r\n\n\r\nОт желанието да си почивам пълноценно във всеки възможен момент. Имам каравана на морето, което с Людмила си направихме като лятна резиденция. Имам си всичко там, най-вече спокойствието и кефа да гледам морето на първа линия. Ловя риба, събираме се с приятели, готвя им. Това са простичките удоволствия в живота, които гледам да си доставям по-често.\n\r\n\n\r\nЗа мен Любо Киров е номер едно сред мъжете в поп музиката у нас. По-младите не ги следя. Дъщеря ми слуша Лана Дел Рей, не Гери-Никол. Една балада пусна Тита, мисля, че беше продуцирана от Любо, и за това и ми хареса, няма нищо общо с хитовете й до момента. \n\r\n\n\r\nЯж, пей и обичай!", "date": "2019.10.31", "title": "Музикалната рецепта на Стенли: Яж, пей и обичай!"}
{"url": "https://www.dnes.bg/world/2019/10/31/nad-60-dushi-zaginaha-pri-pojar-vyv-vlak-v-pakistan.428014", "text": "Най-малко 62 пътници загинаха, а най-малко други 15 души бяха ранени при пожар във влак в Югоизточен Пакистан.\n\r\nВлакът е бил на път от Карачи за Лахор, когато се подпалил. Причина за пожара била газова бутилка, която пътници качили във влака, за да си приготвят закуска, но тя експлодирала. \n\r\nНай-малко три вагона са били обхванати от пламъци и хората са започнали да скачат в движение от влака. \n\r\nЗапочнало е разследване как е била допусната газовата бутилка във влака, тъй като качването на подобни предмети е забранено, пише БТА.\n\r\nМинистърът на жп транспорта на Пакистан Шейх Рашид заяви, че повечето хора са загинали при опит да скочат от горящия влак. \n\r\nПожарът във влака вече е потушен.\r\n                    \n                    \n                \n                \n                \n                Железопътните инциденти не са рядкост в Пакистан, наследил от британските колониални власти развита жп мрежа. Зле поддържана обаче, днес тя е съсипана от десетилетия корупция, неадекватно ръководство и недостиг на инвестиции, посочва АФП.\r\n \r\n", "date": "2019.10.31", "title": "Над 60 души загинаха при пожар във влак в Пакистан"}
{"url": "https://www.dnes.bg/sofia/2019/10/31/sofiia-pod-pohlupak-kakvoto-proizvejdame-tova-si-dishame.428033", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Съставът на Столичния общински съвет вече е ясен. В него ГЕРБ ще имат най-много представители - 27 , но сами няма да могат да сформират мнозинство. \n\r\nСъс \"Спаси София\" се работи от 6-7 години. Не всичко обаче, което изглежда модерно, може да бъде бързо осъществено. Работили сме с кандидата за кмет на \"Демократична България\" -  арх. Игнатов. Работата обединява, когато става дума за успешното развитие на града. Как ще работим с г-н Сидеров? Ще разберем. С колегите от ВМРО сме работили и в миналия състав на общинския състав, имаме изградена добра комуникация.\r\nТова каза в \"България сутрин\" общинският съветник от ГЕРБ и досегашен председател на комисията по екология Столичния общински съвет Лорита Радева.\n\n\n\n                    \n                    \n                \n                \n                \n                \r\nТя посочи още, че през последните дни има температурна инверсия, а фините прахови частици са 20-30 микрограма единични стойности. Предприето е измиването на улиците, но трябва и контрол по строителните обекти, отбеляза Радева. В  един такъв обект в \"Манастирски ливади\" е констатирано нарушение, наложени са и санкции. Ежедневно инспекторите проверяват по 10-20 обекта. \n\r\n\"София е град под похлупак. Всичко, което сами си произвеждаме, след това си го дишаме\", подчерта Лорита Радева пред.\n\r\nТя коментира още, че София се e променила значително, но работата в столицата предизвиква недоволството на част от гражданите. Решаването на проблемите трябва да бъде съобразено със ситуацията в града, настоя гостът в студиото на Гергана Венкова и Златимир Йочев.\n\r\n\"Промяната на 90% от автопарка на градския транспорт може да получи само висока оценка. 42 километра метро, изградени за да се намали замърсяването на въздуха, може да получи само висока оценка. В дълг сме към гражданите относно транспортната инфраструктура вътре в кварталите\", каза още Лорита Радева.", "date": "2019.10.31", "title": "София под похлупак: Каквото произвеждаме - това си дишаме!"}
{"url": "https://www.dnes.bg/mestni-izbori-19/2019/10/31/fandykova-gotova-na-debat-s-manolova-dosega-proveli-6.428031", "text": "Тези местни избори са шанс за София да продължи ускореното си развитие или да изпадне в хаос и експерименти, заяви Йорданка Фандъкова.\n\r\nНастоящият кмет на София и кандидат на ГЕРБ за нов мандат като градоначалнбик на столицата заяви, че не бяга от дебат от с Мая Манолова преди втория тур на изборите, но иска той да е по същество за проблемите на града с участието на екипите, които ще реализират политиките за градско развитие.\n\n\n\r\n\"Участвах вече в шест лидерски дебати с Мая Манолова\", отбелязва Йорданка Фандъкова, според която нейната противница няма екип и затова не иска предложеният от нея формат на дебата.\n                    \n                    \n                \n                \n                \n                \r\nХората в София искат да продължи развитието на града и са го показали със своя глас. 2/3 от гласовете са за десни партии, заяви Фандъкова пред bTV.\n\r\nГЕРБ е спечелил 27 общински съветници и отново е първа политическа сила в столицата.\n\r\n\"В изборната нощ заявих, че ще проведа разговори с десните партии за политиките в града\", каза Фандъкова и не крие, че е провела срещи не само с \"Демократична България\", но и със \"Спаси София\" и ВМРО.\n\r\n\"Търся подкрепа за развитието на града. Имаме важни сфери, в които имаме общи виждане. Разговаряхме се по кои теми може да си сътрудничим след изборите\", каза Фандъкова, която заяви, че няма какво да крие и че не е обещавала постове на тези срещи.\n\r\n\"Не съм си сменяли цветовете и позициите, за разлика от госпожа Манолова\", каза Фандъкова.\n\r\n\"В София не може да се спечели с купени гласове и контролиран вот\", заяви Фандъкова по повод изказванията на Мая Манолова за купуване на гласове в ромските махали.\n\r\nВ листата на ГЕРБ е директорът на училището във \"Факултета\", който е изключително популярен в района, но това е неизвестно на Манолова, която не познава града.\n\r\n\"Човек свикнал да мисли в схеми не може да излезе от себе си\", каза Фандъкова по повод твърденията на Манолова и отбеляза, че те са обидни за хората, които са гласували.\n\r\nТова показва непознаване на града от страна на Манолова и липса на идеи за неговото развитие, които се компенсират с обвинения.", "date": "2019.10.31", "title": "Фандъкова готова на дебат с Манолова, досега провели 6"}
{"url": "https://www.dnes.bg/notifikacii/2019/10/31/chehiia-otnovo-razsledva-misterioznata-smyrt-na-ian-masarik.428021", "text": "Чехия ще възобнови разследването на мистериозната смърт на чехословашкия външен министър Ян Масарик преди седем десетилетия, след като се появи неизвестна досега информация, съобщи държавният обвинител на Прага, цитиран от ДПА.\n\r\nСпоред днешния брой на в.\"Право дейли\" държавният обвинител Михал Муравски е заявил, че неотдавна открит аудиозапис го е подтикнал да възобнови разследването на смъртта на Масарик на 10 март 1948 г., скоро след като комунистическата партия пое властта чрез преврат.\n\r\nТялото на Масарик бе открито на улицата, под прозореца на банята на апартамента му, намиращ се на втория етаж. До края на комунистическото управление през 1989 г. смъртта му се свързваше с нещастен случай или възможно самоубийство.\n                \n                \n                \r\nНо през последвалите години в Чехия се появиха други теории, включително, че прозападният министър Масарик е бил убит, като е бил изхвърлен от прозореца, както се предполага по заповед на комунистите.\n\r\nПолицейско разследване, извършено в началото на първото десетилетие на 21 век, не успя да разкрие нито убиеца, нито мотивите, но установи, че вероятно Масарик е бил убит.\n\r\nПо искане на Муравски полицията сега ще предприеме ново разследване.\r\nСлучаят отново привлече общественото внимание по-рано този месец след появата на аудиозапис от 1968 г. На него е записано интервю на полицейския служител Вилибалд Хофман, който е един от първите, пристигнали на местопроизшествието през 1948 г.\n\r\nВ интервюто според \"Право дейли\" Хофман изразява сериозни съмнения относно официалната версия за смъртта на Масарик. Той казва, че тялото на външния министър е било преместено преди заснемането на местопроизшествието, така че смъртта му да не събуди подозрения.\n\r\nМасарик беше единственият министър от демократично избраното правителство на Чехословакия, останал в правителството след завземането на властта от комунистите. Той е син на първия президент на демократична Чехословакия Томаш Гариг Масарик, припомня БТА.\r\n ", "date": "2019.10.31", "title": "Чехия отново разследва мистериозната смърт на Ян Масарик"}
{"url": "https://www.dnes.bg/politika/2019/10/31/borisov-3-mlrd-lv-poveche-v-biudjeta-niska-bezrabotica-vsichko-se-izpylniava.428040", "text": "С 3 млрд. лева повече пари има в бюджета и затова във всички сектори са отделени повече средства. Това заяви премиерът Бойко Борисов пред министрите в началото на днешното заседание на кабинета, на което ще бъде обсъждан бюджетът за догодина.\r\nВсичко, което сме обещали, го изпълняваме в пълен обем, посочи той.\n\n\n\n\r\nЗатова се изпълнявала и програмата за двойно увеличение на учителските заплати и 10% ръст на доходите в публичния сектор.\n\r\n\"Само за образование 610 млн. се дават допълнително. Само за заплатите на учителите са 360 млн. лв., защото сме убедени, че колкото по-образована е нацията, толкова по-конкурентоспособни сме“, обобщи премиерът.\n                    \n                    \n                \n                \n                \n                \r\nТой изтъкна, че безработицата е близо до рекордните 4%. \n\r\n\"На практика само на тези, които не им се работи, те не работят\", подчерта той.\n\r\nПо думите му в здравеопазването се дават също допълнителни пари, затова се надявал да стигат до медиците, на които да се повишават възнагражденията.\n\r\nВ сферата на отбраната заплатените 8 нови бойни самолета с близо над 2 млрд. лева постигаме всички стандарти на НАТО, включително с новите проекти, които са заложени, допълни Борисов.\n\r\nПо думите му повече пари в новия бюджет има още за култура, спорт, за инфраструктурни проекти.\n\r\nПремиерът коментира, че в началото на мандата ГЕРБ и \"Обединените патриоти\" поели ангажимент БВП да надхвърли 110 млрд. лв. В момента показателят стигнал 119 млрд., а до края на мандата ще бъде поне 130 млрд. лв. Според Борисов това е най-видният показател как се развива държавата и означава, че тази година тя е в \"още по-добра кондиция\" от миналата.\n\r\nБорисов отчете, че в момента сме трети в ЕС по нисък външен дълг. За 3 години управление външният дълг е намалял с 31%.\n\r\nОт 28% до края на мандата сме планирали да е 19.5%. Това показва отговорността към следващите поколения и че харчим толкова, колкото изкарваме, заяви премиерът.\n\r\nПо думите му в резултат на работата на приходните агенции, МВР, ДАНС, прокуратурата, в момента сме държавата с най-ниска контрабанда на цигари в ЕС – 3.4%, а това била стоката, която създавала най-големите елементи на корупция.\n\r\nПремиерът напомни, че е поел ангажимент за цялостно саниране на \"Пирогов\" и нареди следващата година всички ремонти в болницата да бъдат завършени.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.31", "title": "Борисов: 3 млрд. лв. повече в бюджета, ниска безработица... Всичко се изпълнява!"}
{"url": "https://www.dnes.bg/usa/2019/10/31/simvoli-na-machoto-picata-i-birata-vse-po-nepopuliarni.428032", "text": "Зверски лютият пай с пеперони някога беше символ на американската мачо култура, неделен ритуал при гледането на футбол и кулинарно допълнение на покер вечерите. Традицията обаче избледнява, сочат последните разочароващи резултати на корпоративните гиганти зад брандовете като Pizza Hut, Domino’s, Molson Coors и Budweiser, пише .\n\n\n\r\nВкусовете се променят, като все повече малки пивоварни привличат клиентите. По отношение на пицата някои потребители просто искат да избегнат всички тези въглехидрати, а младите хора развиват различни навици, насочвайки се например към веганските бургери или напитки, използващи безглутенова алкохолна база, като White Claw.\r\n                    \n                    \n                \n                \n                \n                \n\r\nГолемите компании се опитват да се адаптират към бързо променящия се свят. Anheuser-Busch InBev представи занаятчийски бири, докато Pizza Inc. на Domino’s тества безпилотна доставка. Повечето от тях обаче все още търсят пътя напред.\n\r\nВ сряда Yum! Brands, компанията майка на Pizza Hut, публикува резултатите си за фискалното тримесечие, които не отговориха на очакванията на Wall Street, в резултат на което акциите на компанията поевтиняха.\n\r\nМеждувременно Molson Coors обяви планове за съкращаване на 500 работни места и затваряне на офиса на компанията в Денвър, където се премести само преди няколко години.\n\r\nAB InBev миналия месец изгуби около 20 млрд. долара от пазарната си оценка заради опасения от забавянето на икономиката в Китай.\n\r\nСлед малкото положителни примери досега в този сезон на отчетите е датският пивовар Carlsberg.\n\r\n\n\r\nБирената индустрия страда от няколко години, тъй като консумацията на напитката намалява в САЩ въпреки увеличения интерес към крафт бирите.\n\r\n„Пиещите бира, на които през последните години се предлагат все по-висок брой конкурентни нискоалкохолни напитки, не са така лоялни към традиционните категории бира и марките, които я произвеждат“, твърди анализатор на Bloomberg.\n\r\nПицата също има все по-голяма конкуренция. Дори Domino’s, технологичният пионер в бързите доставки, изпитва затруднения. Продажбите в заведенията на компанията, работещи от година или повече, ключов показател за индустрията, ще нараснат с между 2 и 5% в САЩ през следващите между 2 и 3 години, посочиха от Domino’s по-рано този месец. Това е забавяне спрямо резултатите ѝ от преди 3 години, когато продажбите скочиха с над 10%.\n\r\nОще икономически новини и анализи четете на .", "date": "2019.10.31", "title": "Символи на мачото: Пицата и бирата все по-непопулярни"}
{"url": "https://www.dnes.bg/balkani/2019/10/31/ujas-v-kosovo-uchitel-policai-i-advokat-2-g-iznasilvali-momiche.428026", "text": "Шестима души, сред които гимназиален учител, полицай и адвокат бяха обвинени в Косово за това, че в продължение на две години са изнасилвали малолетно момиче, което е било принудено и да направи аборт, съобщи косовската прокуратура. \n\r\nСлучаят с момичето от Западно Косово шокира страната, последваха дебати в парламента за статута на жената в това много консервативно общество. \r\n \r\nПрезидентът на Косово Хашим Тачи нарече случая „трагичен и чудовищен“. \n\r\nШестимата обвиняеми, сред които и гинеколог, са обвинени за сексуално малтретиране, злоупотреба с власт и предизвикване на бременност чрез сексуално насилие, се казва в съобщението на прокуратурата. \n                    \n                    \n                \n                \n                \n                \r\nПорталът за разследвания Insajderi разкри случая през февруари. Става дума за момиче, което през 2017 г. е било на 16 години. Изнасилванията са продължили и през 2018 г. \n\r\nInsajderi посочва, че през 2017 г. учителят встъпил в сексуални отношения с момичето, обещавайки му брак. Когато то разбрало, че учителят е женен и има деца, то съобщило на полицията. \n\r\nПолицаят, пред когото момичето разказало за случилото се, го заплашил, че ще разкаже на родителите му за връзката с учителя, ако момичето не ходи четири пъти седмично с него в хотел, което се случвало през цялата 2018 г. \n\r\nСлед като момичето забременяло, през януари 2019 г. полицаят го завел в Прищина, за да направи аборт. \n\r\nАдвокатът, който бил назначен на момичето,  също го изнасилил, както и и гинекологът, посочва същият източник. \n\r\nПрокуратурата не разкри подробности за останалите двама души, обвинени за изнасилванията на 18-годишното днес момиче, пише хърватският „Ютарни лист“. \r\n ", "date": "2019.10.31", "title": "Ужас в Косово: Учител, полицай и адвокат 2 г. изнасилвали момиче"}
{"url": "https://www.dnes.bg/festivali/2019/10/31/pokoriavame-kitai-s-hor-na-golemite-bylgarski-glasove.428039", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Хорът на Големите български гласове покори Китай с участието си в фестивал на нематериалното културно наследство. В рамките на 8 дни сънародниците са записали цели 15 участия.\n\n\r\n\"Фестивалът се спонсорира от ЮНЕСКО и китайското министерство на културата. Целта е нашата музика да достигне до възможно най-широк кръг хора. Пяхме и на китайски, изключително широка програма. Различните публики реагираха абсолютно по еднакъв начин. Много се радваха. Реагираха на песните ни без да разбират езика\", разказа хоровият и оркестров диригент Илия Михайлов в \"България сутрин\".\n\r\n\"Огромен интерес имаше и от обикновените хора, не можехме да починем 5 минути. Тук съм вече 4-5 дни, никой не се е снимал с мен и започвам да се натъжавам\", сподели с усмивка Михайлов.\n                    \n                    \n                \n                \n                \n                \r\nСъставът се състои изцяло от жени, а диригентът Илия Михайлов сподели пред , че всички се чувстват като едно голямо семейство.", "date": "2019.10.31", "title": "Покоряваме Китай с Хор на Големите български гласове"}
{"url": "https://www.dnes.bg/notifikacii/2019/10/31/gdbop-razkri-mejdunaroden-kanal-za-trafik-na-cennosti.427995", "text": "Антични амфори, монети, накити, керамика, фризове и други, общо над 4600 предмета, са иззети при международна операция, проведена под наблюдението на Специализираната прокуратура; 8 души са задържани в България, един - във Великобритания. Това съобщиха от МВР.\r\nМеждународната специализирана полицейска операция е извършена на 25 октомври от служители на ГДБОП, сектор \"Трафик на културни ценности\", колегите им от секторите за борба с организираната престъпност в Плевен и Ловеч, Враца, Монтана, Благоевград и разследващи полицаи. Действията са предприети под ръководството на Специализираната прокуратура по досъдебно производство във връзка с международно разследване срещу канал за трафик на културни ценности.\r\n                \n                \n                При операцията е разкрита и документирана престъпна дейност на български граждани, насочена срещу културното наследство, свързана с незаконно търсене, придобиване, съхранение, търговия и трафик на движими културни ценности, включително и археологически предмети. Участниците са част от международен канал за трафик на културни ценности с незаконен произход, придобити от иманярски разкопки на територията на България.\r\nВ рамките на операцията е предприето претърсване на 12 адреса и пет леки автомобила, обискирани и задържани са осем души. В хода на процесуалните действия са иззети около 3800 антични монети, три антични амфори, над 600 антични предмета (фибули, върхове на стрели, апликации от конска амуниция, части от колесници, статуетки и др.), 121 антични халки, пръстени, топчета, обици; 52 антични игли и стрели; 32 керамични и стъклени съдове с различна форма и големина; пет каменни парчета и фризове. Намерени и иззети са и сумата от 40 000 лв. и 10 000 евро; товарителници за извършени пратки до Великобритания; много на брой документи, удостоверяващи продажби в аукционни къщи в Западна Европа, както и списъци на конкретно продадени предмети, бройки и цени.\r\nОбщия брой на иззетите артефакти е над 4600.\r\nНа мястото, където са задържани трима в момент на извършване на сделка, а именно - офис на търговско дружество, са намерени пакетирани по-голямата част от предметите и монетите, разпределени в кутии, и готови за изпращане към Лондон. Там са открити и множеството документи, удостоверяващи продажбите в различни аукционни къщи в британската столица, ръчно изписани списъци с предметите, цените и снимки на продадени артефакти.\r\nВ рамките на разследването e установено, че културните ценности са съхранявани в нает склад, но поради невъзможност мястото да продължи да бъде използвано, се наложило да ги преместят в гаража към офиса, докато се намери ново подходящо депо. Именно при претърсването в гаража са открити и иззети изключително редки и ценни предмети с историческа, културна и финансова стойност - различни керамични съдове, амфори, стъкло, фризове, част от намерените монети и др. \r\n ", "date": "2019.10.31", "title": "ГДБОП разкри международен канал за трафик на ценности"}
{"url": "https://www.dnes.bg/science/2019/10/31/otkriha-nov-vid-uragani-na-saturn.427983", "text": "Продължителните наблюдения на Северния полюс на Сатурн са довели до откритието от испански планетолози на нов вид урагани, възникващи в атмосферата на газовия гигант на всеки 30-60 години, предаде ТАСС.\n\nУчените предполагат, че те са свързани с Големите бели петна в екваториалните зони на планетата, предаде БТА.\n\r\n\"За пръв път имахме възможност да наблюдаваме такъв голям брой урагани на различни ширини. Подобни урагани на Земята изчезват буквално за броени дни, докато един от наблюдаваните от нас на Сатурн продължи над седем месеца!\", заяви Аугусин Санчес-Лавега от университета в Билбао.\n\r\nВеднъж на 30 години, което съответства на една сатурнова година, астрономите могат да наблюдават гигантски урагани на тази планета. Досега учените са регистрирали седем подобни вихъра, възникващи в умерените ширини и мигриращи към екватора.\r\n                    \n                    \n                \n                \n                \n                Впоследствие те обхващат почти цялата атмосфера на планетата. Последният от тях беше регистриран през 2010 година, когато дори и астрономите-любители можаха да наблюдават Голямо бяло петно с размери 15 хиляди километра.\n\r\nУспоредно с тях на полюсите на Сатурн възникват по-малки урагани, чийто диаметър не превишава 2000 километра. Те изчезват в рамките на няколко дни или седмица и не успяват да нараснат до по-големи размери.\r\nНовият вид урагани не могат да проникнат в други региони на планетата.", "date": "2019.10.31", "title": "Откриха нов вид урагани на Сатурн "}
{"url": "https://www.dnes.bg/stranata/2019/10/31/kraibrejnata-aleia-na-balchik-shte-ima-bezplaten-internet.427915", "text": "По крайбрежната алея в Балчик ще има безплатен интернет, съобщават от общината за спечеления ваучер от 15 000 евро по инициативата WiFi4EU. Подкрепата е за изграждане на мрежа за безжичен достъп до интернет на публични места.\n\nПо крайбрежната алея свободният достъп ще бъде осигурен до архитектурно-парковия комплекс \"Двореца\". С европейското финансиране ще бъде изграден и WiFi Hotspot на всички етажи в културно-информационния център \"Мелницата\" в Балчик, допълват от кметската управа.\r\nВ продължение на три години местната власт ще заплаща достъпа до интернет, а финансовият ресурс по проекта ще се инвестира в изграждането на мрежа и за поддържане на хардуера, посочват от общината.\r\n\r\nWiFi4EU насърчава свободния достъп до интернет за гражданите в музеи, библиотеки, здравни центрове и други обществени сгради, в паркове, на площади в общини в Европейския съюз.", "date": "2019.10.31", "title": "Крайбрежната алея на Балчик ще има безплатен интернет"}
{"url": "https://www.dnes.bg/zvezdi/2019/10/31/s-lateks-na-helouin-ashli-greym-pokaza-pishtnite-si-formi.427980", "text": "Ашли Греъм за пореден път доказва, че не ѝ пука от хорското мнение. Пищният модел си сложи червена перука и едва влезе в латексова червена рокля, за да се маскира за Хелоуин. Нито наедрелият й корем, нито килограмите, успяха да я спрат да постигне образа на Джесика Рабит.\r\n \r\n\"Мачо Мен забремени Джесика Рабит за Хелоуин\", написа тя в Instagram и сподели снимки на нея и съпруга ѝ.\r\n \r\nПубликацията на плюс сайз красавицата предизвика множество коментари. \r\n \r\nОсвен редовните поздрави, че изглежда страхотно, бременната Ашли получи и редица въпроси как е успяла с такъв голям корем да влезе в латексовата дреха.\r\n \r\nГреъм носи лилави латексови ръкавици, а в грима ѝ също има акцент със същия нюанс, точно като Джесика Рабит. Тя признава, че използвала бебешка пудра, за да може да облече роклята, която описва пищните ѝ форми.\r\n \r\nМоделът й съпругът ѝ са се дегизирали, за да отидат на партито на Деми Ловато по случай Хелоуин.\r\n \r\nПо-рано Греъм е имала идея да сложи друга рокля – с корсет, но накрая преценила, че няма да ѝ е комфортно с нея.\r\n\r\n", "date": "2019.10.31", "title": "С латекс на Хелоуин: Ашли Греъм показа пищните си форми "}
{"url": "https://www.dnes.bg/mestni-izbori-19/2019/10/31/sds-oceni-iordanka-fandykova-e-mnogo-dobyr-menidjyr.428003", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Йорданка Фандъкова е много добър мениджър, Мая Манолова досега не се е изявявала като такъв - тя си е продукт на БСП и трябва да си го каже. Аз казвам, че тя не е мениджър. Това каза за \"Денят ON AIR\" главният секретар на СДС Илия Лазаров.\n\r\nНа \"Да, България\" основният им пълнеж бил от леви хора.\n\r\n\"Ако Борис Бонев беше кандидат на \"Демократична България\", щеше да вземе колкото сега взе Борислав Игнатов, щеше да получи партийния вот и нищо друго\", каза още той.\r\nИмало интрига след първия тур на изборите, избирателната активност - според него - за балотажа щяла да е по-висока.\n\r\nПо думите му можело да се очаква в Пловдив да спечели Здравко Димитров, който бил добро попадение. \n                    \n                    \n                \n                \n                \n                \r\nНямало лошо да има сблъсък на идеи, но трябвала толерантност. От СДС били доволни от постигнатото, на тези избори имало голямо разпиляване на гласове. \n\r\nПред събеседникът коментира и темата Brexit - според него предстоящите избори в Обединеното кралство щели да бъда своеобразно допитване, а темата можело да очакваме да се обсъжда и през следващата година.", "date": "2019.10.31", "title": "СДС оцени: Йорданка Фандъкова е много добър мениджър"}
{"url": "https://www.dnes.bg/mestni-izbori-19/2019/10/31/todor-krystev-za-raion-serdika-moje-da-e-interesen-za-investitorite.428004", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кандидатът за кмет на район \"Сердика\" Тодор Кръстев коментира в ефира на Bulgaria ON AIR предстоящия балотаж, неговите грешки и за какво още иска да работи в района. \n\r\nСпоред него е можело да има по-силно присъствие в социалните мрежи и всичко, което прави в района, трябва да се публикува, за да стига до хората.\n\r\n\"Грешката, която допуснах, е липсата на информация и присъствието в социалните мрежи\", коментира Кръстев в предаването \"Денят ON AIR\". \n\r\nКандидат-кметът смята, че много от неговите опоненти го атакуват с неща, които е изпълнил, но заради липсата на присъствие в социалните мрежи хората приемат тези атаки за истина.\r\n                    \n                    \n                \n                \n                \n                \"Положихме много усилия, за да се получи това нещо. Поставихме много камери за видеонаблюдение, не само в големи трасета, но и в малките райони\", коментира Тодор Кръстев във връзка с обновяването на района и частите около Лъвов мост. \n\r\nКръстев коментира и проблема с незаконните постройки. През 2017 година бяха съборени над 40 къщи и са заличени адресите. Мястото е изчистено, но е необходимо и собствениците да поемат ангажимент към земите си, върху които се появяват тези постройки.\n\r\n\"Можем да развием този район, за да е интересен за инвеститори\", смята Кръстев. Това може да стане чрез изграждането на бързи връзки със Северната скоростна тангента.", "date": "2019.10.31", "title": "Тодор Кръстев за район \"Сердика\": Може да е интересен за инвеститорите"}
{"url": "https://www.dnes.bg/notifikacii/2019/10/31/turski-potok-v-bylgariia-i-syrbiia-prikliuchva-do-kraia-na-2020-ta.428005", "text": "Русия би приветствала, ако Унгария се присъедини към газопровода \"Турски поток\", заяви днес в Будапеща руският президент Владимир Путин, цитиран от ТАСС.\r\nПутин посочи, че работата по \"Турски поток\" с България и Сърбия ще приключи до края на следващата година.\r\nРусия е готова значително да понижи цената на газа за Украйна при преки доставки, отбеляза руският президент. \r\nПутин заяви, че е обсъдил с Орбан перспективите за нормализиране на отношенията между Русия и ЕС, регулирането на ситуацията в Украйна и транзита на енергийни суровини. \r\nРуският президент подчерта, че въпросът за сътрудничеството в енергетиката стои на първо място в дневния ред с Унгария, тъй като Русия покрива около 60 процента от нуждите на Будапеща от петрол и 50 процента от необходимия й природен газ. \r\nПо думите му по този въпрос сътрудничеството с Унгария е установено на високо равнище и всичко върви без проблеми. (БТА)", "date": "2019.10.31", "title": "\"Турски поток\" в България и Сърбия приключва до края на 2020-та"}
{"url": "https://www.dnes.bg/stranata/2019/10/31/plastmasovi-ostrovi-zatlachvat-cherno-more-prevryshta-se-v-bunishte.428008", "text": "Пластмасови острови затлачват в Черно море. Тази хипотеза на варненски експерт се потвърди от Института по екология и еволюция на Руската академия на науките.\n\r\nОгромното струпване на пластмаса е било видяно от руски учени, които облитали със самолет акваторията, за да броят популацията на делфините, съобщиха руските медии.\n\r\nОще преди година доц. д-р Траян Траянов от секция \"Океанология\"към Съюза на учените във Варна предупреди за пластмасовите бунища от макросинтетични боклуци, които се носят по теченията и от циклоналните вихри в заливите и се струпват в югоизточната и северозападната част на Черно море.\n\r\n\"Аз ги наричам новите морски пустини\", каза за \"Труд\" доц. Траянов, който изследва голямото замърсяване още от края миналия век.\n                    \n                    \n                \n                \n                \n                \r\nСпоред него теорията му се потвърждава и от серията нови подводни снимки, които е направил в района на буната във Варна, където се намират засмукващите тръби за Делфинариума. Той е заснел пластмасови боклуци, приличащи на \"ръкавицата на чудовището\", на \"летяща птица\", \"супа от пластмаса\", на \"огромен чаршаф\" с над 2 кв. м и много други.\n\r\nДоц. Траянов смята, че по-голямата част от пластмасата идва от Дунав, Днестър, Днепър, Дон и др. Най-интересното е, че отпадъците, поради плътностния слой на Черно море, плават под повърхността и не се виждат.\n\r\n\"Тежко и горко, ако плаващите платсмаси се заплетат в краката на нищо неподозиращ плувец\", казва ученият. Той е сигурен, че има загинали по тази причина, но това не е било изяснено при разследването.\n\r\n\"БЧК трябва да определи тези рискови зони и още в курсовете за водни спасители те да бъдат предупреждавани, каза Траянов.", "date": "2019.10.31", "title": "Пластмасови острови затлачват Черно море, превръща се в бунище"}
{"url": "https://www.dnes.bg/stranata/2019/10/31/gotovi-za-zimata-3000-mashini-shte-chistiat-pytishtata-na-sklad-ima-35-500-t-sol.428007", "text": "35 500 т сол са осигурени за обработка на настилките при влошаване на времето. В началото на октомври е извършена проверка във всички области за наличните материали.\n\r\n Тя показа, че са налични и 51 263 т пясък и 3342 т химически препарати, нужни за зимна поддръжка на републиканските пътищата, съобщиха за \"Монитор\" от Агенция \"Пътна инфраструктура\" (АПИ). \n\n\n\r\nПътноподдържащите фирми, ангажирани с поддържане на републиканската пътна мрежа, продължават с доставките за предстоящия зимен сезон.\n\r\nТе са обявили, че са в готовност да използват около 3000 машини. В периода 25-31 октомври АПИ, съвместно с областните дирекции на МВР извършват проверки на механизацията и количествата материали, складирани по опорните пунктове. От пътното ведомство уточниха, че за миналата зима изразходваните средства за зимно почистване и поддържане на републиканските пътища са 77 млн. лв.\n                    \n                    \n                \n                \n                \n                \r\nСпоред наредбата от 2012 г. зимното поддържане на републиканските пътища е разделено на четири нива. В ниво \"А\" за зимно поддържане са пътищата с интензивност на движението над 4000 моторни превозни средства на денонощие, каквито са магистралите и първокласните пътища и направленията, свързващи съседни области.\n\r\nВ ниво \"Б\" са пътищата с движение между 2000 и 4000 автомобила на ден, във \"В\" - между 500 и 2000 моторни превозни средства на ден и в последната \"Г\", са най-слабо натоварените пътища с трафик по-малко от 500 возила на ден.\n\r\nЗа най-натоварените шосета, включени в ниво \"А\" допустимата дебелина на снежната покривка е 3 см при снеговалеж, за ниво \"А\" е 3 см, за ниво \"Б\" - 5 см, за ниво \"В\" - 7 см, за ниво \"Г\" - 10 см.\n\r\nМаксималният срок за провеждане на снегопочистването - от момента на спиране на снеговалежа или от момента на констатиране на заледяването на пътищата до постигане на изискванията, за ниво \"А\" е 2 часа, за \"Б\" - 3 часа, за \"В\" - 5 часа, и \"Г\" - 8 часа.\n\r\nСлед снегопочистването за ниво \"А\" пътното платно трябва да е до асфалт - до черно, с изключение на участъците, в които е забранено използването на химически вещества, каквито са например вододайните зони.\n\r\nРазделението по нива не се отнася за случаите със сложна метеорологична обстановка - интензивни снеговалежи с големи снегонавявания, снежни бури със скорост на вятъра над 20 м/сек, както и при възникване на бедствено положение в съответния район.\n\r\nОт половин до един тон луга на километър трябва да се ръси по пътищата в големите студове, предвиждат нормативите. За този химикал трябва да се използват от 80 до 150 грама на квадратен метър от пътя.\n\r\nКоличествата луга и сол зависят от температурата на въздуха и състоянието на настилката, а също и дали е пресен снеговалеж или вече пътят се е заледил. Обикновено се използва натриев двухлорид (сол) и магнезиев двухлорид (луга), която е отпадъчен продукт от производството на морска сол или калциев двухлорид. За солта количеството е от 20 до 75 на кв. м. Според експерти под минус 15°С нищо не помага при сняг и лед.\n\r\nОбикновено при започване на студовете дори без сняг на мостовете и виадуктите се прави предварителна обработка, предпазваща настилката от заледяване. Причината е, че съоръженията много бързо изстиват и дори сутрешната слана лесно замръзва и образува тънък лед, невидим за водачите.", "date": "2019.10.31", "title": "Готови за зимата: 3000 машини ще чистят пътищата, на склад има 35 500 т сол "}
{"url": "https://www.dnes.bg/world/2019/10/31/iaponski-dvorec-v-spisyka-na-iunesko-izgoria-napylno-v-pojar.428006", "text": "Дворецът Шури, който е част от обектите в списъка на световното наследство на ЮНЕСКО, на практика е напълно изгорял при голям пожар, избухнал тази нощ, предаде БТА като цитира ТАСС.\r\n\r\nВ ликвидирането на пожара участват 20 пожарникарски екипа. Няма данни за пострадали. Полицията води разследване за причините за пожара.\r\n\r\nДворецът Шури, който се намира в град Наха в южната част на префектура Окинава, е построен през 14-и век. В списъка на ЮНЕСКО е включен през 2000 г.\r\n ", "date": "2019.10.31", "title": "Японски дворец в списъка на ЮНЕСКО изгоря напълно в пожар"}
{"url": "https://www.dnes.bg/eu/2019/10/31/resheno-izbori-vyv-velikobritaniia-na-12-dekemvri.428009", "text": "Горната камара на британския парламент Камарата на лордовете също одобри предложението на правителството на Борис Джонсън за предсрочни избори на 12 декември, предаде ТАСС. \n\n\r\n\r\nВъв вторник това предложение бе одобрено от долната парламентарна камара. Чрез предсрочните избори премиерът Джонсън се опитва да извади от задънената улица процеса на съгласуване с парламента на сделката с ЕС за условията на Брекзит.\r\n\r\nДопитване, публикувано от в. \"Файненшъл таймс\", показва, че консерваторите имат подкрепа на 35 процента от избирателите, лейбъристите на 25 процента, а либералните демократи - на 18 процента. Новата Партия на Брекзит, която не е представена сега в парламента, има 11-процентно одобрение. /БТА/\r\n\r\n\r\n\r\n ", "date": "2019.10.31", "title": "Решено! Избори във Великобритания на 12 декември"}
{"url": "https://www.dnes.bg/notifikacii/2019/10/31/napadnaha-pevec-otmeniat-koncerta-mu-v-sofiia.428010", "text": "Певецът Ивайло Колев е бил нападнат и пребит от неизвестни лица във входа на кооперация в София. Това съобщиха от неговия екип в социалната мрежа Facebok.\r\n\r\nНаложило се е той да бъде откаран в болница.\r\n\r\nПоради това се налага концертът тази вечер в столичен клуб да бъде отменен.\r\n\r\n\r\n ", "date": "2019.10.31", "title": "Нападнаха певец, отменят концерта му в София"}
{"url": "https://www.dnes.bg/world/2019/10/31/silno-zemetresenie-raztyrsi-filipinite-niama-jertvi.428011", "text": "Силен трус разтърси Филипините, предаде БТА, като се позова на американския Геоложки институт, който определи магнитуда като 6,8.\r\n\r\nСилно земетресение разтърси Филипините\r\n\r\nТрусът е регистриран на 37 километра западно от град Давао, на дълбочина 22 километра.\r\n\r\nЗасега няма данни за пострадали и разрушения, нито за заплаха от цунами.\r\n\r\nТова е трето земетресение в района от 16 октомври.\r\n\r\nХотел в град Кидапаван, в който е имало и офиси, е рухнал след труса, но в сградата не е имало никого.", "date": "2019.10.31", "title": "Силно земетресение разтърси Филипините, няма жертви"}
{"url": "https://www.dnes.bg/stranata/2019/10/31/akciia-zima-masovi-proverki-na-shofiori.428012", "text": "Полицията започва акция \"Зима“ в цялата страна. Тя ще се проведе на три етапа – първият за безопасност на пътни превозни средства като велосипеди, такива с животинска тяга, както и мерки за безопасност на водачите.\r\n\r\nВторият етап ще е за пешеходците, като много сериозна уязвима група, а третият за безопасно шофиране през зимата, техническа изправност на автомобилите, както и поведение на водачите спрямо пешеходци. \r\n\r\nСлед 15 ноември от \"Пътна полиция\" ще глобяват с 50 лв. водачите, чиито гуми са с грайфер под 4 мм. Толкова е и стойността на глобата за неизправни фарове и габарити.\r\n\r\nЗа неизправни спирачни системи, санкциите могат да достигнат до 500 лв. От СДВР са категорични, че тази година няма да има толеранс за неизправни МПС-та.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.10.31", "title": "Акция \"Зима\" - масови проверки на шофьори"}
{"url": "https://www.dnes.bg/index/2019/10/31/receptata-dnes-salata-s-pechen-karfiol-i-iaica.427906", "text": ":\r\n1 малка глава карфиол\r\n4 твърдо сварени яйца\r\n1 глава червен лук\r\nсол, черен пипер на вкус\r\nзехтин\r\nЗа дресинга:\r\n1/2 кофичка кисело мляко\r\n1 ч.л. дижонска горчица\r\n1/2 ч.л. мед\r\nсокът на 1/2 лимон\r\nняколко стръка ситно нарязан копър\r\n1-2 скилидки стрит чесън\r\nсол, черен пипер на вкус\r\n \r\n:\r\n \r\nНарежете на розички карфиола, сложете го в тава, поръсете със зехтин и овкусете със сол и черен пипер. Разбъркайте го и го сложете да се пече в предварително загрята фурна на 200 градуса за около 25 – 30 минути. Нарежете като за салата лука, яйцата, сложете ги в дълбока купа и прибавете към тях изпечения карфиол. Пригответе дресинга, овкусете салатата и сервирайте.\r\n\r\n", "date": "2019.10.31", "title": "Рецептата Dnes: Салата с печен карфиол и яйца"}
{"url": "https://www.dnes.bg/snimka-na-denia/2019/10/31/hladno-i-dyjdovno-temperaturite-do-11-gradusa.428013", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес минималните температури ще бъдат от 5 до 11 градуса. През деня ще е ветровито, предимно облачно и с вероятност за превалявания на места. По-продължително ще вали над Северна и Източна България, както и около планините. По-съществени валежни количества се очакват в Добруджа, Лудогорието и по Черноморието, където вятърът ще бъде засилен, а дъждовете временно интензивни. Максималните температури - от 6 до 12 градуса.\n\r\nНад планините ще бъде облачно и мъгливо с превалявания от дъжд, над 1500–1600 м - от сняг. Вятърът ще бъде от изток-североизток, прогнозира синоптикът на Владимира Илиева.\n                \n                \n                \r\nТемпературите тази седмица действително ще се понижат, но през почивните дни облачността ще бъде разкъсана - с повече слънчеви часове в неделя. Ще започне пренос на по-топъл въздух и ще се затопля. В понеделник с южни ветрове повишенито на температурите ще продължи.\n\r\nУтре преди обед все още слабо ще превалява, но до обед валежите навсякъде ще спрат.", "date": "2019.10.31", "title": "Хладно и дъждовно. Температурите до 11 градуса"}
{"url": "https://www.dnes.bg/usa/2019/10/31/vse-po-moshtni-pojarite-v-kaliforniia-poglyshtat-kyshti.428015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пожарите в Калфорния продължават да се разрастват. Националната метеорологична служба на Съединените щати обяви крайния червен режим на пожарна опасност за целия югоизток на щата, предаде Bulgaria ON AIR. \n\n\r\n\r\nСитуацията се усложнява допълнително от ураганните ветрове и ниската влажност. Пламъците застрашават хиляди домове. Президентската библиотеката, носеща името на Роналд Рейгън в Сими Вали, също попадна в опасната зона. \r\n\r\nПламъците се приближиха на около 30 метра от комплекса. Огнеборците обаче успяха да спрат стихията преди да погълне библиотеката и намиращите се в района жилищни сгради. \r\n\r\nПожарите в Калифорния доведоха до масови евакуации и спиране на тока. Няма данни за загинали и ранени, но най-малко 12 къщи са били унищожени.", "date": "2019.10.31", "title": "Все по-мощни: Пожарите в Калифорния поглъщат къщи"}
{"url": "https://www.dnes.bg/usa/2019/10/31/pentagonyt-pokaza-operaciiata-po-likvidiraneto-na-bagdadi.428018", "text": "\r\nПентагонът разпространи първи кадри и видеозаписи от операцията на командосите в Сирия, довела до ликвидирането на лидера на Ислямска държава Абу Бакр Ал Багдади. По време на операцията бяха ликвидирани още петима членове на групата, както и две деца.\n\r\nНа пресконференция Пентагонът разпространи няколко снимки и откъси от видеозаписи от операцията. На тях се виждат около десет военни, които се приближават през нощта в събота срещу неделя до оградата на комплекса, в който се е криел Ал Багдади в село в Северозападна Сирия. \n                    \n                    \n                \n                \n                \n                \r\nКогато Ал Багдади взривява бомбата, която носи в тунел, в който е притиснат, експлозията убива освен него и две малки деца, а не три, както се твърдеше по-рано. Освен тези деца, общо шестима членове на ИД загиват по време на операцията, заяви генерал Кенет Маккензи, шеф на американското Централно командване. Сред тези шест души са самият Ал Багдади, четири жени и един мъж. Жените са се държали заплашително и са носели пояси с експлозиви, разказа генералът.\n\n\n\r\nТой увери, че 11 други деца са били защитени от силите, щурмували комплекса, и че двама мъже са били заловени. Взети са електронни материали и значителен брой документи.\n\r\nГенералът каза още, че неидентифицирани бойци са били убити в околностите, когато са открили огън по американските хеликоптери. Бройката на убитите не бе съобщена. Видео, показващо нанесените от американците удари по тази група бойци, също беше разпространено от Пентагона.\n\r\nЩо се касае до кучето, което Доналд Тръмп похвали за участието му в операцията и което е вървяло пред военните в тунела, където е бил Ал Багдади, стана ясно, че то е било ранено от електрически кабели, оголени от експлозията, предизвикана от джихадисткия лидер, но вече се е върнало на служба.\n\r\nДНК на Ал Багдади е била взета сред отломките на комплекса и сравнена с ДНК от него, взета по времето, когато е бил в затвор в Ирак през 2004 г. Така е потвърдено без съмнение, че става дума действително за него.\n\r\nСлед края на операцията на командосите комплексът е бил унищожен, за да не се превърне в място за поклонение, допълни генерал Маккензи. Той потвърди, че тленните останки на Ал Багдади са били спуснати в морето в съответствие със законите на войната в рамките на 24 часа след смъртта му, пише БТА.\r\n ", "date": "2019.10.31", "title": "Пентагонът показа операцията по ликвидирането на Багдади"}
{"url": "https://www.dnes.bg/zvezdi/2019/10/31/meg-raiyn-razvali-godeja-skysa-s-djon-melenkamp.428016", "text": "Актрисата Мег Райън се раздели с годеника си музиканта Джон Меленкамп след 8-годишна връзка, съобщи БТА, позовавайки се на Контактмюзик.\r\nНеотдавна Мег Райън беше видяна без годежния си пръстен. Мег Райън и Джон Меленкамп се сгодиха през ноември миналата година. Тя е на 57 години, а той - на 68.\r\nАктрисата неотдавна каза, че не бърза да се омъжва, защото иска да работи, да продуцира и режисира, и да се грижи за двете си деца - 15-годишната Дейзи и 27-годишния Джак. Тя заяви, че най-голямата й амбиция е тяхното щастие.\r\nМег Райън се разведе с предишния си съпруг актьора Денис Куейд, който е баща на Джак, през 2001 г. Тя е казвала, че трудно е преживяла развода, но той я е направил по-добър човек.", "date": "2019.10.31", "title": "Мег Райън развали годежа, скъса с Джон Меленкамп"}
{"url": "https://www.dnes.bg/temida/2019/10/31/jalbata-na-rumiana-chenalova-e-othvyrlena-ot-vas.428047", "text": "Тричленен състав на Върховния административен съд отхвърли жалбата на Румяна Ченалова срещу решението на ВСС от 19 ноември 2015 г., с което тя беше освободена от длъжност. \n\r\n\r\nСпоред върховните съдии оспореното решение на ВСС е изцяло според нормите.\r\n\r\nРешението подлежи на обжалване пред петчленен състав на ВАС.\r\n\r\nПрипомняме, че според прокуратурата Ченалова е извършила престъпленията при разглеждане на дело по искова молба на дружеството „Обединени Енергийни търговци” срещу НЕК. \r\n\r\nДържавното обвинение твърди, че бившата съдийка не видяла нередности в молбата, а по нея не били платени дължимите държавни такси за над 430 хиляди лева.", "date": "2019.10.31", "title": "Жалбата на Румяна Ченалова е отхвърлена от ВАС"}
{"url": "https://www.dnes.bg/obrazovanie/2019/10/31/maikata-na-izostavenoto-bebe-v-petrich-iska-da-go-pripoznae.428046", "text": "Майката на изоставеното бебе в Петрич е поискала да го припознае. Това каза Елеонора Сливкова - директор на Дирекция \"Социално подпомагане” в Сандански, която работи по казуса.\r\nПо думите й случаят е много комплексиран, но има промяна в обстоятелствата. \"Майката иска да го припознае и ще оспори издадения служебен  акт за раждане”, обясни тя пред bTV. \n\n\n\n\r\nНамерено е приемно семейство за детето, каза още директорът на \"Социално подпомагане” в Сандански.\r\nНовороденото момиченце беше изоставено пред кабинет  в детската поликлиника в Петрич на 18 октомври. Стана ясно, че раждането е преминало в домашни условия заради непрофесионално отрязаната пъпна връв. Няколко дни по-късно полицията арестува майката на бебето - на 37 години от петричкото село Старчево, която твърдеше, че е приятелка, гледала го за няколко часа. \n                    \n                    \n                \n                \n                \n                \r\nПо думите на Сливкова бебето в момента е добре. \"Искам да благодаря на  екипа на болницата в Сандански нашето бебенце стана любимец на всички и  правеха много повече от това, което трябва”, сподели тя. \n\r\nДетето е още в  болницата, Но то не може да остане повече там, защото не е болно.  Вече има избрано приемно семейство, което ще поеме грижата временно за  него, разкри Сливкова.\r\nБиологичният произход на детето и разследването на родителите му от прокуратурата са две различни неща, каза още тя.\n\r\n\"Става въпрос за тежка лична трагедия. Не смятам, че трябва всички да осъдим тази жена. Не оправдавам това, което е направила, но това не променя факта, че тя е майка на детето”, каза директорът на \"Социално подпомагане” в Сандански и подчерта, че не трябва да разглеждаме тези случаи в „черно-бяло”.\n\r\nДСП Петрич работи активно с майката. Сивкова отбеляза, че в нейната в кариера е имало случаи, когато родители, изоставили детето си, отново го вземат и не е имало повторен случай на изоставяне в тези семейства.\n\r\nТова е и политиката на отдел \"Закрила на детето\" и другите социални служби – да се прави всичко детето да остане със своето семейство, ако то не застрашава живота и здравето му.\n\r\nСлужителите на отдел \"Закрила на детето” не са врагове на родителите, заяви Сливкова по повод родителската психоза за отнемане на деца в Сливенско.", "date": "2019.10.31", "title": "Майката на изоставеното бебе в Петрич иска да го припознае"}
{"url": "https://www.dnes.bg/akoshtete-vqrvaite/2019/10/31/hari-hudini-umira-v-noshtta-na-helouin-i-oshte-liubopitni-fakti.428043", "text": "По случай Хелоуин, отбелязван днес на редица места по света, сайтът Факт ритривър предлага любопитни факти за празника:\n\n\n\r\n- За направата на първите тиквени фенери е използвана ряпа.\r\n- Хелоуин е вторият най-комерсиален празник след Коледа.\r\n- Думата \"вещица\" идва от староанглийски и означава \"мъдра жена\".\r\n- Хелоуин е съпътстван от някои фобии - фазмофобия (страх от призраци), викафобия (страх от вещерство), никтофобия (страх от тъмно). Страхът от самия празник е известен като самхаинофобия.\r\n- Петдесет процента от малчуганите предпочитат да получават шоколадови бонбони за Хелоуин, 24 процента - нешоколадови, а 10 процента - дъвки.\r\n- Рекордът за най-бързо издълбаване на образ върху тиква е 24.03 секунди и принадлежи на Стивън Кларк.\n                    \n                    \n                \n                \n                \n                \r\n- Черният и оранжевият цвят традиционно се свързват с Хелоуин. Оранжевото символизира сила и издръжливост, а заедно с кафявото и златното - прибиране на реколтата и есента. Черното обикновено е символ на смъртта и мрака и служи за напомняне, че навремето Хелоуин е бил фестивал, маркиращ границите между живота и неговия край.\r\n- Празникът е повлиян от древноримския фестивал Помона, организиран в чест на богинята на плодовете и изобилието със същото име.\r\n- Хари Худини - един от най-известните и загадъчни илюзионисти, живели някога, умира в нощта на Хелоуин през 1926 г.\n\r\n- Смята се, че дете, родено на Хелоуин, притежава способността да разговаря с духове.\r\n- В редица страни, сред които Франция и Австралия, празникът е смятан за нежелано и твърде комерсиално американско влияние.\r\n- Салем, Масачузетс, и Анока, Минесота, са самопровъзгласилите се световни столици на Хелоуин.\r\n- Според класификацията тиквата е плод, а не зеленчук.\r\n- Бостън, Масачузетс, държи рекорда за много тиквени фенери, запалени едновременно - 30 128.\n\r\n- Класическият хорър \"Хелоуин\" е заснет за 21 дни. Звуците от намушкване във филма са произведени от забиването на нож в диня.\r\n- В Белвил, Мисури, е незаконно човек да иска бонбони на празника, ако е над 13-годишна възраст.\n\r\n- В Дъблин, Джорджия, е незаконно индивиди над 16-годишна възраст да носят маска и слънчеви очила, или да покриват по какъвто и да е друг начин лицата си на Хелоуин.\r\n- В Алабама законът забранява преобличането като свещеник или монахиня на празника.\r\n- Торбичката с лакомства, която едно дете събира на Хелоуин, съдържа средно 11 000 калории.\n\r\nБТА", "date": "2019.10.31", "title": "Хари Худини умира в нощта на Хелоуин. И още любопитни факти "}
{"url": "https://www.dnes.bg/obshtestvo/2019/10/31/objalvat-ocenka-na-momche-preminalo-budna-koma.428038", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        22-годишно момче, преминало през будна кома, не може да получи необходимите си часове лична помощ. За това сигнализират майките от \"Системата ни убива\". За проблема обвиняват Агенцията за социално подпомагане.\n\r\nНа Георги Старчев са отпуснати 148 часа лична помощ, макар че според майка му трябва да му бъде даден максималният брой – 168. Георги е бил в будна кома, страда от епилепсия и редица съпътстващи заболявания. Не може да прави абсолютно нищо сам, разказва в свой репортаж .\n\r\nА проблемите започват още, откакто е на 2 години, след като му поставят ваксина. Получава гноен менингит, а състоянието му се влошава с всеки изминал ден. \n                    \n                    \n                \n                \n                \n                \r\nНа 14 август майката на Гого подава документи до Агенцията за социално подпомагане, за да оценят сина ѝ. Чака около 2 месеца социалните да изготвят оценката. Не е доволна от резултата и подава жалба. \n\r\nОт социалното министерство твърдят, че след жалбата отново са направили оценка на Георги на 24 октомври, този път за 168 часа. Решението ще бъде връчено на майка му.", "date": "2019.10.31", "title": "Обжалват оценка на момче, преминало будна кома"}
{"url": "https://www.dnes.bg/eu/2019/10/31/nai-mnogo-se-krade-v-belgiia-franciia-ispaniia-angliia.428042", "text": "Между 2011 и 2017 г. регистрираните от полицията кражби в ЕС са намалели с 24% от 522 000 на 396 000, сочат публикувани днес данни на статистическата служба Евростат. \r\n\r\nЗа сравнение между 2008 и 2011 г. е отбелязан ръст от 4 на сто.\r\n\r\nПрез 2017 г. най-голям брой от този вид престъпления е имало в Белгия – 167 на 100 000 души население.\r\n\r\nСледват Франция – 150, Испания – 144 и Англия и Уелс със 132, предаде БНР. \r\n\r\nНай-ниско е нивото в Словакия и Унгария – по 9, следвана от Словения с 12\r\n\r\nВ България през 2017 г. са регистрирани 22 кражби на 100 000 души население.\r\n\r\nСтатистиката е за престъпления, при които някой използва физическа сила, оръжие или заплаха, за да открадне от друг, включително в банка, магазин и др., уточняват от Евростат.\r\n\r\nКражби, при които не е използвано насилие, принуда и заплаха, не са включени в тази статистика.", "date": "2019.10.31", "title": "Най-много се краде в Белгия, Франция, Испания, Англия..."}
{"url": "https://www.dnes.bg/football/2019/10/31/shte-ima-li-efekt-za-futbola-ni-ot-sankciite-na-uefa.428044", "text": "85 хил. евро глоба и празни трибуни на стадион „Васил Левски“ при евроквалификацията ни с Чехия – така УЕФА глоби България заради расистките прояви на мача с Англия. Но справедливо ли е наказанието и ще има ли ефект върху държанието на футболните агитки? \r\n„УЕФА постъпи така, както трябваше да постъпи и не се поддаде на натиска на англичаните, които имат най-влиятелните спортни медии поне в Европа, а може би и в света“, тома каза спортният журналист Едуард Папазян пред БНТ.\r\nГеорги Атанасов обаче не е съгласен.\r\n“Това е поредният опит на тази номенклатура ала Брюксел, която е в централата на УЕФА, да имитира дейност, да си измие ръцете, да прехвърли топката в друго поле. Тези идиотски, недопустими прояви, които видяхме на нашия стадион, са капка в морето на рецидивите на неонацизма и расизма, които се вихрят навсякъде. По тъжна ирония на съдбата, по същото време, когато това се случи на стадион „Васил Левски\", хиляди нео нацисти в Киев и на други места в Украйна, демонстрираха официално със свастики“, заяви Атанасов.\r\n                    \n                    \n                \n                \n                \n                Той припомни случая, в който на терена в Загреб бе нарисувана свастика и как феновете на Лацио (Рим) са добре познати като фенове на Мусолини.\r\n„УЕФА продължава да се крие като щраус в пясъка, категоричен бе той - Проблемът е защо това малцинство, което опозори България по този начин, продължава да се разхожда по жълтите павета“.\r\nСпоред Папазян самоконтролът на агитките ще дойде чак когато бъдат създадени условията за това.\r\n„Олд Трафорд в Манчестър - там е театър.  Хората отиват със семействата си, да се радват. Снощи – 5:5, дузпи. Това е футбола. Тук държавата не е създала условията за такъв футбол“, заяви той.\r\n„Левски“ направиха една много добра стъпка. Те започнаха да забраняват на определен вид запалянковци да влизат на реновирания сектор „А“. Пътят е клубовете да започнат да въвеждат ограничения. Защото целта е да освободим футбола от агитките и да го върнем на зрителите“, категоричен бе Папазян.\r\nЗа Атанасов, това е трудно начинание. Според него, ако се забрани на агитките да влизат в определени сектори, то стадионите биха останали празни, тъй като българинът няма традиция да ходи със семейството си на футболни мачове.\r\n„Ние сме стигнали до такава мъртва точка на футбола, че вече хората не се възмущават, те са безразлични. С отворени врати на мача с Чехия, би имало едва 1000 души на трибуните“, заяви Георги Атанасов.\r\n ", "date": "2019.10.31", "title": "Ще има ли ефект за футбола ни от санкциите на УЕФА? "}
{"url": "https://www.dnes.bg/index/2019/10/31/dve-momicheta-insceniraha-otvlichaneto-si-otkriha-gi-v-hotel-s-momcheta.428049", "text": "Две момичета инсценираха собственото си отвличане, а по-късно бяха открити в хотел с две момчета, съобщи полицията в Хасково. \n\r\nДвете приятелки, на 17 и 22 години, вдигнаха на крак МВР в Харманли, след като в продължение на 2 дни от 27 октомври,  поддържали заблудата, че са отвлечени от непознати лица. Чрез съобщения до родителите си, те отстоявали версията, че се намират заключени в Първомай и Чирпан.\n\r\nВеднага са сформирани оперативни групи, които обявили момичетата за издирване и започнали действия за установяване на местонахождението им, предава \"Дарик Нюз\".\n\r\nНа 29 октомври, момичетата заедно с 1-годишното дете на по-голямата, са намерени в хасковски хотел в компанията на двама свои приятели, в добро физическо и психично здраве.\n                \n                \n                \r\nОт разговорите с тях станало известно, че са напуснали домовете си по собствено желание, за да се видят с момчетата, с които поддържали интернет комуникации и с които желаели да прекарат няколко дни в Хасково.\n\r\nИнсценираното отвличане е било с цел да нямат конфликт с родителите си. \r\nМатериалите за поведението на непълнолетната харманлийка, ще бъдат предадени на Местната комисия за борба срещу противообществените прояви на малолетни и непълнолетни -Харманли.", "date": "2019.10.31", "title": "Две момичета инсценираха отвличането си, откриха ги в хотел с момчета"}
{"url": "https://www.dnes.bg/crime/2019/10/31/zimata-idva-nezakonna-sech-se-vihri-vyv-velikotyrnovsko.428051", "text": "С наближаването на зимата полицията във Великотърновско ежедневно установява случаи на незаконна сеч в областта, съобщиха от Областната дирекция на МВР.\r\nНезаконно добита дървесина са открили служители на РУ – Елена, Стражица, Полски Тръмбеш и УП - Килифарево.\r\nВчера по обяд в с. Константин е извършена проверка на каруца, превозваща около 0,3 куб. м. дърва за огрев, без горска марка и разрешително за превоз. Установено е, че дървата са незаконно отсечени от землището на селото и са общинска собственост.\r\nСъщия ден в землището на с. Лозен е установена още една каруца, превозваща около 1 куб. м. дърва за огрев без горска марка. Дървата са общинска собственост. Други 1 куб. м. дърва за огрев са установени в имот в с. Лозен.\r\n                    \n                    \n                \n                \n                \n                По трите случая са образувани преписки, които са подготвени за налагане на административни наказания.\r\nВчера в полицията в Полски Тръмбеш е получен сигнал за незаконна сеч в землището на с. Каранци. Изпратеният на мястото полицейски екип е установил, че за периода 11 януари – 30 октомври 2019 г. в имота са изсечени 118 дървета от различни видове, без необходимото разрешително. По случая е започнато досъдебно производство.\r\nВ сряда служители на УП – Килифарево са проверили два товарни автомобила. В хода на проверката е установено, че в тях се превозват общо 10 пространствени куб.м дърва за огрев, без необходимото позволително. Двата автомобила и дървата са иззети. По случая е започнато досъдебно производство.", "date": "2019.10.31", "title": "Зимата идва: Незаконна сеч се вихри във Великотърновско"}
{"url": "https://www.dnes.bg/stranata/2019/10/31/blysnaha-jena-na-peshehodna-pyteka-v-kiustendil.428048", "text": "Две пътни произшествия са станали тази сутрин, съобщиха от полицията в Кюстендил.\n\r\n\r\nВ града е пострадала жена, блъсната от 57-годишен водач на \"Сеат\" на пешеходна пътека в района на болницата. Пострадалата е със счупено коляно.\r\n\r\nВ района на с. Цървеняно, община Кюстендил, участник в движението се блъснал в крайпътна мантинела с автомобила си. Водачът не е пострадал.", "date": "2019.10.31", "title": "Блъснаха жена на пешеходна пътека в Кюстендил "}
{"url": "https://www.dnes.bg/crime/2019/10/31/izmama-s-imeila-prashtat-falshivi-pisma-ot-imeto-na-nap.428056", "text": "За нова кибер измама с имейл, пратен от името на НАП, сигнализира наш читател. \n\r\nToй е получил имейл, който изглежда, сякаш е пратен от Агенцията за приходите тази сутрин. От НАП съобщават за фишинг измамата на сайта си. \n\r\nПисмата приканват получателите им да отворят прикачен файл, в който, според описанието към него, се съдържа информация за изпълнително дело, банкови сметки, срокове и суми за плащане.\n\r\nОт НАП предупреждават, че това представлява класическа форма на „фишинг“ - атака, чрез която се цели измама.\n\r\nТекстът на фалшивите електронни съобщения гласи:\r\n\n\r\nТърсим ви във връзка с извършени от Вас сделки с криптовалута. Тъй като криптовалутите са финансов актив по смисъла на ЗДДС, сделките, добивът, трансферът и плащанията с криптовалута трябва да бъдат декларирани в съответната данъчна декларация. Приложно Ви изпращаме Съобщение за доброволно изпълнение, в което ще откриете размера на задълженията, номерът на изпълнителното дело, както и банковата сметка за принудително събиране на публични вземания. При непогасяване на задълженията, доброволно, в дължимия срок, задължението ще бъде събра но принудително от държавата, заедно с лихвите и разходите за това. Срокът за доброволно изпълнение е 7 /седем/ дни след получаване на поканата.\n                    \n                    \n                \n                \n                \n                \r\nОт НАП съветват клиентите си да изтрият веднага писмо с подобно съдържание, а ако са го отворили, да сканират компютъра си с актуална версия на антивирусна програма.", "date": "2019.10.31", "title": "Измама с имейла: Пращат фалшиви писма от името на НАП"}
{"url": "https://www.dnes.bg/zvezdi/2019/10/31/nikol-shtercinger-potresena-ubili-bratovched-1117.428061", "text": "Никол Шерцингер е потресена, тъй като братовчед ѝ е починал, след като го е блъснала кола. Певицата е в агония и е съсипана и търси повече информация за случая.\r\nНейният братовчед, Джон Бой, е загинал на 26 октомври. 41-годишната звезда призна, че в момента живее в истински кошмар.\r\n \r\n\"Това е като кошмар, от които ние никога няма да успеем да се събудим. С огромна болка казвам сбогом на моя красив братовчез, Джон Бой. Миналата събота, на 26 октомври в 3 часа сутринта, неговият живот бе отнет. Блъснали са го с кола и са избягали във Форт Лодърдейл.\r\n \r\nВъпреки че трябва да се успокоя с това, че знам, че той почива в мир и е при Бог, знам и през каква агония преминава семейството, като разбира, че някой го е ударил и просто го е оставил да умре\".\r\n \r\n", "date": "2019.10.31", "title": "Никол Щерцингер потресена, убили братовчед ѝ"}
{"url": "https://www.dnes.bg/temida/2019/10/31/borisov-se-razporedi-200-novi-shtatni-broiki-za-nadzirateli.428067", "text": "200 нови щатни бройки за охрана и надзиратели в затворите ще разкрие правосъдното министерство. \n\r\nРазпореждането е на премера Бойко Борисов във връзка с обявената стачна готовност на синдиката на служителите в затворите, съобщи ресорният министър Данаил Кирилов пред журналисти в МС след заседанието на правителството. \n\n\n\r\nРазкриването им ще струва на министерството около 7 млн. лв. Според министъра така синдикатите, с които имало \"добросъвестен диалог\", ще бъдат удовлетворени в исканията си. По думите му те имат основание, въпросът е до каква степен бюджетът може да ги обезпечи.\n\r\nОбщият дефицит на кадри е около 1600 бройки, спешният дефицит е 676 бройки, съобщи Кирилов. Той напомни, че работещите в системата ще получат 10%-но увеличение на възнагражденията като част от публичния сектор.\n                    \n                    \n                \n                \n                \n                \r\nПротестната готовност е повод, но преди повече от 2 години министър Цецка Цачева в такава процедура на преговори е поела ангажимент ежегодно да се увеличава щатният състав с 200 бройки в двете дирекции \"Охрана\" и \"Изпълнение на наказанията\", разясни той.\n\r\nЗа догодина Министерството на правосъдието ще получи с около 26 млн. лв по-висок бюджет. От ВСС вече изразиха недоволство, че са предвидени по-малко пари от желаните, на което Кирилов отговори днес, че последната дума по бюджета имат депутатите. Той каза също, че има възможности за оптимизиране на структурите в съдебната система и на отделни разходи с \"всички възможни икономии\".", "date": "2019.10.31", "title": "Борисов се разпореди: 200 нови щатни бройки за надзиратели!"}
{"url": "https://www.dnes.bg/mestni-izbori-19/2019/10/31/manolova-ili-fandykova-17-ne-sa-reshili-za-kogo-da-glasuvat.428025", "text": "След първия тур на изборите се наблюдава лек спад на избирателната активност - около 38% от хората заявяват, че ще отидат до урните на балотажа, сочи проучване на \"Алфа Рисърч\".\r\nНа първия тур отчетената активност е 42.7%, а около 4-5% по-ниска избирателна активност може да очакваме на втория тур, сочат данни на проучването сред 800 гласоподаватели, предоставено от Боряна Димитрова за bTV.\r\nПо думите й, по-ниската избирателна активност идва от избирателите на онези политически сили, които няма да имат представени претенции на втория тур.\n\n\n\r\nСпоред данните 17% от тези, които ще гласуват все още не са решили за кого ще дадат гласа си. 55.3 на сто от решилите, че ще гласуват ще изберат настоящия кмет на столицата Йорданка Фандъкова, а 44.7 на сто - Мая Манолова, показват още данните.\r\n                    \n                    \n                \n                \n                \n                Има няколко фактора, които говорят за затвърждаване на тази разлика между двамата кандидати, отбелязва Боряна Димитрова. По думите й, Йорданка Фандъкова събира доста пъстра и разнородна подкрепа - по-голям дял от хората с висше и средно образование.\r\nЕдна трета от избирателите на \"Демократична България\" казват, че няма да отидат до урните, а останалите се разпределят в съотношение две към едно в полза на Фандъкова.\r\nПри гласувалите за Борис Бонев, около 40% твърдят, че няма да гласуват на втория тур, а останалите се разпределят едно и половина към едно в полза на Йорданка Фандъкова.\r\nТези 17%, които не са решили за кого ще дадат гласа си, ако вземат решение категорично в една или друга посока, това може да повлияе на резултата, защото разликата между двете кандидатки за кметския пост е около 10%, уточни още Димитрова.\r\n", "date": "2019.10.31", "title": "Манолова или Фандъкова? 17% не са решили за кого да гласуват"}
{"url": "https://www.dnes.bg/politika/2019/10/31/razhodite-za-otbrana-rastat-neprekysnato-resursyt-e-ogromen.428064", "text": "\nРазходите за отбрана непрекъснато ще растат и сме задължени да търсим ефективност при подготовката на военнослужещите и материалния ресурс. Това каза президентът Румен Радев по време на тържественото завършване на випуск \"Княз Александър I\" – II смяна на Военна академия \"Г.С. Раковски, цитиран от \"Фокус\". \n\r\nДържавният глава връчи дипломите на първенците по успех на Военна академия \"Г. С. Раковски\". \n\n\r\n146 офицери и 160 цивилни завършиха тази година Академията. Те са се обучавали в различните магистърски програми от професионално направление \"Военно дело” на факултет \"Командно-щабен” и \"Национална сигурност” на факултет \"Национална сигурност и отбрана\". \n                    \n                    \n                \n                \n                \n                \r\n\"Да съхраните и развивате традициите на българската военна школа като гарант за запазване и укрепване на висок морален дух, без който и най-съвременното въоръжение губи смисъл. Убеден съм, че успехът ще съпътства тези от вас, които са усвоили най-важният урок на тази академия, че не е достатъчно да се успокоявате със солидната основа, с която напускате академията. Трябва непрекъснато да търсите нови знания\", призова Радев.\n\r\n\"Никога не забравяйте, че да си офицер от Българската армия не е просто професия, а признание и дълг към Отечеството. На добър час\", заяви още той.\n\r\nСпоред него на випускниците на Военната академия се налага не само да въведат новите въоръжени системи, а да покажат, че модернизацията на армията не е еднократен акт. \n\r\n\"Убеден съм, че напълно осъзнавате огромните предизвикателства по пътя пред вас и то в динамиката на геополитическите процеси и комплексните заплахи. На вашето поколение офицери, които днес завършват се пада честта и отговорността е само да приемете и въведете на въоръжения новите въоръжени системи на видовете въоръжени сили, за които се изразходват огромни средства, вие трябва да покажете, че модернизацията на Българската армия не е еднократен акт, а сложен, дълбок, всеобхватен процес на трансформация. За нея вие ще трябва да разработите и внедрите нова нормативна база\", заяви Радев.", "date": "2019.10.31", "title": "Разходите за отбрана растат непрекъснато, ресурсът е огромен "}
{"url": "https://www.dnes.bg/sofia/2019/10/31/osiguriavat-dopylnitelen-transport-v-sofiia-za-zadushnica.428081", "text": "Столична община осигурява допълнителен транспорт в София за Задушница. Това съобщиха от пресцентъра на Общината. Във връзка с осигуряване на превоз на гражданите за Задушница на 2 ноември 2019 г. ще бъде осигурено допълнително транспортно обслужване, както следва:\n\n\r\nПоделение „Трамваен транспорт“:\r\n- Разкрива се временна трамвайна линия №7А с маршрут жк. „Борово” – кв. „Орландовци”.\r\nОсигуряват се допълнителен брой коли за трамвайна линия №4 и трамвайна линия №18, която ще се обслужва от 200-местни мотриси.\r\nПоделение „Тролейбусен транспорт“:\r\n- Пускат се допълнителен брой коли по тролейбусна линия №9.\n                    \n                    \n                \n                \n                \n                \r\n„Столичен автотранспорт“ ЕАД ще осигури допълнително транспортно обслужване, както следва:\n\r\nПоделение АТ „Земляне“:\r\n- Ще разкрие временна автобусна линия №83-А с маршрут: от Зоопарка по маршрута на автобусна линия № 83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно.\r\n- Ще разкрие временна автобусна линия №108-А с маршрут: от жк. „Люлин 5” по стария маршрут на автобусна линия №108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно.\n\r\nПоделение АТ „Малашевци“ ще разкрие временни автобусни линии, както следва:\r\n- линия №18-А с маршрут: автостанция „Орландовци” – гробищен парк „Малашевски гробища” по маршрута на автобусна линия №18.\r\n- линия №79-А с маршрут: надлез „Надежда”, ул. „История Славянобългарска”, ул. „Индустриална”, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли”, ул. „Река Велека” и по бул. „Владимир Вазов” по маршрута двупосочно.\r\n- линия №86-А с маршрут: АТ „Малашевци“, ул. „Резбарска”, пл. „Сточна гара”, бул. „Сливница”, обратен завой на ул. „Опълченска” и по маршрута двупосочно.\r\n- линия №90-А с маршрут: автостанция „Изток“, бул. „Ботевградско шосе”, ул. „Александър Екзарх”, ул. „Река Велека”, ул. „Васил Кънчев” до гробищен парк „Малашевски гробища”.", "date": "2019.10.31", "title": "Осигуряват допълнителен транспорт в София за Задушница "}
{"url": "https://www.dnes.bg/obshtestvo/2019/10/31/biudjet-2020-nishto-novo-chakalniata-za-evrozonata-moje-da-go-promeni.428028", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Финансовият експерт Кольо Парамов и икономистът Георги Вулджев коментираха в студиото на \"България сутрин\" дали ще се повишат доходите ни и ще има ли повече пари за уязвимите групи.\n\n\r\n \r\n\"Сложна 2020 година за България от гледна точка на изграждане на бюджета заради едно фундаментално обстоятелство - поканата в Еврозоната на 24-25 април, която очаква финансовият министър. Ако това се случи, означава че ние след първото полугодие трябва да преразгледаме някои от връзките по вертикала на бюджета, защото част от изчисленията, които сега се правят, са на базата на определената методика, на базата на устройствения закон за бюджета\", каза Парамов в ефира на \n                    \n                    \n                \n                \n                \n                \r\nТой допълни, че при условие, че бъдем поканени в чакалнята на Еврозоната и влезем в Банковия съюз, ще има няколко аргументации, свързани с държавния резерв и с външния дълг.\r\n\r\n \r\n\"За мен бюджетът не е чак толкова релевантен към еврозоната. Това, което засега ни забавя там са по-скоро някои оставащи проблеми в банковия сектор\", обясни Вулджев.\r\n \r\nИкономистът обясни, че в Бюджет 2020 на практика няма нищо ново, като се продължават същите разходи и политики от последните няколко години.\r\n \r\nДвамата обсъдиха и темата за влизането в чакалнята на Еврозоната.\r\n \r\n\"Дано не се отлага, защото толкова закъсняхме и толкова загубихме... Смятам, че този път няма да се отложи. БНБ трябва да реши няколко проблема и се надявам, че управителят в това отношение е точен и прецизен, и ще си свърши тази работа\", коментира още Парамов.\n\r\n\"Както видяхме в последните стрес тесове, в две големи банки имаше доста проблеми по отношение на капитализацията. Скептичен съм по отношенше на бъдещето на Еврозоната, винаги съм бил скептичен по тази тема. Не мисля, че сега е най-подходящият момент за нас да обмисляме такова присъединяваме, по-скоро съм против. В дългосрочен план този съюз, освен ако не претърпи радикална реформа, в един момент е много вероятно да се разпадне\", обясни Вулджев.\r\n \r\n\"Всички ние очакваме, че все някаква промяна ще стане, в същото време толкова много губим във времевия план, когато инвеститорите не идват в България, заради това, че не са сигурни по отношение на еврото\", каза на свой ред Парамов.\r\n \r\nВулджев заяви, че на практика нищо няма да се случи след присъединяването ни към чакалнята на Еврозоната. Тя била, за да се изравнят валутните курсове, но тъй като в България има валутен борд, това нямало нужда да се случва.\r\n \r\nЗаявката до 2021 година средната работна заплата у нас да стане 1500-1600 лева, двамата коментираха така:\r\n \r\n\"Няма нищо общо с изборите. Задължително трябва да се поставят параметри, даже и по-високи от тези. Ако влезем в чакалнята, гаранциите по отношение на инвестиционната активност ще бъдат много по-големи\", заяви Парамов.\r\n \r\n\"Минималната заплата достига средната. Средната работна заплата дали ще достигне 1500 лева до 2021 г.? Ако няма криза, вероятно да, но при положение, че се очаква да има някакво по-сериозно забавяне на растежа, не съм много сигурен дали ще се получи тази цел\", допълни Вулджев.", "date": "2019.10.31", "title": "Бюджет 2020 – нищо ново, чакалнята за Еврозоната може да го промени?"}
{"url": "https://www.dnes.bg/world/2019/10/31/kndr-izstrelia-balistichni-raketi-s-malyk-obseg.428085", "text": "Северна Корея изстреля днес към морето два снаряда с малък обсег, съобщи южнокорейският Генерален щаб, предаде Ройтерс.\r\n\r\nСнарядите, които според японските власти вероятно са балистични ракети, са прелетели 370 км при максимална височина 90 км, се казва в съобщението.\n\n\r\nВ него се отбелязва, че военни експерти от Южна Корея и САЩ извършват подробен анализ на събитието.\r\n\r\nПремиерът на Япония Шиндзо Абе осъди остро действията на Северна Корея и каза пред репортери, че страната му \"повече от всякога\" трябва да увеличи потенциала си \"за ранно предупреждение и наблюдение\", предаде ДПА, цитирана от БТА. Агенция Киодо цитира японски източници, според които балистичните ракети са били с малък обсег.\r\n\r\nАсошиейтед прес цитира официални източници в Сеул и Токио, която твърдят, че подновявайки оръжейните си изпитания, Пхенян вероятно се опитва да окаже натиск върху Вашингтон на фона на спрелите ядрени преговори.", "date": "2019.10.31", "title": "КНДР изстреля балистични ракети с малък обсег"}
{"url": "https://www.dnes.bg/obshtestvo/2019/10/31/tavanyt-na-pensiite-ostava-1200-lv-prez-2020-g.428077", "text": "Всички пенсии ще се увеличат с 6,7% от 1 юли 2020 г. Ръстът е заложен в законопроекта за бюджета на държавното обществено осигуряване за 2020 г., който правителството одобри.\r\nСредният размер на пенсията ще достигне 412,28 лв., което е с 31 лв. повече в сравнение с 2019 г.\n\r\nОт 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв.\n\r\nМаксималният размер на получаваните една или повече пенсии се запазва на достигнатото през 2019 г. ниво от 1200 лв. Тази стойност ще се прилага за всички пенсии, без оглед на момента на отпускането им.\n                    \n                    \n                \n                \n                \n                \r\nПрогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн.\n\r\nПрез 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година.\r\nМинималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв.\n\r\nНе се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица.\n\r\n\r\n ", "date": "2019.10.31", "title": "Таванът на пенсиите остава 1200 лв. през 2020 г."}
{"url": "https://www.dnes.bg/obshtestvo/2019/10/31/pozitivnite-primeri-za-bylgariia-ot-horata-koito-ostavat-tuk.428034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Утре излиза книгата с вдъхновяващи примери на Даниел Пенчев - \"Хората, които променят България\". Една от историите в нея е посветена на авторката на рубриката \"Завърналите се с Петя Кертикова\", която е и водещ на Новините ON AIR по Bulgaria ON AIR.\n\r\n\"В България има деструктивно виждане, че се случват само негативни неща. Затова имах желание да покажа позитивните примери. Исках всеки от героите ми да е успял в своята област и да е социално ангажиран. Петя я познавам от миналата година и реших, че имаме обща кауза\", сподели в студиото на \"България сутрин\" авторът на книгата Даниел Пенчев.\n                    \n                    \n                \n                \n                \n                \r\nЗаглавието на частта, посветена на Петя Кертикова в книгата, е \"Тук съм, за да остана\".\n\r\n\"Когато Дани се свърза с мен, ми стана радостно, защото историята ми ще достигне до повече хора. Исках да обърна внимание не само на завръщащите се хора в България, на което е посветена и рубриката ми, но и на фактa, че може да се комбинират спортът и ученето\", разказа Петя Кертикова.\n\r\n30 са историите в книгата, което е препратка към 30-те години от началото на прехода в България.\n\r\n\"Енчо Керязов, Краси Георгиев също са сред героите в книгата ми. Общата нишка между тези хора е, че всички са много щедри и даряват времето си за каузите си\", обясни Даниел Пенчев.\n\r\nПетя Кертикова обясни, че оставането в България е много важно и разковничето за успеха на обществото е да се борим заедно за промяната.", "date": "2019.10.31", "title": "Позитивните примери за България – от хората, които остават тук"}
{"url": "https://www.dnes.bg/notifikacii/2019/10/31/grigor-neudyrjim-v-parij-otnese-i-tiim.428106", "text": "Григор Димитров продължава с отличното си представяне на \"Мастърс\"-а в Париж, след като отнесе с 2:0 сета поставения под № 5 Доминик Тийм в осминафинален сблъсък.\r\nГришо се наложи убедително с 6:3, 6:2 и се класира на 1/4-финал в турнира.\r\nС победата Димитров си осигури 133 985 евро и 180 точки за световната ранглиста, в която в момента заема 27-ото място.\r\nНа четвъртфиналите той ще се изправи срещу 23-годишния чилиец Кристиан Гарин, който по-рано днес пласира 13 аса и отрази 3 мачбола при успеха над френския квалификант Жереми Шарди с 6:7(4), 6:4, 7:6(6).\r\nДимитров и Гарин не са се срещали досега.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.10.31", "title": "Григор неудържим в Париж, отнесе и Тийм"}
{"url": "https://www.dnes.bg/notifikacii/2019/10/31/8-vnoska-i-za-2020-g-kolko-sa-parite-za-zdrave.428084", "text": "Размерът на здравноосигурителната вноска се запазва на 8% и догодина. \r\nПрез 2020  г. за Националната здравноосигурителна каса са осигурени 394,7 млн. лв.  допълнителни средства за разходи и трансфери спрямо закона за  2019 г. Днес правителството одобри бюджета на НЗОК, който влиза за обсъждане в парламента.\r\nПредвидени са 4 744 704,9 хил. лв. приходи и трансфери. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г.\r\nТрансферите за здравно осигуряване за 2019 г. са разчетени с ръст от 139,0 млн. лв. спрямо 2019 г., който се дължи на промяна в размера на пенсиите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др.\n                \n                \n                \r\nЗа неданъчни приходи са предвидени 20 571,2 хил. лв., което е с 811,4 хил. лв. повече спрямо заложените през 2019 г.\n\r\nЗа медицински дейности са предвидени  2 850 282,6 хил. лв., за дентални  дейности – 179 800 хил. лв., за лекарствени продукти – 1 243 800,0 хил. лв.\r\n \r\n\n\r\n", "date": "2019.10.31", "title": "8% вноска и за 2020 г. Колко са парите за здраве?"}
{"url": "https://www.dnes.bg/akoshtete-vqrvaite/2019/10/31/cherni-kotki-veshtici-3-mita-koito-vitaiat-okolo-helouin.428057", "text": "Страшният празник Хелоуин се отбелязва днес и еуфорията е голяма, особено ако планирате да се маскирате и обичате да обикаляте за бонбони в квартала. Има няколко символа на празника, които всеки разпознава - тиквите, тиквените фенери, вещиците с метли, прилепите, духчетата, черните котки, бонбоните, карнавалните костюми и т.н. Но около тях витаят митове, които вещицата Бри Луна, която е и креативен директор на \"Hoodwitch\", разбива на пух и прах пред \"Teen Vogue\".\r\n\r\n\r\n \r\nМного хора приемат Хелоуин като маскарадно парти, възможност да блеснат с избор на оригинален костюм, както и да проявят творчество. Да обикаляш квартала маскиран и после да отидеш на парти е забавно, но има нещо повече от това. \r\n \r\nТази традиция идва от древен келтски обичай, наречен Самен. Чрез него се отбелязва началото на зимата и \"смъртта\" на старата година. 31-и октомври се води Вещерската нова година. \"Самен\" означава край на лятото, ако се преведе от ирландски. Празникът обозначава и краят на събирането на реколтата. Келтите са вярвали, че на 31-и октомври се отваря портала между живите и мъртвите. Затова те са се обличали с костюми, слагали са си животински кожи и маски - за да изплашат духовете.\r\n\r\n", "date": "2019.10.31", "title": "Черни котки, вещици... 3 мита, които витаят около Хелоуин"}
{"url": "https://www.dnes.bg/snimka-na-denia/2019/10/31/i-utre-oblachno-i-dyjd-ot-sybota-shte-se-zatoplia.428070", "text": "Постепенно през деня от север валежите ще спират, а облачността ще са разкъсва. Ще продължи да духа до умерен североизточен вятър. Минималните температури ще бъдат между 3 и 8 , а максималните - между 7 и 12 градуса.\r\nНад Черноморието ще е предимно облачно. На места ще превалява дъжд, като постепенно през деня от север валежите ще отслабват и спират. Над северното крайбрежие през втората половина от деня ще има и разкъсвания на облачността. Ще продължи да духа умерен североизточен вятър. Максимални температури на въздуха: 10-12.\r\nТемпературата на морската вода е около 19 градуса. Вълнението на морето ще бъде 3-4 бала, пише БТА.\r\nНад планините ще се задържи предимно облачно и мъгливо. До обяд все още на много места ще има слаби превалявания от дъжд, над 1300 метра - от сняг. В ниските части ще духа умерен югоизточен, а по билата - силен северозападен вятър. Максимална температура на височина 1200 метра около 2, на 2000 метра - около минус 3 градуса.\r\n                \n                \n                В събота вятърът ще се ориентира от юг-югоизток и ще започне затопляне. Ще преобладава облачно време, без валежи, а към края на деня облачността ще се разкъсва и ще намалява.\r\nВ неделя повишението на температурите ще продължи. Ще духа умерен, в Източна България и на места северно от планините и силен вятър от юг-югозапад; там дневните температурите ще достигнат до 25-27 градуса, в останалите райони ще са до около 20. Облачността ще е разкъсана, на места и до слънчево.", "date": "2019.10.31", "title": "И утре облачно и дъжд. От събота ще се затопля"}
