{"url": "https://www.dnes.bg/index/2019/08/01/koloezdeneto-topi-mazninite-pomaga-pri-stres.418299", "text": "Колоезденето е един от начините да поддържате добра физическа форма. Освен това то ви осигурява и бързо придвижване в задръстванията и натоварения трафик. Скорошни проучвания показват, че всъщност карането на колело е и добре за мозъка, подобрява настроението и повишава енергията.\r\nАко го практикувате редовно, тялото ви ще се чувства много по-добре и ще поддържате стегната форма през цялата година. Някои хора карат колело за удоволствие, а други го включват в спортния си режим.\r\n \r\nАко не сте от тях, по-добре помислете дали не е време да завъртите педалите, тъй като колоезденето има големи ефекти върху психическото и физическото здраве.\r\n \r\nТова се дължи на факта, че физическото натоварване се случва сред природата. Упражненията винаги помагат на тялото да се чувства по-свежо и готово за деня, но когато това се прави навън, организмът получава още по-голям заряд.\r\n \r\nКолоезденето помага и на мозъка да се адаптира към околната среда и по този начин да намали нивата на стрес. Когато сте сами на колелото, имате време да помислите върху важните неща от живота, да обиколите нови места и просто да се насладите на собствената си компания.\r\n \r\nНяма спор в това, че всички състезатели по колоездене са в страхотна форма. Това се дължи на дългите тренировки, които спомагат за бързото изгаряне на мазнини. Проучвания показват, че един час върху колелото изгаря от 400 до 1000 калории.\r\n \r\n\r\n \r\n ", "date": "2019.08.01", "title": "Колоезденето - топи мазнините, помага при стрес"}
{"url": "https://www.dnes.bg/stranata/2019/08/01/petyk-idva-sys-slynchevo-vreme-sutrinta-shte-vali-na-mesta.418258", "text": "Тази нощ и утре сутрин на отделни места в източната половина от страната все още ще има валежи, придружени с гръмотевици. Над Западна България ще бъде предимно ясно.\n\r\nПрез деня утре ще преобладава слънчево време, с временни увеличения на облачността, в по-голямата част от страната - без валежи. Ще духа слаб, предимно северозападен вятър. \n\r\nМаксимални температури в повечето райони - между 30 и 35 градуса, в София около 31.\n\r\nПрез нощта срещу събота на отделни места в Западна България ще има краткотрайни валежи и гръмотевици.\r\nНад Черноморието ще бъде предимно слънчево с временни увеличения на облачността. В следобедни часове ще духа до умерен югоизточен вятър. \n                    \n                    \n                \r\n                \r\n                \r\n                \r\nМаксималните температури ще са около 28-30 градуса. Температурата на морската вода е 26-27 градуса. Вълнението на морето ще бъде 1-2 бала.\n\r\nНад планините също ще преобладава слънчево време. След обяд ще има купеста облачност, но само на отделни места ще превали и прегърми. Ще духа слаб до умерен северозападен вятър, който в следобедни часове по най-високите върхове ще се усили. Максимална температура на 1200 метра около 25 градуса, на 2000 метра - около 17.\n\r\nПрез почивните дни - на 3 и 4 август , с усилване на вятъра от северозапад, ще нахлуе сравнително по-хладен въздух. Облачността ще е променлива, по-често значителна. \n\r\nВ събота от запад на изток ще превали и прегърми; по-голяма е вероятността за интензивни валежи и гръмотевични бури в Северна и Източна България, а на отделни места се очакват и значителни количества дъжд. \r\nВ неделя, главно в Североизточна България, все още са възможни краткотрайни валежи.", "date": "2019.08.01", "title": "Петък идва със слънчево време, сутринта ще вали на места"}
{"url": "https://www.dnes.bg/stranata/2019/08/01/zaloviha-banda-za-razprostranenie-na-narkotici.418301", "text": "\n\r\nСпециализираната прокуратура привлече към наказателна отговорност седем лица заза разпространение на наркотици в три области на страната.\r\nРазследва се дейността им и във връзка с производство на марихуана, след като при действията по разследването е намерено и иззето оборудване за наркооранжерия, съобщиха от Прокуратурата.\r\nУчастниците в групата са задържани на 31 юли 2019 г. при операция на ГДБОП, териториалните служби БОП в Бургас, Плевен-Ловеч, ГДНП и Специализираната прокуратура в .\r\nГрупата е действала от октомври 2018 г.\r\n                    \n                    \n                \r\n                \r\n                \r\n                При извършените претърсвания на жилища, промишлени помещения, офиси и автомобили, са намерени и иззети различни доказателства за престъпната й дейност. В жилище на един от участниците в село Дерманци, Ловешко, е открито , пакетиран за продажба на едро. Там са намерени и иззети вентилатори, осветителни тела и други части от цялостно оборудване за отглеждане на растения в затворения помещения.\r\nВ къща на друг участник в групата в село Веселиново, Ямболско, освен наркотици е открито и иззето автоматично огнестрелно оръжие. Суха тревна маса в буркани и оборудване за наркооранжрия са открити в старо промишлено помещение, където се предполага, че доскоро е бил отглеждан индийски коноп.\r\nВ едно от претърсените помещения е намерено и .\r\nНа седемте обвинени за участие в престъпната група е наложено задържане до 72 часа. Предстои в Специализирания наказателен съд да бъде внесено искане за налагане на мярка за неотклонение \"Задържане под стража\" за всеки от тях.\r\n ", "date": "2019.08.01", "title": "Заловиха банда за разпространение на наркотици"}
{"url": "https://www.dnes.bg/obshtestvo/2019/08/01/za-normalen-jivot-2448-leva-neobhodimi-na-chetirichlenno-semeistvo.418256", "text": "За нормален живот на четиричленно домакинство - двама възрастни и две деца, са необходими 2448 лева месечно. Това сочат данните на Института за социални и синдикални изследвания на КНСБ за края на второто тримесечие на годината, пише БТА. \n\r\n\n\r\nИздръжката на живот за човек от четиричленно домакинство е 612,15 лева. Данните бяха представени на пресконференция днес от президента на КНСБ Пламен Димитров и от експерта Виолета Димитрова.\n\r\nТова са необходимите средства за покриване на разходите за храна, за поддържане на жилището, здравеопазване, образование, транспорт и почивка спрямо средните български стандарти за четиричленно домакинство.\n                    \n                    \n                \r\n                \r\n                \r\n                \r\nОбщият ръст на издръжката спрямо предходното тримесечие е 6 лева, а спрямо юни миналата година - 87 лева.\r\nЗа покриване на общата стойност на необходимите средства за издръжка /2448 лева/, трябва нетният размер на заплатата, която получават двамата възрастни, да бъде не по-нисък от 1 224 лева за всеки от тях, при условие, че двамата възрастни са заети и заплатата е единствен източник на доходи.\r\nНеобходимите средства за издръжка на живот на четиричленно домакинство, живеещо в София са 3233 лева, средно на човек - 808, 37 лв., което е с 37 на сто повече от средните нива на издръжката за страната. Ако доходите на семейството в столицата се покриват само от заплатата на възрастните, то за всеки от тях нетната средна работна заплата не трябва да бъде по-ниска от 1617 лева, за да може семейството да живее нормално. Официалните данни за заплатите през първото тримесечие в София - столица, отчитат нетна средна работна заплата от 1285 лева /бруто 1656 лв./, която е с близо 20,5 на сто по-ниска от реално необходимия разполагаем доход за покриване на издръжката на живот на един човек от домакинство.\r\nДомакинствата, които живеят със средства на човек под издръжката на живот са 71,3 на сто, като има тенденция за намаляване - през 2016 година са били около 78 на сто.\r\nДанните на синдиката сочат, че 28,7 на сто от домакинствата в страната са с общ доход на човек над издръжката на живот, 30,3 на сто от домакинствата са с доход на човек до 348 лева /официалната линия на бедност за 2019 г./, или близо до 2 млн.185 хиляди, като спрямо същия период на предходната година намаляват с около 57 хиляди души. 41 на сто от домакинствата са с общ доход на човек от домакинство от линията на бедност /348 лева/ до необходимите средства за издръжка на живот /или около 2 млн. 958 хиляди души/. За едногодишен период се отчита намаление с около 22 хиляди души /при 44 на сто през същия период на 2018 г./\r\nОт КНСБ отчитат, че размерът на средната нетна заплата плавно се доближава до необходимия за издръжката на живот, но все още изоставането е значително. Размерът на нетната средна работна заплата е по-нисък с 287 лева, или изоставането е с около 23,5 на сто. Разликата се свива около 2 пъти за десет години, изоставането през същия период на 2009 година е - 50,8 на сто.\r\nОт синдиката обаче отбелязват, че въпреки благоприятните икономически тенденции и устойчивото нарастване на средната работна заплата за десетгодишен период със 70,5 на сто, едва 30 на сто от българите получават средна или по-висока заплата, като и устойчиво се запазва тенденцията на регионална диференциация в трудовите възнаграждения. Около и над 30 процента е по-нисък средният размер на нетната средна работна заплата от средния за страната в области като Видин /-34 на сто/, Благоевград /- 35,5 на сто/, Кюстендил /-30 на сто/, Смолян /-29,6 на сто/ , Хасково /-28,8 на сто/.\r\nОт КНСБ отчитат още силно разслоение в обществото - най-богатите 20 процента от населението получават средно 7,7 пъти повече от най-бедните 20 на сто, при средно за ЕС от пет пъти. Очертаната ситуация се задълбочава с влизането в сила от 1 юли на новите цени на електро и топлоенергията, смятат от КНСБ.\r\nОт синдиката предлагат целево социално подпомагане срещу риска \"водна бедност\", като целева група са хората с право на помощ за отопление. Предлага се целевата помощ за вода да е месечна, предоставянето да е с ваучер, който да дава право да се покрие разходът за вода на човек за месеца до определения натурален показател за подпомагане - 2,8 куб.м по отчет на подпомагания потребител.", "date": "2019.08.01", "title": "За нормален живот: 2448 лева необходими на четиричленно семейство"}
{"url": "https://www.dnes.bg/stranata/2019/08/01/19-godishno-momiche-padna-s-kolata-si-ot-most-v-smoliansko.418285", "text": "19-годишно момиче от Бургас си счупи едната ръка, след като управляваната от нея кола падна под мост, съобщи Дарик.\r\nИнцидентът е станал на 31 юли в смолянското село Кутела.\r\nВодачката на лек автомобил \"Алфа Ромео 147\" карала с несъобразена скорост, при което колата поднесла. Излизайки от платното за движение, тя паднала под пътното съоръжение.\r\nВ резултат на произшествието е пострадала шофьорката, която е с фрактура на дясна ключица и счупена ръка.\r\nПрегледана е в болницата в Смолян, след което е освободена за домашно лечение.", "date": "2019.08.01", "title": "19-годишно момиче падна с колата си от мост в Смолянско"}
{"url": "https://www.dnes.bg/health/2019/08/01/gyrciia-zabrani-vnosa-na-bylgarsko-svinsko.418257", "text": "Гърция забрани вноса на свинско месо от България. Строги са проверките на граничните пунктове, като под пълна забрана е вносът на свинско месо и продукти, предава БНР.\n\r\nВземат се превантивни мерки срещу разпространението на африканската чума по свинете. Силен е контролът на властите в пограничните райони с България.\n\nАгенцията по безопасност на храните в Гърция въведе извънредни мерки по контрол след информацията за огнища на африканска чума по свинете в България. \n\r\n\"Няма регистриран случай в Гърция\", заявиха пред медиите от аграрното министерство. \n\r\nСпециалисти обаче предполагат, че е въпрос на време вирусът да засегне и свинефермите в Гърция.\n                    \n                    \n                \r\n                \r\n                \r\n                \r\nВ пограничните райони е наложен строг контрол. Всички собственици на свинеферми са информирани и задължени да вземат превантивни мерки. Екипи на специалисти са в постоянен контакт с фермерите и извършват изследвания на свинете.\n\r\nПроверяват също за сертификати за свинете в кланиците.\n\r\nНовият премиер Кирякос Мицотакис се информира лично за прилагане на мерките срещу разпространението на африканската чума по свинете.", "date": "2019.08.01", "title": "Гърция забрани вноса на българско свинско "}
{"url": "https://www.dnes.bg/akoshtete-vqrvaite/2019/08/01/germancite-se-otkazvat-ot-birata-rekordno-niski-prodajbi.418302", "text": "Продажбите на бира в Германия са намалели до 4,6 милиарда литра за първото полугодие, което е най-ниското отчетено равнище за страната в съвремието, съобщи днес германската статистическа служба, цитирана от ДПА.\n\r\n\r\n\r\nАсоциацията на пивоварите обяснява спада с 2,7 процента на годишна основа със сравнително хладното време през май и сравнително високите продажби на бира през юни миналата година, когато беше световното първенство по футбол, пише БТА. \r\n\r\nБирите, смесени с безалкохолни напитки, които са едва 5 процента от общите продажби, отчитат по-лек спад с 1,5 но сто. Статистиката не включва изключително популярните безалкохолни бири.", "date": "2019.08.01", "title": "Германците се отказват от бирата, рекордно ниски продажби "}
{"url": "https://www.dnes.bg/index/2019/08/01/rif-ala-ne-ot-korali-tonove-plastmasa-na-dynoto-na-sredizemno-more.418262", "text": "\n\r\nКато цветни корали, те леко се поклащат заради морските течения. Ала това не са красиви водни обитатели, а пластмасови торбички, които в продължение на години са се събирали на дъното на Средиземно море.\r\n\"Беше много страшна гледка\", казва водолазката  Анабела Рос, която заедно с останалите си колеги от групата Aegean Rebreath се захваща с почистването на водите край остров Андрос. Пред очите им се разкрива цял риф от пластмаса. Само през този месец хиляди пластмасови торбички са извадени от водите на Средиземно море, съобщава Reuters.\r\n\"Наистина ме шокира, шокира всеки, който го видя\", допълва Рос. Замърсените сини води се превърнаха в един от най-отрезвяващите символи на замърсяването, което човекът причинява. А Средиземно море се оказва едно от моретата с най-високи нива на замърсяване с пластмаса в света.\r\r\n                \r\n                \r\n                Гърция произвежда около 700 000 тона пластмасови отпадъци годишно, или около 68 килограма на човек, се посочва в доклада. Около 11 500 тона попадат в нейните морета всяка година и близо 70 процента от тях се връщат отново на бреговата линия, която е една от най-дългите в света.\n\r\nПредполага се, че замърсяването на морето около Андрос е започнало през 2011 г., когато пороен дъжд е предизвикал свличане на незаконно сметище, по-голямата част от което паднала в морето.\n\r\nСини, черни и жълти пластмасови торбички се полюшват между рибите, хванати здраво за скалите. Това е \"като рая на Карибско море, където навсякъде намирате коралови  рифове във всички цветове. Тук е съвсем същото, но вместо корали са  торбички\", казва Рос. Водолазите от Aegean Rebreath се стараят да премахнат всяка една от тях. \n\r\nЕкипът е успял да почисти само малка част от пластмасовите отпадъци, които е открил. Те са извлекли и 300 килограма изоставени рибарски мрежи, известни като \"призрачни мрежи\", край Андрос и в друга операция през юни край Саламина, малък остров близо до Атина.\n\r\n\"Ако хората се чудят къде изчезват отпадъците им, ние ги виждаме всеки път, когато влезем под водата\", казва Рос.", "date": "2019.08.01", "title": "Риф, ала не от корали: Тонове пластмаса на дъното на Средиземно море"}
{"url": "https://www.dnes.bg/sport/2019/08/01/bagata-se-izpravia-sreshtu-derek-liuis-na-ufc-244.418309", "text": "Благой Иванов-Багата научи следващия си опонент в октагона. Българският боец ще се изправи срещу Дерек Люис – пети в ранглистата на UFC при най-тежките. Сблъсъкът ще се проведе на 2-ри ноември в легендарната зала „Медисън скуеър Гардън“ в Ню Йорк на събитието „UFC 244“, пише \n\r\n\n\r\nТова ще бъде трети мач за Багата през тази година в най-голямата ММА верига в света. През март той победи Бен Ротуел на събитието „UFC Fight Night 146“. Три месеца по-късно – през юни последва нов успех, този път над австралиеца Тай Туиваса на „UFC 238“.\n                    \n                    \n                \r\n                \r\n                \r\n                \r\nПрипомняме, че Багата заяви след втората си победа в UFC, че иска сблъсък с боец от топ 5 на ранглистата до края на годината, като желанието му явно ще бъде удовлетворено.\n\r\nБлагой Иванов се намира на 10-то място в ранглистата, докато Люис е с пет места по-нагоре. Победа над „Черния звяр“ би трябвало да вкара българския боец сред най-добрите петима в тежка категория в UFC.\n\r\nРодният боец също сподели новината си в своя профил, като не скри вълнението си и започна отброяване на дните до мача.", "date": "2019.08.01", "title": "Багата се изправя срещу Дерек Люис на UFC 244 "}
{"url": "https://www.dnes.bg/stranata/2019/08/01/ekarisajyt-v-shumen-zatvoren-zaradi-ikonomicheski-interesi.418234", "text": "Управителят на екарисажа в Шумен  Мирослав Александров смята, че обслужването на икономически интереси е довело до принудителното затваряне на съоръжението.\n\nСлед година и половина престой от вчера екарисажът е отворен и има готовност да работи.\r\nЕвропейските регламенти определят изгарянето на животински трупове в мобилни инсинератори като най-ефективен метод за борба с епидемии. На второ място са екарисажите и едва на трето - загробването, каза Александров пред БНР.\r\nЕкарисажът в Шумен, който е най-големият у нас, е запазил капацитета си и очаква държавата да му възложи ангажимент по изгарянето на животински трупове, каза още той, но припомни, че за предишни години БАБХ все още му дължи 8 млн. лева.\n                    \n                    \n                \r\n                \r\n                \r\n                \r\nМеждувременно днес Агенцията по храните започва проверки в населените места в Северна България, които попадат в 20-километровата зона около индустриалните свинекомплекси. Вчера изтече срокът, в който стопаните можеха доброволно да умъртвят домашните си прасета.\n\r\nЗа Южна България срокът е утре. Кметовете в Пазарджишко обаче вече излязоха с обща декларация, в която заявяват, че няма да допуснат принудително умъртвяване на домашните прасета.", "date": "2019.08.01", "title": "Екарисажът в Шумен затворен заради икономически интереси?"}
{"url": "https://www.dnes.bg/world/2019/08/01/sled-14-godini-sporove-i-holandiia-zabrani-burkite.418283", "text": "14 години спорове - толкова отне на Холандия да въведе забрана на бурките. Но от днес, дрехи, които покриват лицето - не само бурки, но и воали, вече не могат да бъдат носени в обществени институции като училища, болници и правителствени учреждения, нито в автобуси и влакове, съобщава БТА. \n\r\nСилите за сигурност вече ще трябва да предупреждават забулените жени да показват лицата си, а глоба от най-малко 150 евро очакват онези, които откажат. Достъпът им до обществени сгради също може да бъде ограничен.\r\nНе само бурките попадат под обстрела на холандските власти - други средства за прикриване на лицето като каски и маски също биват забранени.\r\n                    \n                    \n                \r\n                \r\n                \r\n                За някои, като холандският крайнодесен популист Герт Вилдерс, това е \"исторически ден\". Той заяви пред холандско радио, че това е \"първата  антиислямска мярка\", въведена в страната. Ала други, като болници, компании за обществен транспорт и полицияна, които заявиха, че няма да спазят наредбата.\r\n\r\nПървата държава в Европа, която въведе забрана на пълния ислямски воал бе Франция през 2011 година, припомнят от ДПА. Няколко държави последваха примера й, като последната бе Дания миналата година. Досега според властите са били наложени глоби от 134 до 1340 евро в 39 случая, включително на 22 жени, носещи бурки или никаби.\r\nВ Германия досега са били въвеждани само изолирани и ограничени забрани - например, за обществените служби в провинция Хесен.\r\nМнозина смятат прикриващия цялото лице воал за символ на потискането на жените в исляма. Критиците на забраната обаче я приемат като посегателство над религиозната свобода.", "date": "2019.08.01", "title": "След 14 години спорове – и Холандия забрани бурките "}
{"url": "https://www.dnes.bg/obshtestvo/2019/08/01/s-kupuvaneto-na-f-16-dokazahme-vernostta-si-kym-es-i-nato.418268", "text": "България получи похвала от Вашингтон, че е приключила успешно решаването на въпроса чрез гласуването в парламента за купуването на самолетите F-16. За пореден път доказахме, че сме верни и последователни членове на ЕС и НАТО, организации, които са раздирани от противоречия, но ние продължаваме да бъдем техни съюзници, коментира на пресконференция университетският преподавател и анализатор проф. Нина Дюлгерова, съобщава БТА. \n\n\r\n\n                    \n                    \n                \r\n                \r\n                \r\n                \r\nНадявам се резултатите от това, което правим, имам предвид политическия ни елит и власти, да не са с негативни за България и за региона бъдещи резултати. Все пак живеем в България и на Балканите, в Черноморския регион, коментира Дюлгерова.\n\r\nЕвроизборите показаха, че т.нар. ксенофобски, антиевропейски сили нямат тези мащаби, които бяха привиждани. Те не са толкова влиятелни и силни, колкото се твърдеше, коментира юристът и политически анализатор Мирослав Попов. \n\r\nСпоред него обаче се е случило нещо много важно, което се \"поприкрива\" малко от европейците - самите позиции на евроскептиците полека са проникнали в цялото политическо пространство. Без да мога да го генерализирам като извод, ще кажа, че във всички политически сили в европейските общества, се появиха нотки на евроскептицизъм и те се схващат като легитимни. Европейските народи и общества някак си се освобождават от едни окови на едно императивно проевропейско декларативно мислене и говорене, от един \"поръчков\" проевропейски оптимизъм, който животът като че ли не потвърждава, коментира Попов, който смята, че спасителната формула за Европа е формулата на \"еврореализма\".", "date": "2019.08.01", "title": "С купуването на F-16 доказахме верността си към ЕС и НАТО"}
{"url": "https://www.dnes.bg/stranata/2019/08/01/na-kosym-spasiha-dve-momchenca-ot-udaviane-v-reka-vycha.418310", "text": "Пожарникари спасиха две момченца от удавяне.\r\nДнес към 14.35 часа бил получен сигнал за деца, които си играели в коритото на река Въча, но заради бързо покачващото се ниво на водата, не можели да излязат от там.\r\nВеднага към мястото били насочени четири пожарни екипа и водолази. На място спасителите видели децата, обгърнали с ръце дънер в средата на коритото на реката и викащи за помощ, съобщиха от МВР.\r\nСилното течение на водите затруднявало работата на екипите, които не успели с въжета да достигнат до тях.\r\nС помощта на лодка спасителите успели да ги достигнат и качат живи и невредими. Двете момченца, на видима възраст 5 и 8 години, са предадени на родителите.", "date": "2019.08.01", "title": "На косъм: Спасиха две момченца от удавяне в река Въча"}
{"url": "https://www.dnes.bg/temida/2019/08/01/arteks-ponesli-1-8-mln-lv-zagubi-zaradi-zlaten-vek.418315", "text": "\"Артекс\" е понесла загуби в размер на 1,8 милиона лева от издаването на заповедта на ДНСК през април за спиране на строежа на небостъргача \"Златен век\" в столичния квартал \"Лозенец\". Това твърди строителната компания в официална позиция след решението от 30 юли на Софийския административен съд.\n\n\n\nСъдът потвърди валидността на разрешението за строеж на многофункционалната сграда \"Златен век\" и отмени заповедта на ДНСК за спирането на строежа. Решението все пак не е окончателно и може да се обжалва пред ВАС.\n\r\nОт аргументите на съда става ясно, че ДНСК не е имала правно основание за спирането на строежа и строителството може да продължи.\n                    \n                    \n                \r\n                \r\n                \r\n                \r\n\"Липсата на прозрачност и правната несигурност, създадени от действията на институциите преди това решение на САС, доведоха до загуби за „Артекс“ в размер на 1 800 000 лв от издаването на заповедта на ДНСК на 15.04.2019 до днес. В крайна сметка с това си решение Съдът потвърди, че Разрешението за строеж на \"Златен век\" е валидно – нещо, в което ние от \"Артекс\" винаги сме били сигурни. Решението на съда идва и като потвърждение на множество официални правни становища на видни правни специалисти като проф. Дончо Хрусанов, проф. Огнян Герджиков, проф Иван Русчев, проф. Димитър Костов, проф. Иван Тодоров, Явор Зартов.\n\r\nТака, както е посочено и в Решениетo, съобразно визираната практика на Върховният административен съд, десетгодишният срок спрямо издаденото Разрешение за строеж ще изтече през 2028 г.  В една правова държава Законът следва да се изпълнява от всички нейни субекти, т.е. очакваме и разчитаме, че институциите и гражданите ще се съобразят с решението на съда\", се посочва още в позицията.", "date": "2019.08.01", "title": "\"Артекс\" понесли 1,8 млн. лв. загуби заради \"Златен век\" "}
{"url": "https://www.dnes.bg/akoshtete-vqrvaite/2019/08/01/tekst-na-linkin-park-spasi-samoubiec.418272", "text": "Жена от Флорида е успяла да спаси мъж от самоубийство миналата седмица, като е цитирала текст на Linkin Park, предават от \"WKMG-TV\".\r\nЗдравната работничка Кристина Сетани е шофирала по мост във Флорида, когато е видяла мъж да стои отвъд парапетите и да се готви да скочи от моста. Тя слиза от колата и отива при него, защото много се притеснила.\r\n \r\nКристина сяда до мъжа и започнала да цитира текст на рок бандата от песента им \"One More Light\" - \"На кого му пука, ако още една светлина изгасне?/ Е, на мен\" (Who cares if one more light goes out? / Well, I do).\r\n \r\n\r\n ", "date": "2019.08.01", "title": "Текст на Linkin Park спаси самоубиец"}
{"url": "https://www.dnes.bg/politika/2019/08/01/plamen-georgiev-s-molba-do-vss-iska-pak-da-e-prokuror.418228", "text": "\n\n\nВ понеделник ще се проведе заседание на Прокурорската колегия на ВСС с единствена точка в дневния ред -  в Специализираната прокуратура, съобщиха от ВСС.\r\n на шефа на КПКОНПИ. Георгиев излезе в дълъг отпуск още през месец април тази година, след като прокуратурата и НАП стартираха проверка срещу него.\r\nПричина беше терасата му с площ от 186 кв. м, която Георгиев не е декларирал, въпреки че е вписана в нотариалния му акт. Имотът на Георгиев стана част от разразилия се скандал „Апартаментгейт“, който доведе до редица оставки от публични длъжности на замесените в него.", "date": "2019.08.01", "title": "Пламен Георгиев с молба до ВСС: Иска пак да е прокурор"}
{"url": "https://www.dnes.bg/muzika/2019/08/01/oficialen-krai-udstok-50-niama-da-se-systoi.418251", "text": "След множество проблеми, скандали и разочарования, провеждането на юбилейния рок фестивал \"Удсток 50\" в американския щат Ню Йорк официално няма да се състои. \n\r\nТридневният фестивал трябваше да отбележи 50-тата годишнина от легендарният  \"Удсток\" проведен през 1969 година, когато на сцената се качват Джими Хендрикс, Карлос Сантана, Джанис Джоплин, Who и много други изпълнители, които впоследствие се превъръщат  в някои от най-големите рок легенди.\r\nВъпросът, дали \"Удсток 50\" ще се състои виси от месеци. Един от инвеститорите обяви, че фестивалът няма да се състои още през май, но организаторите отрекоха и заявиха, че шоуто трябва да продължи. Ала това доведе до още проблеми - преместване на локация, забавяне на разрешения.\r\n                    \n                    \n                \r\n                \r\n                \r\n                Заради тези непредвидени ситуации, времето на организаторите изтича. Две седмици преди обявените дати, няма нито място, нито билетите са пуснати в продажба. Хедлайнерите, сред които Jay-Z и Майли Сайръс се отказаха.\r\nВ момент на отчаяние миналата седмица, организаторите се опитаха да обяват безплатно събитие, но повечето от 80-те изпълнители се отказаха.\r\n \r\n ", "date": "2019.08.01", "title": "Официален край! \"Удсток 50\" няма да се състои  "}
{"url": "https://www.dnes.bg/notifikacii/2019/08/01/2019-a-rekordna-aktivnost-i-novi-obekti-v-molovete.418239", "text": "Рекордна наемна активност в търговските центрове отчитат експерти през първата половина на 2019 г.\r\nЗа периода в моловете в София и в страната са отворили над 60 000 кв. м нови магазини, което надхвърля обемите на пазара за всяка от последните пет години. Това показва статистиката на консултантската компания за бизнес имоти Cushman & Wakefield Forton.\n\r\nСилната наемна активност за периода се дължи основно на отварянето на търговския център Delta Planet (37 000 кв. м) във Варна през март, както и на разширението на The Mall в София с 12 000 кв. м на мястото на освободените от Carrefour площи.\r\nПродължава преструктурирането на освободените от веригата помещения в Paradise Center. През първото шестмесечие на годината нови обекти отвориха и в открития миналата есен търговски център Plovdiv Plaza.\r\r\n                \r\n                \r\n                Анализът на компанията показва, че с навлизането на пазара в по-зряла фаза София и големите градове вече са наситени с площи в търговски центрове. Нови проекти излизат все по-рядко и наемният пазар е движен най-вече от размествания и обновяване на миксовете от наематели във вече работещите.\n\r\nСегашната вълна от нови откривания е благоприятна и за наемателите, тъй като дава възможност на бързо разрастващи се брандове да увеличават присъствието си на пазара.\r\nСилната активност на наемателите и ограничените възможности за разрастване са причини за продължаващия ръст на наемните цени.\r\nПрез второто тримесечие на 2019 г. средният наем на първокласна площ във водещите търговски центрове в София достигна 36 евро/кв. м, а на водещите търговски улици - 54 евро/кв. м. Тенденцията е към плавно покачване на цените през следващите тримесечия, смятат от компанията. \n\r\nАктивният наемен пазар е довел и до спад на дела на незаетите площи в София от 9% на 7% през полугодието. \n\r\n\r\n ", "date": "2019.08.01", "title": "2019-а: Рекордна активност и нови обекти в моловете "}
{"url": "https://www.dnes.bg/index/2019/08/01/edin-po-malko-paskalev-niama-da-e-kandidat-za-sofiia-na-bsp.418232", "text": "Няма да се кандидатирам за кмет на София, обяви пред bTV бившият кмет на Благоевград Костадин Паскалев и допълни, че решението му е \"100% сигурно\".\n\r\nПо думите му, в страната няма енергия да се говори за политики в местната власт и това е голям проблем, но не смята, че той може да го промени. \n\n\nЩо се отнася до това, дали БСП ще издигне кандидатурата на омбудсмана Мая Манолова за кмет на столицата, Паскалев заяви, че решението за кандидата ще бъде взето от градската организация на партията в средата на септември. \n\r\n\"Омбудсман и кмет са две различни неща. В момента Манолова има голям рейтинг, но това не е опраделящо за едно успешно управление на града\", изтъкна политикът. \r\n                \r\n                \r\n                \r\nСпоред него обаче предизвикателството пред политиците е не това да коментират личностите на кандидатите, а да предложат реални политически решения. \n\r\n\"София има изключително много проблеми, огромна част от които се коренят в кметското управление на Бойко Борисов. Доказателство за това е, че разрешителното за строеж на сградата \"Златен век\" е било издадено именно от Борисов\", каза Паскалев. \n\r\nТой коментира и казуса с терасите на подалия вчера оставка шеф на КПКОНПИ Пламен Георгиев. \n\r\n\"Георгиев е абсурд да не знае за какво става въпрос с тези тераси, като има предвид, че е юрист\", смята бившият кмет на Благоевград и допълни, че никак не е изненадан от оставката на Георгиев.\n\r\n ", "date": "2019.08.01", "title": "Един по-малко: Паскалев няма да е кандидат за София на БСП"}
{"url": "https://www.dnes.bg/cars/2019/08/01/pagani-predstavi-nov-shediovyr-za-nad-3-mln-evro.418254", "text": "Компанията Pagani представи суперколата си Huayra BC Roadster, която бе определена като най-сложният проект в историята на италианската марка. В конструкцията на роудстъра са използвани редица композитни материали, съчетаващи карбон с титан и дори дърво. А буквите BC в името са инициалите на Бени Кайол - човекът, който си е купил първата кола на Pagani и който е вдъхновил фирмата за направата на този автомобил.\n\r\nЗа намаляване на теглото Huayra BC Roadster е изградена около нов монокок. Той е направен от ново поколение композитен материал, създаден на основата на карбон, титан и Triax (смес на пластмаса с полиамид или найлон). Въпреки по-малкото си килограми, конструкцията е с 12% по-здрава от досега използваната за моделите на марката.\r\n                    \n                    \n                \r\n                \r\n                \r\n                Напълно преработено е и окачването на автомобила, като в него също се залага на специални материали. Роудстърът е получил и напълно нови електронно-управляеми амортисьори, които значително подобряват стабилността при високи скорости.\n\r\nСиловият агрегат на Huayra BC Roadster е използваният и досега за модели на марката 6,0-литров V12, разработен от Mercedes-AMG. Двигателят е оборудван с два нови турбокомпресора и има специален всмукателен колектор, използващ впръскване на масло под високо налятане. Моторът е с двойни дроселни клапани, 4 охладителя и блок за управление Bosch. Мощността му е 800 к.с. и 1050 Нм, които са достъпни още при 2000 об/мин. Агрегатът отговаря на най-жестоките мерки за екология, в това число и тези в щата Калифорния.\r\n", "date": "2019.08.01", "title": "Pagani представи нов шедьовър за над 3 млн. евро"}
{"url": "https://www.dnes.bg/obshtestvo/2019/08/01/borisov-v-skopie-shte-vi-pomagame-s-f-16-da-ne-kajete-che-shte-napadame.418255", "text": "Премиерът Бойко Борисов призова в Скопие да приключат конфликтните теми и България и Северна Македония да работят заедно.\r\n\"България по никакъв начин не се меси в работите на Република Северна  Македония. Аз също внимателно съм изследвал вашата медийна среда и за  мое голямо съжаление виждам силно влияние против България. Да попитам:  \"Какво е поискала България от Северна Македония, какво не сме направили  за Северна Македония\", заяви Борисов на съвместния брифинг с колегата си Зоран Заев.\n\nПремиерите отбелязват втората годишнина от подписването на Договора за приятелство,  добросъседство и сътрудничество между двете страни и честване на събития  и личности от общата ни история – Илинденско-Преображенското въстание и  Гоце Делчев.\r\n                    \n                    \n                \r\n                \r\n                \r\n                \"Нашите герои като са загинали, са имали точно  тези цели - да бъдем братя, да имаме просперитет и високи доходи. Защото  това е най-голямата цел на всеки политик, а ние с нашата политика сме  се докарали да бъдем най-бедни\", коментира Борисов, цитиран от .\r\nПо думите му ежедневно трябва да се работи за обединяване на усилията и приключване на конфликтите.\r\n\"Надявам се историците не само да не попречат, а да положат огромни усилия и да намерят правилното изразяване на историята, която да ни обединява, заедно да отидем да се поклоним на техните гробове. На тази територия, тези хора са си давали живота\", каза българският премиер.\r\nБорисов каза, че не му се иска дори да мисли, че може да се стигне дотам България да поставя условия за членството на Македония в ЕС \"след всички усилия, които направихме\" и предложил на Зоран Заев да работят по тази тема във Варна, вместо да почиват.\r\n\"Веднъж казах северномакедонци и тук ме изписаха, извинявам се, казал  съм го без никакъв умисъл. Излезе, все едно съм искал да ви обидя\", каза  Борисов. \"Ако гледаме нашия си български интерес, няма по-добро от това  Северна Македония да влезе в ЕС и НАТО. Знаете, сега като дойдат новите  изтребители, ще можем да помагаме и на Северна Македония. Само да не  каже някой, че ще ги нападаме сега\", коментира Борисов.   \r\nПреди това двамата премиери разговаряха, като отчетоха ползите от изпълнението на Договора за приятелство, добросъседство и сътрудничество. Според Борисов постигнатите резултати за последната една година по въпросите от общата ни история надхвърлят многократно постигнатото за повече от 20 години. Той обърнал внимание на дейността на мултидисциплинарната експертна комисия, като отбелязал необходимостта от нова динамика в работата й, която може да доведе до бързи и категорични резултати.\n\r\nСпоред Борисов предстоящото съвместно председателство на Берлинския процес през 2020 г. е също от изключително значение за развитието на добросъседските отношения. Акцент е бил поставен върху приоритетния за двете страни коридор номер 8. Според Борисов строителството може да се ускори, включително като се потърсят допълнителни възможности за неговото финансиране. \r\nСлед края на пресконференцията премиерите Борисов и Заев участваха в церемонията по полагане на цветя пред гроба на Гоце Делчев в църквата \"Св. Спас\" в Скопие.", "date": "2019.08.01", "title": "Борисов в Скопие: Ще ви помагаме с F-16, да не кажете, че ще нападаме!"}
{"url": "https://www.dnes.bg/temida/2019/08/01/udar-heroin-za-1-mln-lv-hvanaha-na-kapitan-andreevo.418264", "text": "Хероин за над един милион лева е намерен в хладилна чанта при опит да се вкара в страната през ГКПП \"Капитан Андреево\" от английски гражданин, съобщава bTV.\n\r\nНаркотикът е с тегло 17,3 кг., разпределен в 17 пакета, които са били облепени със специално фолио, така че да не бъдат уловени от рентгена на митницата. \n\r\nПакетите са били скрити в двойно дъно на хладилна чанта. Митничарите са използвали метода \"Анализ на риска\", за да отделят колата с английска регистрация за щателна проверка и така стигат до хероина.\n\r\nПри задържането на англичанина и неговото разпитване, разследващите стигат до извода, че има и втори участник в международния канал за трафик. Той е подмамен да се срещне с трафиканта и така и двамата са задържани. \n                    \n                    \n                \r\n                \r\n                \r\n                \r\n\"Това е трети случай в рамките на 4 месеца. Задържано е и лице, което стои по-високо в организацията на този канал. Той е ирански гражданин, който има валидни документи за пребиваване в Германия\", уточни директорът на Агенция \"Митници\" Георги Костов.", "date": "2019.08.01", "title": "Удар! Хероин за 1 млн. лв. хванаха на Капитан Андреево"}
{"url": "https://www.dnes.bg/notifikacii/2019/08/01/tornado-prichini-shteti-v-turciia-krai-bylgarskata-granica.418267", "text": "Торнадо край границата с България изкорени множество дървета в Турция, причини щети на слънчогледови ниви и предизвика паника сред местното население, съобщава турската частна телевизия НТВ. \r\n\r\nСмерчът се е вихрил в продължение на 10 минути в турския окръг Къркларели (Лозенград).\r\n\r\nСтихията е изкоренила 30-годишни тополи по пътя си, под които са зейнали двуметрови ями.\r\n\r\nМестни жители си спомнят, че голямо торнадо е минало в същия район и преди 36 години, пише БТА.\r\n\r\nНанесените върху селскостопанските насаждения щети са засегнали площ от 200 декара, оценяват в засегнатото от стихията село Тозаклъ в района на град Пънархисар (Бунархисар).\r\n ", "date": "2019.08.01", "title": "Торнадо причини щети в Турция край българската граница"}
{"url": "https://www.dnes.bg/obshtestvo/2019/08/01/zatiagat-izdavaneto-na-byrzi-krediti-zaradi-haknatata-nap.418263", "text": "Заради изтичането на данни от НАП, в момента текат обсъждания дали да не се предприеме затягане на някои режими, включително по отпускането на бързи кредити, каза днес във Варна вицепремиерът Томислав Дончев, който поздрави участниците в научна конференция, посветена на 140-а годишнина на Военноморските сили, съобщава БТА. \n\n\r\n\n\r\nПо думите му анализите на специалистите сочат, че хакването на данъчната агенция няма потенциал за създаване на кой знае какви проблеми, тъй като ЕГН-та до преди няколко години бяха общодостъпна информация. В комбинация с други лични данни обаче, може да се стигне до неприятни ситуации, посочи Дончев.\n                    \n                    \n                \r\n                \r\n                \r\n                \r\nВицепремиерът допълни, че проектът за построяване на нови патрулни кораби за ВМС е във финалната си фаза и изрази надежда, че до края на тази година може да бъде избран изпълнителят и да бъде подписан договор. Той каза още, че е разговарял с кмета на Варна Иван Портних за възможностите в града да се реализират проекти в сферата на образователната и научната инфраструктура. Идеята е да бъде изграден кампус с образователен център, който да обединява няколко учебни заведения. Дончев посочи, че необходимата инвестиция ще надхвърли 10 милиона лева, като се има предвид, че трябва да бъде построена нова сграда на Математическата гимназия.\n\r\nПредстоят мащабни инвестиции в научната инфраструктура - лаборатории, центрове за върхови постижения, паркове, инкубатори, допълни вицепремиерът. И уточни, че Варна има потенциал, но е нужно университетите в града да работят заедно.\n\r\nПреди началото на научната конференция командирът на ВМС контраадмирал Кирил Михайлов каза пред журналисти, че до края на годината предстои най-голямото учение на флотилията бойни и спомагателни кораби. Фрегата \"Дръзки\" има планирано участие в операцията на НАТО \"Сий Гардиън\". Освен това българските ВМС ще участват и в противоминни учения на Турция и Гърция.\n\r\nКонтраадмирал Михайлов допълни, че очакванията са до края на годината ВМС да получат и още един вертолет, напълно съвместим с тези, с които разполагат.", "date": "2019.08.01", "title": "Затягат издаването на бързи кредити заради хакнатата НАП"}
{"url": "https://www.dnes.bg/redakcia/2019/08/01/olga-momicheto-koeto-samo-se-izpravi-sreshtu-policiiata-na-putin.418246", "text": "Тя е крехка. Седнала с кръстосани крака на земята. Въоръжена само с малка книжка – конституцията на Русия.\r\nЗад нея е най-свирепата анти-протестна полиция в страната. Десетки мъже, въоръжени с щитове, палки и каски. \n\r\nНо подобно на мъжа, опитал се да спре танковете, вървящи към площад Тянанмън, момичето се превърна в събирателен образ на младите демократични хора, като само се изправи срещу силите за сигурност на Владимир Путин. Тя стана един от най-мощните символи на съпротивата срещу едноличната власт на президента.\r\nОлга Мисик е на 17 години. А конституцията държи в ръце, защото в нея се споменава правото на мирни събирания. Момичето започва да я чете пред полицаите. Те, от своя страна, не знаят как да реагират на подобна проява, за това просто се оттеглят зад нея.\r\r\n                \r\n                \r\n                \"“, казва Олга пред руският сайт Meduza.\r\n\"Не си и помислих, че някой друг освен тях ще ме чуе. Седнах на земята и започнах да чета конституцията ни, наблягайки на факта, че действията на полицията са нелегални“, допълва тя.\r\nПоследните протести в Москва бяха предизвикани, след като няколко лидери на опозицията бяха възпрепятствани от участие на изборите през септември. Но и  призоваха за повече свобода и откритост в Русия, където често изборите са смятани за подправени.\r\nКонституцията често е развявана на подобни събирания, тъй като Путин често пренебрегва поправка номер 31 – правото на свободни събирания – за да предотврати протести.\r\n\"Несправедливостта притеснява всички. Днес е регионалният парламент в Москва. Утре ще е кметът на града. Просто е въпрос на време. Мисля, че е глупаво протестът ни да се вижда само като борба за свободното допускане на кандидати до изборите. Той е в защита на елементарни конституционни права, които не биха били поставяни под въпрос в една демократична страна“, казва Олга.\r\nМомичето спокойно си тръгва от протеста. Полицията не посмява да я задържи. По-късно е арестувана на влизане в метростанцията.\r\n\"Те не се представиха. Не обясниха причината за действията си. Нямаше много хора около мястото. Хванаха ме за ръцете и краката и ме завлякоха в съседната уличка. Крещях, че ме нараняват, а те ми отговориха, че знаят най-добре“, споделя момичето.\r\nОлга остава зад решетките цял ден. След месец започва процес срещу нея за присъствието на събитие, което се е провело без позволение. .\r\n ", "date": "2019.08.01", "title": "Олга – момичето, което само се изправи срещу полицията на Путин"}
{"url": "https://www.dnes.bg/obshtestvo/2019/08/01/influensyrite-vzimat-mejdu-300-i-10-000-lv-na-publikaciia.418250", "text": "Инфлуенс маркетингът е най-модерният начин за реклама с оглед бума на социалните мрежи напоследък.\r\nНеслучайно мнозина у нас следват световните тенденции, като предлагат своите аудитории за разпространение на реклама. Но, докато едни получават между 300 и 500 лв. на публикация, то други се радват на няколко хиляди лева премия. Това коментира интернет предприемачът Велизар Величков в ефира на .\r\n„В западните държави и Щатите има инфлуенсъри, които годишно изкарват стотици и дори милиони долари. В България има хора, които получават по 5 000 – 10 000 лв. на публикация, но традиционно цената за платена публикация е между 300 и 500 лв.“, казва Величков.\r\n                    \n                    \n                \r\n                \r\n                \r\n                Лазар Ангелов е най-успешният българин в този бранш със своите 15 млн. последователите във Facebook и още 6 млн. в Instagram.\r\n", "date": "2019.08.01", "title": "Инфлуенсърите взимат между 300 и 10 000 лв. на публикация"}
{"url": "https://www.dnes.bg/obrazovanie/2019/08/01/sled-tretoto-klasirane-broiki-ima-v-nemskata-smg.418275", "text": "Приключи централизираната кампания за прием в гимназиите след 7-ми клас. След третото класиране , стана ясно по-рано днес. \n\n\n\r\n„Над 850 са свободните места, така че има достатъчно. Отчитаме обстоятелството, че за първа година, от много години насам, имаме свободни места във всички желани училища“, заяви началникът на РУО – София-град Ваня Кастрева.\r\nТри места са останали в 91 немска гимназия, три в Софийска математическа гимназия, едно в ТУЕС, информира още тя.\r\n\"Това се дължи на обстоятелството, че родителите имаха правото да направят своя онлайн избор да кандидатстват в различни области. Когато децата са класирани в две области и те всъщност имат правото да изберат къде да се запишат, то се получава незаписване в дадено училище и мястото остава незаето“ коментира Кастрева пред БНТ.\r\n                    \n                    \n                \r\n                \r\n                \r\n                Предстои последният етап, четвъртото или още казано, , което вече е децентрализирано - местата се разпределят от директорите на училищата. 386 са децата, които не са се класирали на трите етапа, но сега имат възможност да подадат своите оригинални заявления в желаните училища.\r\nКастрева обясни, че при директорското класиране правилата се запазват, като се стремят да има публичност и прозрачност, и децата с най-висок бал да бъдат приети. Всички данни и графици трябва да бъдат оповестени на сайта на съответното училище, за да могат родителите да го проследяват.\r\n като се очаква това да се случи с още 5.\r\nДиректорите могат да приемат деца за четвърто класиране до 10 септември.", "date": "2019.08.01", "title": "След третото класиране: Бройки има в Немската, СМГ..."}
{"url": "https://www.dnes.bg/bulgaria/2019/08/01/zaiavleniiata-za-pomoshti-za-deca-veche-onlain.418233", "text": "Заявленията за помощи за деца вече, предаде Нова.\r\nОт днес влизат в сила промените в правилника за прилагане на Закона за семейните помощи за деца. С промяната се цели намаляване на административната тежест и улесняване на гражданите.\r\nДосега документи се подаваха само лично в дирекция \"Социално подпомагане\" според настоящия адрес на заявителя. От днес, за да подадат заявленията онлайн, .", "date": "2019.08.01", "title": "Заявленията за помощи за деца – вече онлайн"}
{"url": "https://www.dnes.bg/rock/2019/08/01/celuvka-protest-rammstein-zashtitiha-geiovete-v-rusiia.418265", "text": "“Русия, обичаме те!“ С това описание групата Rammstein публикуваха интересна снимка от концерта си в Москва. На нея китаристите Паул Ландерс и Рихард Круспе се целуват.\r\nПрез 2013 година Русия приема закон срещу \"гей пропагандата“. Тази малка целувка от страна на членовете на бандата е всъщност голяма провокация срещу местните власти.\r\nПо време на изпълнението на Aüslander Ландерс и Круспе допират устни в знак на протест и подкрепа към LGBTQ+ движението, което е репресирано в страната. На 21 юли тази година тялото на активистка за правата на хомосексуалистите бе открито Сан Петербург. Тя е била душена и наръгана.\r\nПреди да стъпят на сцената в Москва  Rammstein имаха концерт в Полша, където развяха LGBT флаг, след като много хора станаха жертви на насилие по време на прайд шествието. \r\n \r\n                    \n                    \n                \r\n                \r\n                \r\n                 \r\n ", "date": "2019.08.01", "title": "Целувка-протест: Rammstein защитиха гейовете в Русия"}
{"url": "https://www.dnes.bg/world/2019/08/01/biagstvo-voinik-ot-kndr-potyrsi-ubejishte-v-iujna-koreia.418244", "text": "Южнокорейската армия задържа войник от Северна Корея, който е пресякъл строго охраняваната демилитаризирана зона, която разделя двете държави, съобщи Reuters. \n\r\nКомитетът на началникците на щабоев съобщи, че севернокорейският войник е изявил желание да дефектира в Южна Корея.\n\n\n\n\r\nТой е войник на активна служба в армията на КНДР и първо е бил засечен от термалните камери, които охраняват границата между двете страни. Той е бил хванат от южнокорейската армия макло преди полунощ в сряда. \n\r\nСъщо в сряда армията на Южна Корея откри тяло край демилитаризираната зона, за което се смята, че е на цивилен гражданин на Северна Корея. \n                    \n                    \n                \r\n                \r\n                \r\n                \r\nТялото е било открито в река Имджин и според патоанатомите човекът е мъртъв от поне две седмици, съобщава южнокорейската агенция Йонхап. \n\r\nВчера Южна Корея върна обратно трима севернокорейци, които са прекосили морската граница между двете страни с рибарска лодка. Властите от юга съобщават, че рибарите може би са искали да избягат, но все пак сами са избрали да се върнат обратно. \n\r\nВсяка година стотици севернокорейци бягат от страната си в търсене на свобода. Преминаването на демилитаризираната зона обаче е трудно. Тя е обсипана с мини, от двете страни има високи огради и е охранявана от тежко въоръжени войници от двете страни. \n\r\nПоследният случай на войник, избягал от КНДР през демилитаризираната зона е от ноември 2018 г. През ноември 2017 г. друг войник беше прострелян няколко пъти от севернокорейската армия, докато прекосяваше зоната. Той успя да се спаси и лекари от Южна Корея се грижиха за него. \n\r\nСеверна и Южна Корея се съгласиха през 2018 г. да намалят напрежението по границата си, като намалят броя мини и охранителни постове, както и да ограничат въоръжението на своите войници.", "date": "2019.08.01", "title": "Бягство: Войник от КНДР потърси убежище в Южна Корея"}
{"url": "https://www.dnes.bg/obshtestvo/2019/08/01/knsb-s-trevoga-veterinari-ne-stigat-zaplatite-im-niski.418269", "text": "За ръст на заплатите на ветеринарните лекари в Агенцията по храните настояха от КНСБ.\r\nВ момента има 267 държавни ветеринарни лекари, колкото е броят на  общините, но те не успяват да покрият всички населени места и малки  общини.\r\nНеобходимо е удвояване на лекарите, особено в критичната  ситуация с чумата, коментираха на брифинг президентът на КНСБ Пламен Димитров и Светла Василева, председател на Федерацията на независимите синдикати в земеделието.\r\nТе говориха за социалните аспекти на кризата с африканската чума по свинете, предаде БТА.\r\nРаботните заплати в БАБХ са с 250 лева под средната за страната, а има все още специалисти, които получават от порядъка на 660-800 лева, каза Светла Василева.\r\n                    \n                    \n                \r\n                \r\n                \r\n                В момента заплатите на ветеринарните лекари са от 930 до 1000 лева, но от КНСБ искат стартово възнаграждение от 1200 лева, за да бъдат привлечени младите хора. Има 70 свободни щатни бройки в БАБХ, но за тях няма кандидати.\r\nСега лекарите са принудени да изпълняват и дейностите по дезинфекция, тъй като много от хората на тази длъжност са били съкратени - от създаването на агенцията са съкратени 800 души, обявиха от синдиката.\r\nОт КНСБ са притеснени и за 20-те хиляди заети в 65-те свиневъдни ферми, които могат да останат без работа заради кризата с африканската чума.\r\n\"Добрата новина е, че те са осигурени за всички рискове и дори да закрият съответната ферма, могат да стигнат до бюрото на труда\", коментира Пламен Димитров. Той изрази надежда, че повечето от тези хора ще бъдат запазени на работа.\r\nСпоред него голям проблем е бъдещето на хората в няколко десетки хиляди лични стопанства, тъй като голяма част от тях не са осигурени. Според КНСБ за стопаните също трябва да има някакъв вид подпомагане, тъй като цели семейства ще останат без поминък, а и без обезщетения за безработица.\r\n ", "date": "2019.08.01", "title": "КНСБ с тревога: Ветеринари не стигат, заплатите им ниски!"}
{"url": "https://www.dnes.bg/stranata/2019/08/01/zadavat-se-pyrvite-protesti-sreshtu-izbivaneto-na-praseta.418207", "text": "Задават се първите протести на земеделски стопани заради избиването на домашни прасета. Мярката е наложена от държавата в редица населени места за ограничаване на африканската чума по свинете.\n\n\n\r\nНедоволството си ще изразят в района на Пазарджик, Ямбол и Сливен, съобщава bTV. Много от собствениците имат срок до 2 август да умъртвят своите домашни прасета, дори и да нямат признаци на болестта. \r\n\r\nМеждувременно над 57 са вече огнищата на африканска чума. Снощи заразата беше открита и при домашни животни в задни дворове в Монтана, Лом и село Ковачица. Поразените свинекомплексите вече са 5. \r\n\r\nНови 34 хиляди животни трябва да бъдат умъртвени в новозасегнатите ферми - в силистренското село Попина и великотърновското село Българско Сливово, въпреки че там мерки са взети още преди една година.", "date": "2019.08.01", "title": "Задават се първите протести срещу избиването на прасета"}
{"url": "https://www.dnes.bg/sport/2019/08/01/peia-s-recital-sreshtu-nash-grisho-otnese-go-v-dva-seta.418208", "text": "Григор Димитров отпадна от турнира в Лос Кабос, Мексико, след като допусна загуба във втория кръг от Гуидо Пея 4:6, 2:6. \n\r\nВторият поставен в схемата изнесе рецитал на родния тенисист, който продължи едва час и 12 минути.\n\r\nВ хода на двубоя Димитров допусна седем двойни грешки и записа само два аса. Българският тенисист не беше стабилен на сервис, завършвайки с едва 58% вкаран първи сервис и точно толкова спечелени точки при него. При второто му подаване ефективността беше дори по-ниска – само 36%, .\n\r\nТова беше трети мач на Димитров срещу 24-ия в света Пея, като българинът записа втора загуба от него. В следващия кръг аржентинецът ще се изправи срещу 112-ия в света Ву Квон Сон от Южна Корея, който победи друг представител на южноамериканската страна Хуан Игнасио Лондеро.\n                    \n                    \n                \r\n                \r\n                \r\n                \r\nЗагубата е 13-а за Димитров в неговия 25-и мач през годината. Следващата надпревара, в която той ще участва е в турнира от сериите \"Мастърс\" в Монреал, който започва през следващата седмица.", "date": "2019.08.01", "title": "Пея с рецитал срещу наш Гришо, отнесе го в два сета"}
{"url": "https://www.dnes.bg/sofia/2019/08/01/zatvariat-platno-na-bul-prezident-linkyln-do-1-septemvri.418209", "text": "От днес до 1 септември се  по южното платно на столичния бул. „Президент Линкълн“ в участъка от ул. „Промишлена“ до ул. „Монтевидео“, а след това по северното пътно платно на бул. \"Президент Линкълн“.\r\nДвижението ще се извършва , съобщиха от пресцентъра на Столична община.\r\nЗа времето от 4:30 часа на 1 август до 24.00 часа на 1 септември се изместват спирките на автобусни линии номера 11,60,73 N на бул. „Президент Линкълн“ в участъка от ул. „Промишлена“ до бул. „Монтевидео“.", "date": "2019.08.01", "title": "Затварят платно на бул. \"Президент Линкълн\" до 1 септември"}
{"url": "https://www.dnes.bg/snimka-na-denia/2019/08/01/vremeto-dnes-gradusite-do-34-shte-ima-valeji-i-grymotevici.418211", "text": "Днес ни очаква топло време, но още от сутринта над североизточните, а около и след обяд над много райони и в останалата част на страната ще има валежи. \r\n\r\nДъждовете ще са по-значителни в Източна България, а на места ще бъдат придружени от гръмотевици. \r\n\r\nМаксималните температури в повечето райони ще бъдат между 29° и 34°, в София - около 30°. Атмосферното налягане ще бъде малко по-ниско от средното за месеца. \r\n\r\nНад Черноморието ще има временни увеличения на облачността и на места, главно по северното крайбрежие ще превали дъжд. Край морето живакът ще се покачи най-много до 30°, а температурата на морската вода е 26-27°. \r\n\r\nНад планините ще бъде предимно слънчево, около и след обяд - с купесто-дъждовна облачност и на места ще превали и прегърми. Ще духа до умерен северозападен вятър. Максимална температура на 1200 метра около 24°, на 2000 метра - около 16°.", "date": "2019.08.01", "title": "Времето днес: градусите до 34, ще има валежи и гръмотевици"}
{"url": "https://www.dnes.bg/usa/2019/08/01/goliam-pojar-izbuhna-v-rafineriia-v-teksas-66-raneni.418210", "text": "\r\n в рафинерия в щата Тексас. Повечето от тях са с леки наранявания и няма да бъдат настанявани в болница.\r\nПожарът е избухнал в индустриален комплекс, който се намира недалеч от Хюстън. Пострадалите са били служители на компанията собственик \"ExxonMobil\".\r\nПожарът е възникнал в завода \"Olefins\",  - химикал, използван за производството на пластмасови и промишлени продукти и лесно запалим.\r\nВластите са призовали местните жители да затворят прозорците на жилищата си заради отделяне на отровен дим, предаде CNN.\r\n", "date": "2019.08.01", "title": "Голям пожар избухна в рафинерия в Тексас, 66 ранени"}
{"url": "https://www.dnes.bg/index/2019/08/01/receptata-dnes-pileshko-sys-smetanov-sos.418183", "text": "\r\n2 супени лъжици зехтин\r\n500 г пилешки гърди без кост и без кожа\r\nсол и черен пипер\r\n3 скилидки чесън\r\n1/4 чаша пилешки бульон\r\n1/2 чаша течна сметана\r\n2 супени лъжици дижонска горчица\r\n1 чаена лъжичка прясна мащерка\r\n1/2 чаена лъжичка изсушен градински чай\r\n\r\nЗагрейте зехтина в тиган и овкусете месото от двете страни със сол и черен пипер. Запържете месото, като за всяка страна ще са ви необходими около 5-6 минути. След това извадете пилешкото от тигана, сложете го в чиния и покрийте с алуминиево фолио.\r\nВ мазнината, в която се е пържило месото, сложете нарязания чесън, подправките, след минута добавете бульона, сметаната, горчицата, сол и черен пипер, ако е необходимо. След още 2-3 минути може да върнете месото в соса и да продължите да готвите, докато сосът се сгъсти. Сервирайте с гарнитура по ваш избор. \r\r\n                \r\n                \r\n                ", "date": "2019.08.01", "title": "Рецептата Dnes: Пилешко със сметанов сос"}
{"url": "https://www.dnes.bg/rusia/2019/08/01/vtorata-vylna-desetki-selishta-v-irkutska-oblast-sa-pod-voda.418212", "text": "\r\n След втората вълна от наводнения в руската Иркутска област в Сибир около 1 800 жилищни домове са под вода. Това съобщи ТАСС, като се позова на управлението на министерството на извънредните ситуации за областта. \n\r\nВ 44 населени места са наводнени 1 786 домове с население 1 854 души, от тях 520 деца, както и четири социално значими обекта, два моста, 19 пътни участъка, съобщиха от ведомството. \n\r\nЗатворен е участъкът от федералното трасе Р-255 „Сибир“ в град Тулун, след като нивото на водата в река Ия се повиши.\n                    \n                    \n                \r\n                \r\n                \r\n                \r\nПървата вълна от наводнения беше в края на юни – началото на юли. Тогава поради силните дъждове реките излязоха от коритата си. В 109 населени места бяха наводнени 10 900 сгради, в които живеят 42 700 души. Загинаха 25 души, седем души изчезнаха безследно.\r\n\n\r\nСъщевременно в Сибир и Далечния изток на огромни територии бушуват горски пожари.\n\r\nПрезидентът Владимир Путин разпореди армията да се присъедини към усилията за потушаване им. \n\r\nРуските власти съобщиха, че пожарите са обхванали близо 30 000 квадратни километра, от които 28 000 са в труднодостъпни райони.\n\r\nПожарите са обхванали площ, която по размери е равна на тази на Белгия. Димът от пожарите вече достигна и Монголия.\n\r\nВ съобщението на Кремъл се посочва, че президентът е взел решението си, след като получил доклад от министъра на извънредните ситуации Евгений Зиничев, предаде Франс прес.\n\r\nСлед комюникето на Кремъл министерството на отбраната обяви, че изпраща два самолета и два хеликоптера цистерни в района на Красноярск, един от най-засегнатите региони, където близо 800 пожарникари участват в гасенето.\n\r\nПредставителят на \"неправителствената организация \"Грийнпийс Русия\" Григорий Куксин въпреки това изрази съжаление за \"доста закъснялото решение\", което няма да промени \"из основи\" ситуацията. \"Щеше да е по-добре тези пожари да се гасят на по-ранни етапи, когато това все още беше възможно\", каза той по радио \"Ехото на Москва\".\n\r\nРуският премиер Дмитрий Медведев пристигна вчера в района на Красноярск и обеща помощ, като заяви на живо по телевизията, че пожарите не представляват \"непосредствена опасност\" за населението.\n\r\n\"Има обективни трудности: проблемът с разстоянията, с труднодостъпните места и фактори, специфични за тази година\", заяви министър-председателят, като припомни пожарите от 2010 г., при които няколко региона на страната, между които и Москва, бяха покрити с гъст дим.\n\r\nПредизвикани от сухи гръмотевични бури и необичайни горещини от 30 градуса, пожарите се разпространяват от силни ветрове и засягат и съседни региони, обясниха от федералната агенция по горите.\n\r\nПушекът от пожарите вече обхвана стотина населени места в зоните, където те са концентрирани, но достигна и големите градове в Алтайски регион в Западен Сибир и Урал като Екатеринбург и Челябинск.\n\r\nВсяка година в огромните изолирани горски масиви на Сибир бушуват пожари, до степен, че властите понякога не ги потушават, ако населението не е застрашено или щетите не надхвърлят цената на противопожарните действия.\r\nТази година обаче пожарите са толкова мащабни, че застрашават околната среда в дългосрочен план, като ускоряват топенето на ледовете в Арктика.\n\r\nОбщо, по официални данни, близо 3 милиона хектара са станали жертва на огъня до днес, най-вече в огромните райони на Якутия, в Красноярск и Иркутск. \"Грийнпийс\" твърди, че 12 милиона хектара вече са изпепелени тази година.\n\r\nМеждувременно ямериканският президент Доналд Тръмп предложи в телефонен разговор с руския президент Владимир Путин помощ за справяне с пожарите в Сибир, предаде ТАСС, като се позова на Кремъл.\n\r\n\"Тази вечер се проведе телефонен разговор между Владимир Путин и Доналд Тръмп по инициатива на американската страна. Президентът на САЩ предложи съдействие на Русия за борба с горските пожари в Сибир\", заяви пресслужбата на Кремъл.\n\r\nПутин благодарил на Тръмп за \"внимателното отношение, предложението за помощ и подкрепата\" и казал, че ако е необходимо, Русия ще се възползва. Путин оценил предложението на Тръмп за помощ в борбата с пожарите като залог за нормализиране на отношенията между САЩ и Русия, каза Кремъл.\r\n ", "date": "2019.08.01", "title": "Втората вълна: Десетки селища в Иркутска област са под вода "}
{"url": "https://www.dnes.bg/akoshtete-vqrvaite/2019/08/01/silke-i-sven-podnoviha-kletvite-si-na-plaja-v-albena.418215", "text": "Нестандартна церемония по подновяване на брачните клетви организираха в Албена за свои специални гости. Силке и Свен Клозе имат история, която трогна екипа на комплекса.\r\n\r\n\"Преди 5 години се омъжихме на същото място. Избрахме го, защото и двамата имахме тежки здравословни проблеми, които успяхме да преодолеем и решихме да си подарим една незабравима церемония на плажа тогава, на 23 юли 2014 година\", споделиха влюбените.\r\n\r\nВ ролята на пастор влезе заместник-директорът на Немски пазар Георги Минев, който поднесе от името на ръководството на Албена своите благопожелания за дълъг и щастлив семеен живот. ", "date": "2019.08.01", "title": "Силке и Свен подновиха клетвите си на плажа в Албена"}
{"url": "https://www.dnes.bg/izlojbi/2019/08/01/statuia-na-suetata-otpadyci-selfi-mol-konsumatori-sme.418213", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтатуя, подобна на Статуята на свободата в Ню Йорк, се появи преди дни в район \"Възраждане\". Тя е с шарена дреха, изработена от 16 чувала пластмасови отпадъци. В едната си ръка родната статуя държи брошура на Черния петък, а с другата си прави селфи с мобилен телефон.\r\nНякои вече я обявиха за. Нейн автор е скулпторът Любомир Мишонов.\r\n\"Реших да привлека вниманието с всичките тези боклуци, които ползваме в ежедневието си. Въпреки че е направена от отпадъци, тя не осъзнава това, защото е твърде заета със селфита и да отиде в мола\", каза авторът на скулптурата.\r\nПо думите му проектът не е копие на Статуята на свободата, а .\r\n                    \n                    \n                \r\n                \r\n                \r\n                \"Стремежът ни е да получаваме нови и нови предмети, което води до свръхбоклук не само в България, а в цял свят\", обясни Мишонов пред .\r\n\"Мислим си, че мобилните телефони и социалните мрежи ни дават свобода, но идеята за тази свобода е много изкривена и ние ставаме едни зомбита, които споделят ненужна информация, а всъщност \", посочи още той.\r\n ", "date": "2019.08.01", "title": "Статуя на суетата: Отпадъци, селфи, мол... Консуматори сме!"}
{"url": "https://www.dnes.bg/akoshtete-vqrvaite/2019/08/01/horoskopyt-vi-za-mesec-avgust.418181", "text": "Месец август ще ни донесе много емоции. За някои представители на зодиака ще е важно да овладеят настроенията си. За други, следващите няколко седмици ще са великолепни, нещата ще им се случват с лекота, ще постигат успехи. Какво ви съветва астролог Петя Георгиева, вижте в месечния  хороскоп на Az-jenata.bg\r\n\r\nДинамичен, интересен и доста успешен период предстои. Сигурни сте във възможностите си и сте в състояние да си създадете ясна програма за работа. Не се опитвайте да изпреварвате събитията и не бързайте с решения, от които се очаква дългосрочен ефект. Малко благоразумие и предпазливост няма да ви навредят.\r\nС каквото и да се заемете ще реализирате определен напредък. Може да не успеете да завършите започнатото, но ще сте трасирали посоката. Позволявайте си по една награда за всеки успех и не забравяйте, че имате нужда и от почивка.\r\n                    \n                    \n                \r\n                \r\n                \r\n                \r\nПреобладаващата част от ангажиментите ви ще са неотложни и на моменти може да ви е трудно да следвате ритъма, който обстоятелствата ви налагат. Рано или късно преумората ще си каже думата, ще ставате по-раздразнителни, избухливи, нетърпеливи. Ще си спестите доста неприятности, ако не се опитвате да се надбягвате със себе си. В такива моменти най-подходящата тактика е да правите каквото трябва и да се възползвате от крайния резултат доколкото е възможно.\r\nЩе успеете да довършите повечето занимания, започнати в предишните месеци. Постигнатите цели ще ви помогнат да придобиете ясна представа за статуса си към момента, за формулиране на следващите тенденции. Последователно ще преодолеете затруднения, засягащи финансовото състояние и личните отношения.\r\n", "date": "2019.08.01", "title": "Хороскопът ви за месец август "}
{"url": "https://www.dnes.bg/usa/2019/08/01/velikata-invaziia-skakalci-prevzeha-las-vegas.418218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкакалци превзеха американския град Лас Вегас. Местните го определиха като . Рояците буквално затрупаха улиците.\r\nВластите обаче успокояват - н и скоро ще мигрират на север.\r\nСпоред учените причината за нахлуването на скакалците е времето - комбинацията от влажна зима и топла пролет, предаде .", "date": "2019.08.01", "title": "Великата инвазия: Скакалци превзеха Лас Вегас"}
{"url": "https://www.dnes.bg/sport/2019/08/01/reshavashta-vecher-za-rodnite-otbori-v-liga-evropa.418219", "text": "Решаваща вечер предстои за родните представители във втория по значимост европейски турнир – Лига Европа.\n\r\nШампионът Лудогорец посреща исландския Валур в среща-реванш от втория квалификационен кръг на стадион \"Лудогорец Арена\" от 20:30 часа българско време. Родният шампион едва издрапа до реми 1:1 в Исландия и бе на косъм да загуби първата среща, но в крайна сметка този резултат е изключително благоприятен преди реванша. \n\r\nЦСКА пък гостува на хърватския Осиек с преднина от един чист гол преди мача на стадион \"Градски врт\" от 21.45 часа българско време.\n\r\n\"Червените\" имат огромно психологическо предимство, тъй като спечелиха първата среща (1:0) без излишни фойерверки, постигайки отличен турнирен резултат. Хърватите можеха да постигнат поне равенство, но не се възползваха от шансовете си.\n                    \n                    \n                \r\n                \r\n                \r\n                \r\nНай-тежка изглежда задачата на Левски, след като сините загубиха първия мач с 0:3 като гост на кипърския АЕК Ларнака. Реваншът на стадион \"Георги Аспарухов\" е тази вечер от 19.30 часа. Левски ще бъде без Давиде Мариана, който вчера официално подписа договор с отбор от ОАЕ и повече няма да играе за „сините“.\n\r\nЧетвъртият ни представител Локомотив Пловдив гостува на словашкия Спартак Търнава с комфортен аванс от 2:0 след първия двубой в Пловдив. Срещата на стадион \"Антон Малатински\" е от 21.45 часа българско време.\n\r\n\"Смърфовете\" си написаха домашното преди седмица, постигайки много комфортна преднина от два чисти гола. Тази вечер обаче те имат много трудна задача, защото словаците вече бяха в подобна позиция, но сътвориха чудото срещу босненския Радник.", "date": "2019.08.01", "title": "Решаваща вечер за родните отбори в Лига Европа"}
{"url": "https://www.dnes.bg/obshtestvo/2019/08/01/bolnichnite-70-ili-period-na-izchakvane-a-na-praktika-nishto.418216", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Период на изчакване от три дни искат от АИКБ, в които болничните да не се плащат - нито от работодател, нито от държавното обществено осигуряване. От 2010 г. насам осигурителят плаща за първите три дни болнични 70% от дневното възнаграждение. От години обаче бизнесът иска това да отпадне.\n\r\n\"Темата е стара и много сме дискутирали по нея. Тя цели да реши един стар проблем, който възникна по време на финансовата и икономическата криза, когато държавният бюджет и бюджетът на НОИ бяха на голям дефицит\", коментира изпълнителният директор на Асоциацията на индустриалния капитал в България Добрин Иванов в \"България сутрин\".\n\n                    \n                    \n                \r\n                \r\n                \r\n                \r\nТой обясни, че причината да се отвори темата отново е внесен в парламента законопроект на партия \"Воля\", който предвижда да отпадне задължението първите три дни болнични да се плащат от работодателите и това да стане задължение на общественото осигуряване.\n\r\n\"Синдикатите винаги са имали едно становище и то е, че след като работникът плаща своите осигуровки е нормално да получава съответното обезщетение. Да сме точни, терминът период на изчакване означава нищо насреща\", коментира Марио Нинов от КТ \"Подкрепа\" пред . \n\r\nНе може работникът да си плаща осигуровките, а насреща му да има нищо, настоя той. \n\r\nТой обясни, че синдикатите не са притеснени от това кой ще изплаща обезщетенията, а от това да не останат работещите без една работна заплата в годината, ако се разболеят няколко пъти от грип.\n\r\n\"Проблемът е, че най-масовият използван болничен е до три дни. Той се издава от личните лекари в по-големите случаи и се издава за всякакви заболявания, дори за временни здравословни неразположения\", изтъкна Добрин Иванов.\n\r\nСпоред Марио Нинов обаче проблемът идва от начина на изчисление на болничните на тези хора, които работят на сумарно изчисление на работното време. \n\r\nТой посочи още, че е напълно нормално да има ръст на издаването на болничните, тъй като са се увеличили и работещите хора у нас.", "date": "2019.08.01", "title": "Болничните: 70% или \"период на изчакване\", а на практика – нищо?"}
{"url": "https://www.dnes.bg/familen-dom/2019/08/01/prikazen-familen-dom-ednofamilna-kyshta-mechta.417533", "text": "\n\r\n\n\r\nИнтериорен проект: 2017-2018 г.\n\r\nРеализация: 2017-2018 г.\n\r\nСтил: Модерен с елементи на Ар Деко\n\r\nПлощ: 160 кв.м.\r\nПонякога обектите, над които работя, идват с имената си. Но когато наричам проект, винаги питам клиентите дали има нещо специално, с което свързват самото пространство или обстоятелствата, при които са го придобили. Защото името е смисъл, символ и носи своята сила. Така постъпих и със собствениците на този дом. Отговорът беше кратък: Свързваме тази къща с една единствена дума. Можеш ли да познаеш коя е? ... Мечта!\n                    \n                    \n                \r\n                \r\n                \r\n                \r\nДа участвам в реализирането на нечия мечта е привилегия, за която съм благодарна. Успяваш да се докоснеш до този шанс и да го преживееш тогава, когато професията ти е и твоя мисия. Когато си напълно отдаден на работата си. \n\r\nЕто и подробности за дизайна на жилището. Проектираната площ включва антре, стълба, дневна с трапезария и кухня, родителска спалня, две детски стаи, две бани и кабинет. На първи етап разработих концепцията за общото пространство на първия етаж заедно със стълбата и двете бани, а на втори етап трите стаи и кабинета. \n\r\nКухнята е вдъхновена от красотата на минерала кубанит. Избраните материали са акрилни плоскости за основните обеми, фурнирован и боядисан MDF за акцент и технически камък за плотовете. Дизайнът е модерен, разчупен и динамичен. В този стил е решена и дневната, корпусните мебели в която са от боядисан MDF. Проектирането на холната секция, която е с двустранно достъпни обеми, беше предизвикателство, защото в нея интегрирах две колони, които заварих с различни размери. \n\r\nЗа покрития на подовете и стените са избрани и съчетани плочи грес, естествен варовик, ламиниран паркет, тапети, декоративна мазилка и декоративен камък. Стъпалата са облечени с варовик, а парапетът е изпълнен от ковано желязо също в цвят кубанит и със своите свободни форми ни препраща към стила Ар Деко. \n\r\nЦветовият колорит на жилището е балансиран, пастелен и деликатен. Родителската спалня е в нюансите на пепел от лавандула, а кабинетът е в кубанит, тъмно таупе и синьо. Акцентите в детската стая на дъщерята в семейството са в коралов цвят и мед, а в стаята на сина в тиролско синьо и бетон.\r\n \r\nЕто как за една година имот, който заснех на шпакловка и замазка, се превърна в оживен дом, в който всички се чувстват добре. Мисля, че мечтите се случват тогава, когато има вдъхновение. А вдъхновението в моята професия идва от градивното взаимодействие с клиентите. И когато общуването с тях е с разбиране и лекота, резултатът винаги е добър проект.\r\n\r\n\r\n", "date": "2019.08.01", "title": "Приказен \"Фамилен дом\": Еднофамилна къща \"Мечта\""}
{"url": "https://www.dnes.bg/obshtestvo/2019/08/01/falshivi-lekarstva-oshte-ne-sme-vyveli-sistema-za-proslediavaneto-im.418220", "text": "Освен България и Румъния всички останали страни членки на ЕС са въвели европейската система за проследяване за фалшифициране на лекарствените продукти над 95 на сто. Това каза пред БНР Деян Денев – председател на Българската организация за верификация на лекарствата.\n\n\n\r\n\"Последните седмици има по-интензивен процес на свързване на аптеки. И не само свързаните аптеки проверяват много повече опаковки, отколкото досега, но за съжаление голям е процентът на несвързани аптеки. Надяваме се, тъй като все пак е летен период и по-трудно се правят сериозни промени, септември месец това да бъде окончателно преодоляно\", обясни той. \n                    \n                    \n                \r\n                \r\n                \r\n                \r\nПредседателят на Асоциацията на аптеките в България Николай Костов прогнозира, че не всички аптеки в България ще успеят да внедрят системата за проследяване за фалшифициране на лекарства.\n\r\n\"Има много малки аптеки, които не им е посилно, а и няма никакъв смисъл да го правят, защото те просто имат съвсем символични доходи. Те работят сами в аптека, съвсем различна организация имат, но са важни от социална гледна точка. Има и такива, които вече затвориха\", коментира той и добави, че вече има и затворили аптеки. \n\r\n\"Борим се да има аптеки в малките населени места, от друга страна, ги унищожаваме с някакви подобни актове\", изтъкна Николай Костов.", "date": "2019.08.01", "title": "Фалшиви лекарства? Още не сме въвели система за проследяването им"}
{"url": "https://www.dnes.bg/stranata/2019/08/01/myrtva-riba-izpluva-v-r-iskyr-vyv-vec-li-e-vinata.418222", "text": "Огромно количество мъртва риба бе открито в река Искър, близо до врачанското село Лютиброд, аларамираха жителите на населеното място, съобщава bTV.\n\r\n\r\n\r\nВ момента има 10 водноелектрически централи по поречието на река Искър. Жителите на село Лютиброд предполагат, че една от тях е причината за измирането на рибата.\r\n\r\nПокрай реката мирише толкова силно на мърша, че не може да се мине, споделя местен жител. Той е намерил мъртви различни видове риба - бяла мрена, щуки и други. \r\n\r\nСигнализирани са всички институции, които имат отношение към подобни казуси – ИАРА, басейновата дирекция и екодирекцията във Враца. \r\n\r\nЕкоинспекцията във Враца е взела проби от водата вчера, а резултатите ще станат известни днес.", "date": "2019.08.01", "title": "Мъртва риба изплува в р. Искър, във ВЕЦ ли е вината?"}
{"url": "https://www.dnes.bg/obshtestvo/2019/08/01/shouto-na-slavi-trifonov-svyrshi-za-da-prodylji-vliza-v-politikata.418200", "text": "В последния ден на юли, след 19 години в ефир, приключи своето съществуване \"Шоуто на Слави\". \n\r\n\"Уважаеми зрители, казвал съм това 4176 пъти. Искам да ви благодаря, че 4176 пъти бяхме заедно\", започна последното издание той. След което на диванчето седнаха част от неговите колеги, за да споделят спомени и благодарности за прекараното време - Иван Кулеков, Венелин Венков, актьорът Краси Радков, сценаристът Ивайло Вълчев, шефката на балет Магаданс, че дори и реквизиторът Ванката, който през годините стана част и от актьорския състав.\n\r\nВсъщност, най-чаканият момент настъпи в последните минути на предаването. Тогава стана ясно, че шоуто свършва, но само за да продължи.\n                    \n                    \n                \r\n                \r\n                \r\n                \r\nСлави Трифонов ще прави собствена телевизия, която ще се казва \"Седем осми\", а самият той ще оглави и партията \"Няма такава държава\". Чрез нея той се закани да влезе в парламента и да изпълни всички точки, за които българите гласуваха на референдум.\n\r\nТрифонов направи равносметка, че когато \"Шоуто на Слави\" е тръгвало сме били на 33-35 място по свобода на словото, а сега сме на 111-то. \n\r\n\"Става дума за свобода. Отнемане на свобода. Свободата да говориш, да се изразяваш, да имаш мнение, да имаш твоята гледна точка. Не всички гледни точки, а твоята гледна точка. И на кой му пука? Видимо на огромната част от медиите не им пука. За вас, уважаеми зрители, не знам, но на мен ми пука. На моите колеги, с които имам честта да работя – също. Затова ние напускаме Би Ти Ви. Благодарни сме на Би Ти Ви и на всички хора, с които сме работили - всички мениджъри, всички служители. За нас беше страхотно 19-годишно преживяване. Но пред сигурността на сегашната обстановка ние избираме несигурността на свободата\", заяви в ефир Слави.\n\r\nТой уточни, че телевизионният му проект ще стартира от 15 септември, а неговият девиз ще бъде \"Силата е в истината!\".\n\r\n\"Аз и моите колеги бяхме инициатори на референдум, на който гласуваха 3 милиона и половина българи, а политическата класа се подигра с нас. С нас - българските граждани. И волята на гласувалите на законен референдум българи бе пренебрегната. Направихме всичко възможно и доказахме, че Референдумът беше успешен. В съда доказахме, че ЦИК е нарушила закона и не е отчела много повече от онези липсващи 12 хиляди гласа. След това народното събрание също наруши закона, който само беше приело, и отказа да разгледа резултатите от референдума. Ние протестирахме срещу това беззаконие и там, пред парламента, казах на политическата класа, че като не искате да ни гледате отвън, ще ни гледате отвътре\". \n\r\nС тези думи той официализира и навлизането си в политиката чрез проекта \"Няма такава държава\".", "date": "2019.08.01", "title": "Шоуто на Слави Трифонов свърши, за да продължи – влиза в политиката"}
{"url": "https://www.dnes.bg/usa/2019/08/01/amerikanski-f-a-18e-super-hornet-se-razbi-v-pustinia.418201", "text": "Американски изтребител се разби в пустинята на Калифорния, а съдбата на пилота засега е неизвестна, предаде Ройтерс, като се позова на представители на армията. Самолетът F/A-18E Super Hornet е паднал близо до военната база \"Чайна Лейк\", заяви армейска говорителка. На мястото на катастрофата са пристигнали спасително-издирвателни екипи. Причината за разбиването на самолета се разследва. ", "date": "2019.08.01", "title": "Американски F/A-18E Super Hornet се разби в пустиня"}
{"url": "https://www.dnes.bg/science/2019/08/01/nasa-otkri-nevijdan-dosega-sviat-ima-li-izvynzemni.418032", "text": "Може ли НАСА да е една крачка по-напред в намирането на извънземен живот? Преди дни агенцията съобщи, че е намерила нови три екзопланети в системата TOI-270, една от които е \"като нищо друго, което учените са виждали досега“. Те може да се окажат „липсващото звено“ за отговорите на въпросите, които експертите си задават и \"истинска благодат“ за търсещите извънземен живот.\r\nТрите планети се намират на 73 светлинни години от нас, което ги прави и най-близките екзопланети откривани досега.\r\nТе бяха открити от сателита TESS, който бе изстрелян в Космоса през 2018 година с мисията да търси планети, които могат да поддържат извънземен живот.\r\nВ TOI-270 се намира скалиста планета, подобна на Земята, но една идея по-голяма, както и две газови планети, които също са малко по-големи. Те са \"изгубената връзка“ между малките, скалисти светове като нашия и Марс и доста по-големите газови планети като Сатурн и Юпитер.\r\nУчените ще използват новото си откритие, за да разберат, защо има толкова малко светове с този размер и за да разберат и как са формирани планетите в нашата система.\r\nНай-далечната газова планета, която е два пъти по-голяма от Земята, е толкова отдалечена от слънцето, че се намира в температурна зона, която е подходяща за поддържане на извънземен живот. Но има съмнения, че атмосферата й е толкава плътна, че е възможно да събира топлина, което ще направи повърхността й много гореща.\r\nА звездата, която е приютила толкова необичайни светове, е също така необичайно ярка дори и без слънчевите пламъци и бури, които понякога пречат на наблюденията.\r\n\"TOI-270 е като \"Дисниленд“ за учените изследващи екзопланетите. Те са невероятна лаборатория за изследване не само по една, но заради много причини“, обяснява професорът Максимилиан Гюнтер.\r\nСпоред експертите може би има още планети, които чакат да бъдат открити в системата. А колкото и да са причудливи сами по себе си, има нещо още по-интересно, което ги обединява – орбитите им така се докосват, че и трите са в резонанс една с друга. В нашата Слънчева система луните на Юпитер обикалят около планетата по подобен начин.", "date": "2019.08.01", "title": "НАСА откри невиждан досега свят. Има ли извънземни? "}
{"url": "https://www.dnes.bg/world/2019/08/01/kim-chen-un-probva-nova-raketna-sistema.418203", "text": "Лидерът на КНДР Ким Чен Ун е ръководил първото пробно изстрелване на \"нов вид едрокалибрена направлявана реактивна система за залпов огън\", съобщиха севернокорейските държавни медии, цитирани от Ройтерс.\n\nСпоред Корейската централна телеграфна агенция (КЦТА) пробното изстрелване вчера е потвърдило бойната ефективност на цялата система, а Ким е предсказал, че оръжието \"ще бъде неизбежно бедствие\" за тези, срещу които бъде насочено.\r\n\r\nСъобщението беше направено ден след като южнокорейската армия заяви, че Северна Корея е изстреляла най-малко две ракети от източното си крайбрежие към морето.\r\n\r\nВисш американски служител каза, че САЩ не планират да правят промени във връзка с предстоящо военно учение с Южна Корея въпреки ракетните изстрелвания, извършени напоследък от КНДР с цел да окаже натиск върху Сеул и Вашингтон да спрат съвместните маневри.\r\n(БТА)", "date": "2019.08.01", "title": "Ким Чен Ун пробва нова ракетна система"}
{"url": "https://www.dnes.bg/sofia/2019/08/01/sydyt-svali-zabranata-za-stroej-na-nebostyrgacha-zlaten-vek.418202", "text": "Небостъргачът \"Златен век\" на фирма \"Артекс\" ще може да бъде построен, след като административният съд отмени заповедта за спиране на строежа на сградата в столичния квартал \"Лозенец\", съобщава БНТ.\n\r\nВ решението на съда се казва, че няма каквито и да е правни основания за разпореденото спиране на сградата. \n\r\nВ решението пише още, че след презаверяването на разрешението за строеж започва да тече нов срок. Последната заповед е на главния архитект на София Здравко Здравков и е от 2018-та г. Това означава, че десетгодишното разрешение за строеж на \"Златен век\" изтича през 2028 г.\n\n\nОтклоненията по строежа са само на отделни части от него и заради запазването на съразмерността на сградата не е трябвало да се спира цялото строителство, се казва още в решението на съда.\n                    \n                    \n                \r\n                \r\n                \r\n                \r\nВ мотивите си съдия Мария Ситнилска посочва още, че шефът на ДНСК Иван Несторов е този, който трябвало да се произнесе за валидността за разрешителното за строеж, а не главният архитект Здравко Здравков.\n\r\nРешението на съда може да се обжалва пред ВАС.\n\r\n тази година. В заповедта беше посочено, че строежът трябва да спре, защото разрешителното е изтекло през ноември 2018 г. и не е имало искане за презаверка.\n\r\nОт \"Артекс\" обаче твърдят, че разрешителното им е валидно до 2020 г., тъй като започнали изграждането на небостъргача през 2010 г. Има презаверено разрешително през 2012 година за нов петгодишен срок, т.е. до 2017 г. той е трябвало да бъде завършен. Компанията си осигурява удължаване на срока, на базата на това, че в промените в Закона за устройство на територията \"не се съдържа изрична регламентация относно заварени случаи на вече издадени разрешения за строеж, които са валидни към датата на влизане в сила на законовите промени.\"", "date": "2019.08.01", "title": "Съдът свали забраната за строеж на небостъргача \"Златен век\""}
{"url": "https://www.dnes.bg/world/2019/08/01/vodno-tornado-iznenada-turisti-v-shveicarsko-ezero.418204", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТуристи в Швейцария се разминаха на косъм от трагедия.\r\n\r\nВодно торнадо замалко не изненада неприятно пасажерите на ферибот в швейцарската част на езерото Бодензее. \r\nТуристите са се разминали на косъм от трагедия, но в същото време са станали свидетели и на рядко явление, съобщава .\r\n\r\nСпоред местните жители смерчовете са рядко срещани във водите на езерото.", "date": "2019.08.01", "title": "Водно торнадо изненада туристи в швейцарско езеро"}
{"url": "https://www.dnes.bg/world/2019/08/01/sedem-dushi-sa-raneni-pri-razbivaneto-na-iztrebitelia-v-sasht.418205", "text": "Американски изтребител F/A-18E Super Hornet се разби в Националния парк \"Долината на смъртта\", при което бяха ранени седем души, намирали се на място, откъдето ентусиасти наблюдават как военните пилоти преминават със самолетите през пролом, наречена \"Каньона от Междузвездни войни\".\n\r\nСлед разбиването на самолета се издигнал тъмен дим във въздуха, каза човек, работещ в курорт наблизо.\r\n\r\nВоенна говорителка заяви, че пилотът на самолета се издирва. По думите й едноместният изтребителят е бил на рутинна тренировъчна мисия. Тя каза, че съдбата на пилота е неизвестна.\r\n\r\nНа мястото са изпратени линейки, каза говорител на парка. По първоначални данни седем посетители на парка са били леко ранени, каза той.", "date": "2019.08.01", "title": "Седем души са ранени при разбиването на изтребителя в САЩ"}
{"url": "https://www.dnes.bg/zvezdi/2019/08/01/alisiia-prizna-prez-dylgite-noshti-ne-e-sama.418206", "text": "След като се раздели с Николай Михайлов, Алисия се зарече повече да не коментира личния си живот. След като тръгнаха слуховете за новата й тръпка тя все пак потвърди, че има мъж до себе си. Но категорично отказа да разкрие името му. \r\n\r\nВ своя телевизионна изява тя обясни, че той не е обществено популярен и не желае да става известен покрай нея, пък и тя никога не говори за личния си живот.\r\n\r\nГрадските клюки обаче я свързват с бизнесмена Симеон Филипов, един от най-желаните ергени сред столичните \"бръмчалки\". Той се занимава с недвижими имоти и рядко попада под прожекторите на светския живот, писа неотдавна \"България днес\".\r\n\r\nЗа наличието на нов мъж в живота й Алисия загатна преди месеци, когато замина на екзотично пътешествие. Тя сподели кадри от полет с частен самолет, пуска кадри и от луксозен дом в полите на Витоша, където според слуховете двамата живеят заедно.", "date": "2019.08.01", "title": "Алисия призна: През дългите нощи не е сама"}
{"url": "https://www.dnes.bg/crime/2019/08/01/otstraniha-shefa-na-zatvorite-sreshtu-nego-ima-proizvodstvo.418227", "text": "Срещу главния директор на Главна дирекция \"Изпълнение на наказанията\" Васил Миладинов е образувано вчера дисциплинарно производство. Това съобщиха от Министерството на правосъдието след отправено запитване във връзка с изказване на министър Данаил Кирилов от началото на юли.\r\n\r\nОт думите на министъра пред медиите стана ясно, че предстои промяна в ръководството на затворите, предава БТА.\r\n\r\nВ отговор на отправеното запитване от министерството уточняват още, че е издадена заповед за временното отстраняване на Миладинов от длъжност. \r\n\r\nПредметът и резултатите от проверката, която се извършва, ще бъдат обявени след приключването й, допълват от ведомството.", "date": "2019.08.01", "title": "Отстраниха шефа на затворите, срещу него има производство"}
{"url": "https://www.dnes.bg/obshtestvo/2019/08/01/mladite-ni-himici-s-4-medala-ot-olimpiadata-v-parij.418223", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзключителен успех за България постигнаха младите ни химици от Олимпиада по химия в Париж. По време на надпреварата нашите момчета спечелиха 4 медала - златен, сребърен и два бронзови. Българските младежи премериха сили с 300 участници от 80 страни.\n\r\nТехни ръководители са доц. д-р Донка Николова Ташева и доц. д-р Пенка Василева. Учениците се състезаваха в два 5-часови модула - теоретичен и практически.\n\r\n\"Подготовката е трудна, защото се учи химия, но и лесна, защото децата са мотивирани много\", каза в ефира на \"България сутрин\" доц. Ташева. \n\r\nЗа първи път от много време насам нашият тим е съставен изцяло от момчета.\n                    \n                    \n                \r\n                \r\n                \r\n                \r\n\"Не беше особено лесно. Теоретичният кръг беше много натоварен със задачи за съвсем малко време, но се представих добре\", \n\r\nЧаст от момчетата планират да продължат обучението си в чужбина. Там има една идея повече перспектива, тук има много добри преподаватели, но навън реализацията е по-голяма, категорични бяха те.", "date": "2019.08.01", "title": "Младите ни химици с 4 медала от Олимпиадата в Париж"}
{"url": "https://www.dnes.bg/notifikacii/2019/08/01/mlad-bylgarin-zagina-v-atlanta-karal-piian-i-nadrusan.418231", "text": "Българин на 24 години е загинал при тежка катастрофа в Атланта. Алекс Райков се блъснал в стълб с колата си, а полицията смята, че причината е висока скорост, алкохол и дрога.\n\r\nСпоред полицейския доклад Райков е карал с несъобразена скорост на път с ограничение от 40 км/ч, пише bg-voice.com. Колата е поднесла и се е преобърнала, след като се е ударила в стълб, на тревата. От сблъсъка стълбът се е разцепил на две. \n\r\nРайков е откаран в болница и е обявен за мъртъв малко по-късно.\n\r\nВ полицейския доклад пише още, че той е пътувал с още един мъж, който не е българин и е пострадал леко. Мъжът свидетелствал, че Райков правил дрифтове с колата и когато тя се преобърнала, той успял да се освободи и да излезе, а след това издърпал Райков навън и му приложил изкуствено дишане, тъй като българинът бил в безсъзнание. Друг мъж също свидетелствал, че Райков дрифтирал с колата си и че малко след това чул как автомобилът се удря в нещо.\r\n                \r\n                \r\n                \r\nСпоред полицията и Райков, и спътникът му не са били със закопчани предпазни колани, което е допринесло за фаталния край за българина. След аутопсията на съдебния лекар се установява, че смъртта му е настъпила вследствие на травма в областта на главата и врата. \n\r\nРезултатите от токсикологията показват, че Райков е шофирал под влияние на алкохол (0,128 g/100 ml при допустими 0,006 g на 100ml) и марихуана. Заключението на властите е, че отговорен за инцидента е Райков. \n\r\n\r\n ", "date": "2019.08.01", "title": "Млад българин загина в Атланта, карал пиян и надрусан "}
{"url": "https://www.dnes.bg/politika/2019/08/01/taneva-krizata-s-chumata-e-tejka-ognishtata-sa-veche-28.418226", "text": "Страната е в много тежка криза по отношение на африканската чума по свинете. Това призна пред bTV министърът на земеделието и храните Десислава Танева. \n\r\nТя беше категорична, че държавата, в лицето на властта, не се е провалила в превантивните мерки срещу разпространението на заболяването, но видя и грешки. \n\n\n\n\r\n\"В определени области е можело да се положат повече усилия - обучение на населението. Какво е африканска чума, как възниква и как се разпространява заразата, както и какви са последствията. Сега това предприето, близо месец представители на научната област са на терен в Северна България\", коментира Танева. \n                    \n                    \n                \r\n                \r\n                \r\n                \r\nИначе ресорният министър обясни, че в момента има регистрирани 28 огнища на заразата. \n\r\n\"При 65 регистрирани свинеферми - в пет има огнища и върви процес на евтаназиране. Останалите свинекомплекси се намират на 18 областни територии, около тях са определени 20-километрови санитарни зони, в които следва да не отстанат стопанства без мерки за босигурност, без значение каква собственсост са\", продължи тя.\n\r\nПо думите й само в шест области на страната няма необходимост от превантивни мерки срещу разпространението на африканската чума по свинете. \n\r\nТя отбеляза, че стопанствата без мерки за биосигурност са най-рисковият фактор за изключително бързото разпространение на чумата. Освен това, летните месеци са пик за болестта, няма лечение и няма ваксина. \n\r\nНакрая Десислава Танева разказа повече подробности и за самия произход на заразата и нейния път до България.\n\r\nОказва се, че навлизането на чумата в Европа може да се проследи до 2000 година от Русия и е продължила да се движи по страните от Източна Европа. \n\r\n\"В Русия това заболяване не могат 12 години да го изкоренят, има милиони засегнати свине. У нас първият регистриран случай е през 2018 година\", изтъкна министърът. \n\r\nТанева беше категорична, че в нито една страна, в която заболяването се е появило, не е било изкоренено напълно. Тя обясни, че много добре разбирала тежката ситуация на стопаните, които отглеждат животните в тип \"заден двор\".\n\r\nСпоред нея, мярката за доброволното умъртвяване на прасетата обаче работи и е положителна, защото стопаните нямало да изгубят месото напълно. \n\r\n\"6 месеца след края на заразата, хората ще имат възможност отново да отглеждат свине\", поясни тя. \n\r\nПо думите й са взети и специални мерки по отношение на разпространението на дивите прасета, които са различни и се взимат според сезона - изграждат се капани и се осъществява подборен лов. \n\r\n\"Ние имаме 23 регистрирани случая при дива свиня и 40 засегнати прасета\", допълни ресорният министър Десислава Танева.", "date": "2019.08.01", "title": "Танева: Кризата с чумата е тежка, огнищата са вече 28"}
{"url": "https://www.dnes.bg/stranata/2019/08/01/vzeha-lovna-pushka-i-patroni-ot-doma-na-75-godishen.418229", "text": "Служители на полицията в Нови пазар са иззели ловна пушка и патрони от 75-годишен мъж от село Преселка, съобщават от Областната дирекция на МВР в Шумен.\r\n\r\nНа 31 юли служители на Районно управление на МВР - Нови пазар са провели специализирана полицейска операция в селото.\r\n\r\nОт дома на 75-годишен мъж са иззети незаконни притежавани ловна пушка 12-ти калибър и 15 броя боеприпаси. Иззет е и газов пистолет. \r\n\r\nЗапочнато е досъдебно производство", "date": "2019.08.01", "title": "Взеха ловна пушка и патрони от дома на 75-годишен"}
{"url": "https://www.dnes.bg/mestni-izbori-19/2019/08/01/na-izborite-bsp-triabva-da-igrae-kreativno-gerb-da-se-nadskochi.418221", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКризите с чумата и хакерската атака, посочи политологът Първан Симеонов.\n\n\n\r\n\"Ще се появи и ново. Поводи и скандали има навсякъде\", каза още той.\r\nНа въпрос дали се появяват процеси на , той отговори, че на всяка крачка се появяват такива проблеми. Според него това се дължи на цялостния управленски стил.\r\nВъв връзка с предстоящите местни избори, Симеонов коментира, че при балотажи в по-големите градове битката за властта няма да е толкова лесна за ГЕРБ.\r\n\"БСП ще трябва да играе много креативно. Трябва да намира някакви хора ала Радев, които да стигат до балотаж и да успяват да се харесат и на десните хора, доколкото ги има в България. , за да победи. Ако заложи на тяснопартийното като на Европейските избори, БСП ще загуби. Но ако заложи мрежово на личности, които държат отворени врати, навсякъде ще спечелят\", каза той пред .\r\n                    \n                    \n                \r\n                \r\n                \r\n                По думите му няма да е лесно на ГЕРБ да спечелят кметските избори в София, тъй като настоящият кмет Йорданка Фандъкова вече е свързвана с лошото в града.\r\nСпоред него в Пловдив също е интересна ситуацията с кандидатурата на Славчо Атанасов от ВМРО. Традиционно на ГЕРБ не било лесно и с вота във Варна.", "date": "2019.08.01", "title": "На изборите: БСП трябва да играе креативно, ГЕРБ - да се надскочи"}
{"url": "https://www.dnes.bg/balkani/2019/08/01/gryckite-hotelieri-anulirat-ranni-rezervacii-zashto.418225", "text": "Хотелиери в южната ни съседка  в последния момент заради силния сезон. \n\n\n\r\nПотърпевшите потребители смятат, че хотелиерите се възползват от свръхинтереса към гръцките курорти това лято и въпреки ранните резервации, дублират продажбите – вече на по-високи цени.\r\n са най-честите оплакванията на туристите към контролните органи.\r\n\"Опитваме се по-отрано да си запазим почивката, защото има по-добър избор, на по-достъпни цени. Избрахме хубави места на прилични цени\", заяви един от потърпевшите потребители Борис Димитров пред Нова тв.\r\n                    \n                    \n                \r\n                \r\n                \r\n                Той запазил хотели през интернет на две места в Гърция – през две различни онлайн платформи. \r\n\"В рамките на 24 часа две резервации от две различни платформи бяха анулирани. Аз се замислих дали изобщо трябва да ходя на тези почивки\", казва друга потърпевша Светла Тонева, която планирала почивката си с Борис.\r\n\r\n\"Аз започнах да следя през моето онлайн банкиране плащането, свързах се и с банката. Оказа се, че такъв проблем няма и плащането е минало. Банката потвърди, че картата има достатъчна валидност, минало е плащането и няма причина проблемът да е в банката\", заяви Тонева.\r\nДруго обяснение е, че от  А парите след анулирането все още не са върнати.\r\n\"Обясниха ни, че вече не работили с тази къща за гости, защото не отговаряла на техните изисквания. Оставиха ни на улицата, така да се каже. Чувал съм и за хора, които отиват директно на мястото и разбират, че няма къде да нощуват. При нас поне малко по-рано ни казаха\", добави Димитров.\r\n ", "date": "2019.08.01", "title": "Гръцките хотелиери анулират ранни резервации. Защо?"}
{"url": "https://www.dnes.bg/obshtestvo/2019/08/01/na-more-v-gyrciia-predimno-sofiianci-s-dobri-dohodi-37-bez-pochivka-liatoto.418214", "text": "37% от българите няма да почиват през лятото, показа национално-представително проучване на „Маркет линкс” и bTV, проведено сред 1034 лица над 18 г., в периода 23-30 юли.\n\n\r\n, които ще пътуват за лятната си ваканция, са категорични, че . 9% са отговорили, че предпочитат Гърция, а 8% - друго място в чужбина.\r\n„9% не са малко, това са около 600 хил. българи по нашите оценки. Това отразява целия сезон – тези, които вече са били на почивка и тези, които тепърва ще ходят. Разликата е нормална. Черноморието е основния избор на туриста в България и това не е изненада”, коментира социологът Добромир Живков.\r\n                    \n                    \n                \r\n                \r\n                \r\n                Проучването показ още, че през последните години са се .\r\n„Почиващите в Гърция са с много специфичен профил – основно от София, хора със средни и по-високи доходи. За тях Гърция, дори географски, е толкова близо, колкото и българското Черноморие”, допълни социологът.\r\n37% обаче посочват, че въобще няма да почиват през това лято. Според социолозите, тази тенденция е свързана с .\r\nНагласите на българите към нашето Черноморие показват, че те са изострени по отношение на предлаганите услуги. 86% са съгласни, че по морксите ни курорти е презастроени, 65% - че е замърсено и 45% - че е лошо обслужването.\r\n„Имаме голям репутационен проблем с българското Черноморие. Хората виждат предимно лоши неща. Забраната на дивото къмпингуване се посреща изключително негативно”, допълни Живков.\r\nПо отношение на възможностите за забавление, цените и обслужването у нас и в Гърция – резултатите са почти равни.\r\nНа въпрос: „”, 24% отговарят българското Черноморие, 29% - гръцкото и 29% - другаде.", "date": "2019.08.01", "title": "На море в Гърция – предимно софиянци с добри доходи. 37% без почивка лятото"}
{"url": "https://www.dnes.bg/eu/2019/08/01/italiia-otne-bylgarche-ot-maika-mu-posolstvoto-ni-se-zae-sys-sluchaia.418237", "text": "Българското посолство в Рим работи за редовни срещи между отнетото в Ладисполи българско дете и майка му, като след намеса на мисията ни вчера майката е успяла за първи път от три месеца да установи контакт по телефона с детето си, съобщиха от пресцентъра на МВнР.\n\n\r\n\r\nДетето е настанено от една година в католически социален дом, тъй като според италианските социални служби е констатирана липса на грижи от страна на майката.\r\n\r\nПосолството ни в Рим е отправило запитване към италианските власти по случая и очаква официална информация. \r\n\r\nСледващата седмица се очаква да се проведе среща със сенатор Лучо Малан и адвокатката на майката.", "date": "2019.08.01", "title": "Италия отне българче от майка му, посолството ни се зае със случая "}
{"url": "https://www.dnes.bg/stranata/2019/08/01/krepostta-rusokastro-razkri-cenni-venecianski-moneti.418236", "text": "Ценни венециански монети са открити при разкопките на крепостта Русокастро. Става въпрос три сребърни венециански монети в много добро състояние. Това са грошове, известни с името \"матапани\". Две от тях са отсечени при управлението на венецианските дожове Раниеро Зено (1252 - 1268 г.) и Джовани Соранцо (1312 - 1328 г.). Третата монета е с налеп, което прави трудно да се определи при управлението на кой венециански владетел е отсечена. За това информираха от Регионалния исторически музей в Бургас.\n\r\n\n                    \n                    \n                \r\n                \r\n                \r\n                \r\nОт едната страна на монетите е изобразен Иисус Христос, седнал на трон, а от другата - Свети Марко, покровителят на Венеция, и венециански дож, държащи знаме с дълга дръжка. Монетите са открити при проучването на монументална сграда с все още неизяснена функция, която е локализирана през настоящия археологически сезон в Русокастро. В момента ценните монети се почистват в реставрационно ателие, пише БТА. \n\r\nРазкопките на средновековния град Русокастро се ръководят от Регионален исторически музей - Бургас, и са финансирани от Община Камено и Министерството на културата.", "date": "2019.08.01", "title": "Крепостта Русокастро разкри ценни венециански монети "}
{"url": "https://www.dnes.bg/temida/2019/08/01/nap-proveri-sina-na-sarafov-ne-otkri-nerednosti.418235", "text": "НАП не е намерила нередности при проверката на сина на директора на националното следствие Борислав Сарафов, съобщиха от прокуратурата.\nРевизията беше разпоредена преди четири месеца от главния прокурор Сотир Цацаров.\r\nОбвинител №1 поиска да се провери как синът на Сарафов си е купил апартамент, ателие и гараж в луксозния комплекс \"Еделвайс\" в Бояна за общо 540 000 лв.\r\nСнощи приходната агенция е изпратила на ВКП резултатите от приключилите данъчни ревизии. Не са открити несъответствия между декларираните и/или получени доходи и имущественото състояние на сина на Сарарфов. Ревизията обхваща периода от началото на 2015 година до края на миналата година.\r\nДо момента във ВКП не са постъпили резултати от други проверки, възложени на НАП за придобити имоти на лица, заемащи висши държавни длъжности.\r\n \r\n\r\n\r\n\r\n\r\n ", "date": "2019.08.01", "title": "НАП провери сина на Сарафов, не откри нередности"}
{"url": "https://www.dnes.bg/televizia/2019/08/01/vladimir-iskrov-za-misiiata-na-basketbola-na-kolichki.418243", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С историческа победа започна Европейското първенство по баскетбол на колички, на което България е домакин. По този повод в \"Завърналите се с Петя Кертикова\" ви срещаме с треньора на националния отбор в този спорт, пише . \n\n\r\nСлед различни обучения в САЩ и Ирландия, Владимир Искров се прибира у дома. \n\r\n\"Самата държава (бел. ред. - Ирландия) не е спортна, хората не са спортни. Не виждах перспектива за развитие там за мен като треньор и в крайна сметка решихме със съпругата ми да се приберем тук. Тя е програмист - намери си хубава работа. Аз продължих да правя това, което искам и ме прави щастлив\", разказва той. \n                    \n                    \n                \r\n                \r\n                \r\n                \r\nЕдна от причините е убеждението, че тук живеем по-добре от средностатистическите ирландци. В България Искров е приел за своя мисия да развива спорта и да докаже, че отборните усилия могат и решават всички проблеми - както в живота, така и в залата. \n\r\n\"В момента, в който има някакъв проблем някъде, той се решава. Отборно се решава,\" казва ст. треньорът на баскетболистите в колички. \n\r\n\"Ние сме си го приели като кауза и призвание\", категоричен е Владимир Искров.\n\r\nМечтата му да развие този спорт в България го води през целия му път дотук. \n\r\n\"В самото начало беше изключително тежко и трудно. Нямаше такова нещо в България. За сравнение, в Англия този спорт стартира през 1945 година. Ние се движим по-назад с 60-70 г., но за сметка на това за тези 10 години постигнахме и напреднахме много\", коментира още той.\n\r\nНаставникът казва, че европейската надпревара е важна не само заради очакваните победи и доброто представяне. По думите му първенството има далеч по-възвишена цел. \n\r\n\"За мен ценното на това европейско е първо да се разбере, че има такъв спорт, второ да дойдат в залата - сигурен съм, че има много хора, които не знаят, че ни има, а имат нужда. В началото при преживяна травма е голям стрес и те се затварят в себе си вкъщи и има много такива примери - идват в залата и се връщат обратно към живота\", споделя Владимир.\n\r\nСега момчетата и треньорът им искат да представят България по най-добрия начин на европейското първенство. Мечтаят и за още нещо, което отново ще постигнат заедно - собствена зала за тренировки. Ремонтират помещение към Софийския университет и се надяват да влязат наесен. \n\r\n\"Това ще повиши нивото на спорта и ще даде шанс на хората, които искат да играят в чужбина да получават заплати за това и да се развиват\", казва още Искров. ", "date": "2019.08.01", "title": "Владимир Искров за мисията на баскетбола на колички"}
{"url": "https://www.dnes.bg/stranata/2019/08/01/dva-slabi-trusa-v-pazardjishko-i-blagoevgradsko.418247", "text": "Два слаби труса са регистрирани на територията на страната. Това сочи справка на сайта на НИГГГ-БАН. \n\r\n\r\n\r\nПървото земетресение е регистрирано в 09.34 часа тази сутрин край пазарджишкото село Главиница с магнитут 2,3 и дълбочина 2 км. \r\n\r\nВторият трус е от 10.44 часа край Кресна на границата със Северна Македония с магнитут 2,3. \r\n\r\nНяма данни да са нанесени материални щети.", "date": "2019.08.01", "title": "Два слаби труса в Пазарджишко и Благоевградско "}
{"url": "https://www.dnes.bg/eu/2019/08/01/pyrvi-sme-v-es-po-rajdaniia-ot-maiki-pod-20-g.418240", "text": "Страната ни е рекордьор по родени деца от млади майки в Европейския съюз.\r\nНай-висок дял от раждания на първо дете от майки под 20 години е регистриран у нас през 2017 г., по данни на Евростат.\r\nСтава дума за повече от една десета от всички раждания за годината - 12,5%. По този показател ни следват Румъния - 12,1%, Унгария - 8,5% и Словакия -8,1%.\r\n\r\nНай-малко жени под 20 г. са станали за първи път майки в Дания – 1%, Италия и Словения - 1,1% и Холандия - 1,2%.\r\n\r\nНай-висок дял първи раждания от жени на възраст 40 г. и нагоре е регистриран в Испания (8,8% от общия брой първи деца през 2017 г.), Италия (8,6%) и Гърция (6,6%).\r\nВ Европейския съюз през 2017 г. мнозинството от жените, които за първи  път са станали майки, са били на възраст между 20 и 39 години - 92%.\r\nДруги 4% първи раждания са на майки на възраст под 20 години, а  останалите 4% са на жени 40 и повече години, сочат още публикуваните днес данни.", "date": "2019.08.01", "title": "Първи сме в ЕС! По раждания от майки под 20 г."}
{"url": "https://www.dnes.bg/world/2019/08/01/sestri-tiineidjyrki-se-udaviha-v-basein-na-rodos.418279", "text": "Властите на гръцкия остров Родос разследват смъртта на две сестри в хотелски басейн, съобщава в. \"Катимерини\". \r\n\r\nДвете момичета са идентифицирани като френски туристки, които почивали на острова заедно със семейството си. \r\n\r\nТе били на възраст 16 и 19 години.\r\n\r\nИнцидентът станал късно следобед, след като вече била приключила смяната на спасителя на басейна.\r\n\r\nПредполага се, че едното момиче се е удавило, опитвайки се да спаси другото, макар че по време на драмата не е имало свидетели.\r\n\r\nСпоред агенция АНА-МПА местният прокурор е наредил ареста на мениджърите на хотела, които ще бъдат разпитани, пише БТА.\r\n\r\n ", "date": "2019.08.01", "title": "Сестри тийнейджърки се удавиха в басейн на Родос"}
{"url": "https://www.dnes.bg/televizia/2019/08/01/rekord-epizod-ot-masha-i-mechoka-s-4-mlrd-gledaniia-v-youtube.418274", "text": "\r\nЕпизодът \"Маша хапва каша\" от популярната руска анимационна поредица \"Маша и Мечока\" постигна рекорд в YouTube, като стана единствената анимация, гледана над 4 милиарда пъти, съобщава ТАСС.\r\n\r\nАгенцията припомня огромната популярност на тези анимационни герои, които имат милиони почитатели от Европа до Южна Америка, от Азия до арабските страни.\r\n\r\nС почетен статут на \"милиардници\" в YouTube се радват и други два епизода от поредицата - \"Приятен апетит\" с над 1,3 милиарда гледания и \"Голямото пране\" с над 1,1 милиарда гледания. \r\n/БТА/\r\n ", "date": "2019.08.01", "title": "Рекорд! Епизод от \"Маша и Мечока\" с 4 млрд. гледания в YouTube"}
{"url": "https://www.dnes.bg/obshtestvo/2019/08/01/spriaha-shesti-blok-na-aec-kozlodui-za-tri-chasa.418284", "text": "В 10:24 ч. тази сутрин мощността на шести блок на АЕЦ “Козлодуй” е била намалена принудително до 300 мегавата в резултат на задействане на автоматиката за разтоварване на блока. Това станало поради изключване на две от главните циркулационни помпи, съобщиха от пресцентъра на централата.\n\n\r\n\n\r\nПричините за изключването на помпите по-късно са отстранени. За да бъдат включени отново в работа двете циркулационни помпи, турбогенераторът на шести блок бе изключен от електроенергийната система на страната и присъединен отново три часа след спирането.\n                    \n                    \n                \r\n                \r\n                \r\n                \r\nРадиационната обстановка в района е нормална. За спирането на блока са уведомени Агенцията за ядрено регулиране и Централно диспечерско управление на Електроенергийния системен оператор. Пети блок на АЕЦ “Козлодуй” работи с пълно натоварване на мощността.", "date": "2019.08.01", "title": "Спряха шести блок на АЕЦ \"Козлодуй\" за три часа"}
{"url": "https://www.dnes.bg/index/2019/08/01/chatove-video-pokazaniia-prokuraturata-sreshtu-tad-grup.418276", "text": "\nДнес пресцентърът на прокуратурата публикува части от доказателствения материал, събран в хода на разследването срещу ИТ компанията ТАД Груп, която е основният заподозрян за хакерската атака срещу сървър на Националната агенция по приходите. \n\r\nВ съобщението  се казва, че доказателствата се огласяват с изричното съгласие на наблюдаващият прокурор и целта им е да подкрепят протеста на Апелативната специализирана прокуратура за определените мерки за неотклонение парична гаранция\" на собственика на \"ТАД груп\" Иван Тодоров и двама от служителите във фирмата.\n\nПървата доза доказателствен материал е съобщението, че разследващите са установили, че има неуспешни опити за нерегламентиран достъп до 49 търговски дружества.\r\n                \r\n                \r\n                \r\nОтносно личните данни на магистрати, такива са събирани основно за прокурори и следователи, а папката е със заглавие: \" Ne se chistiiiii\".\r\nФайл с такова име стана известен преди известно време, когато имуществената декларация на съдията от Софийски градски съд беше публикувана без да бъдат заличени личните й данни и тези на семейството й - ЕГН, номера на лични карти и домашен адрес. Малко по-късно главният съдебен инспектор обясни, че изнасянето на личните данни на съдия Тодорова е просто пропуск. \n\r\nПрокуратурата публикува и част от свиделски показания, без да изяснява от кого са предоставени те. \n\r\n\"Но все пак броят на клиентите е недостатъчен, затова не съм сигурен кой го предложи - И. или К., част от политиката на фирмата за набиране на клиенти да бъде тестването на сайтове на различни дружества без тяхно знание и впоследствие да ги набират като клиенти. Тази политика на фирмата се коментираше постоянно в офиса основно между И. и К., като двамата си говореха, че трябва да се изготви списък с най-големите български сайтове, които да бъдат тествани без знанието на техните собственици, като след това бъда привлечени като клиенти\", гласи  едно от показанията.\n\r\nДоказателственият материал, публикуван от прокуратурата продължава в цели 13 pdf файла. На тях са приложени стопкадри от видеокамерите в офиса на ТАД Груп, а прокуратурата твърди, че освен видеото са записвани и разговорите между служителите. Според описанието на държавното обвинение някои от тях на практика признават пред камерите, че са автори на атаката.\n\r\nСледват снимките от телефона на Кристиян, които, според прокуратурата доказват предполагаемата му връзка със сайта за разследваща журналистика \"Биволъ\" и личното участие на главния редактор Атанас Чобанов. \n\r\nТази теза беше развита още вчера от Специализираната прокуратура. Собственикът на сайта - Асен Йорданов, отрече абсолютно всички обвинения и каза, че никога не е познавал никой, който работи в ТАД Груп.\n\r\nПоказан е и чат между Кристиян Бойков и собственикът на фирмата Иван Тодоров, както и друг такъв - между Кристиян и някой си Иван Петров.\r\n ", "date": "2019.08.01", "title": "Чатове, видео, показания... Прокуратурата срещу ТАД Груп"}
{"url": "https://www.dnes.bg/index/2019/08/01/prochuta-iaponka-razkriva-tainite-na-krasivata-koja.418261", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТайната на красивата и млада кожа разкрива най-прочутата японска консултантка по красота Чизу Саеки в книгата си \"Японската революция в грижата за кожата\".\r\n\"Тази книга може да ни помогне и неслучайно е  навсякъде по света. Чузи Саеки е една много усмихната и позитвна дама, която има над 45 години стаж в козметичната индустрия\" коментира директорът на отдел \"Комуникации\" в издателство \"Колибри\" Кремена Димитрова.\r\nВажна е не цената на козметичния продукт, който използваме, а техниката и всекидневната грижа към кожата, пише авторката на книгата.\r\r\n                \r\n                \r\n                По думите на Димитрова книгата , които могат да се правят и в домашни условия.\r\n\"Нейните правила са много прости и лесно изпълними за всяка една от дамите. Това са правила не само за една възрастна кожа да изглежда млада, но и за една млада, която да бъде добре поддържана, за да изглежда така по-дълго време\", обясни Димитрова пред .\r\nТя акцентира върху едно от важните послания в книгата - че повече внимание трябва да обръщаме на премахването на грима и добре почистената кожа, отколкото на самото гримиране.", "date": "2019.08.01", "title": "Прочута японка разкрива тайните на красивата кожа"}
{"url": "https://www.dnes.bg/akoshtete-vqrvaite/2019/08/01/trite-zodii-koito-gi-chaka-strahoten-avgust.418271", "text": "Август е любим месец на много хора - времето е идеално за ваканция на море или планина, настроението е приповдигнато, а учениците се наслаждават на последния свободен месец преди започването на училище. \r\nАвгуст винаги се свързва с море, пясък, безсънни нощи, купони, вълнуващи преживявания, романтика, любов, флиртове, време за релакс и т.н. \r\n\r\n\r\n \r\nВреме е за забавления! Това ще бъде най-добрият и веселият им месец от годината, Овните ще живеят така, сякаш всеки ден е последен. Ще им се случват много вълнуващи неща, ще се отдадат на приключения, ще се радват на времето, прекарано с приятели и любимия. \r\n \r\nПрез август Овните ще са много страстни, ще се отдадат на романтика и ще са влюбени до уши. Ако харесват някого, ще спечелят вниманието им и ще започнат да излизат на срещи с него. Ако имат връзка, всичко ще върви гладко, като в приказка и ще отидат на вълшебна ваканция с половинката. Тези зодии ще бъдат и много креативни през месеца, ще имат муза.\r\n\r\n", "date": "2019.08.01", "title": "Трите зодии, които ги чака страхотен август"}
{"url": "https://www.dnes.bg/stranata/2019/08/01/nap-burgas-sledi-blizo-200-firmi-s-riskovi-sobstvenici.418280", "text": "Близо 200 фирми, стопанисващи около 600 търговски обекта по морето, без дълготрайни материални активи и собственост на рискови лица, са поставени под наблюдение от териториалната дирекция на НАП Бургас, съобщиха от приходното ведомство в морския град.\n\r\nВ НАП е направен профил на група фирми, които попадат в най-рисковата категория, а именно - фирми отчитащи обороти, трупащи, но неплащащи задължения. Дружествата са с дейност търговия и стопанисване на питейни заведения по Южното Черноморие.\n\r\nВ тези обекти има регистрирани фискални устройства, отчитат се обороти, но е избегната регистрация по Закона за ДДС. Същите фирми в част от случаите са назначили работници с необичайно високи заплати, подават данни за трудови договори, но за повечето не се подават декларации за осигуряване и не се внасят дължимите осигурителни вноски, отчитат от НАП.\n                    \n                    \n                \r\n                \r\n                \r\n                \r\nВ хода на анализите и наблюденията са установени още и нереално ниски, а на някои места и нулеви обороти на магазини и заведения с голяма посещаемост. От НАП считат, че е налице риск от невнасяне в бюджета на дължими задължения в размер на милиони левове. \n\r\nПоради липса на активи, дълговете не могат да се обезпечат и затова отговорността по заплащане на задълженията ще бъде вменена на физическите лица, които реално стопанисват и управляват обектите, а не на рисковите собственици, които са малоимотни и даже не предполагат за активната дейност на \"техните обекти\" .\n\r\nУстановени са и случаи, в които \"собствениците\" са починали хора или такива, които от години са извън страната.", "date": "2019.08.01", "title": "НАП-Бургас следи близо 200 фирми с рискови собственици"}
{"url": "https://www.dnes.bg/sofia/2019/08/01/verijna-katastrofa-zatrudniava-dvijenieto-na-nadlez-nadejda.418288", "text": "Три автомобила са катастрофирали на надлез \"Надежда\", съобщава \"Фокус\". \nИнцидентът е станал в посока към Централна гара. Заради произшествието движението в района е затруднено, има и задръстване. \r\n\r\nПътните настилки в столицата са мокри. Напомняме на водачите да шофират с повишено внимание и съобразена скорост.", "date": "2019.08.01", "title": "Верижна катастрофа затруднява движението на надлез \"Надежда\""}
{"url": "https://www.dnes.bg/obshtestvo/2019/08/01/vreme-e-za-vakanciia-i-more-za-kakvo-obache-da-vnimavame-pri-pokupki.418245", "text": "Август е – месецът на лятната отпуска и почивките. Някои от нас държат да си осигурят всичко необходимо за морето още преди да тръгнат на почивката. Други пък не искат да носът излишен багаж и разчитат да си ги закупят, когато пристигнат на мястото, където ще отдъхват. \n\n\nНезависимо от това кога и откъде ще се снабдим с тези принадлежности, трябва задължително да обърнем внимание на някои основни моменти, свързани с безопасността. Кои са те – разкриват експертите на Комисията за защита на потребителите (КЗП).\n\r\n\n\r\nДетските бански за малчугани до 7-годишна възраст в никакъв случай не трябва да имат връзки, които да се завързват зад врата, на гърба или кръста. Развързването им особено във водата може да създаде животозастрашаващи рискове и да доведе до сериозни инциденти. Избирайте такива модели, чиито връзки са надеждно закрепени и в двата края към основната част на банския.\n                    \n                    \n                \r\n                \r\n                \r\n                \r\nНе рискувайте безопасността на банския костюм само заради красивия му външен вид. Всякакви украшения от типа на пайети и копчета върху него крият опасност от задушаване при поглъщането им от най-малките. Нека банският бъде изчистен от подобни елементи.\n\r\n\r\n \r\nВ магазинчетата, особено през активните туристически сезони, могат да бъдат открити всякакви причудливи сувенири и предмети, които сами по себе си не представляват опасност и могат приятно да разнообразят пространството около нас по време на почивката ни. Но не е изключено в ръцете на децата част от тези изделия да се превърнат в „бомба със закъснител”. Това например, са различни малки фенерчета или лазерни показалки със светлини в различен цвят, които при насочване срещу очите могат да увредят зрението.\n\r\n\n\r\nКой е производителят и има ли знак със стандарта за безопасност? Това е първото и най-важно нещо, за което трябва да се поинтересувате. Цитирането на европейския стандарт за безопасност, както и на името или търговската марка на производителя, вносителя или доставчика, дават по-голяма гаранция за надеждността на продукта.\n\r\nПроверете за остри ръбове. Не пренебрегвайте факта, че острите ръбове, където се съединят отделните части на изделието или ъглите на надуваемите предмети, могат да причинят нараняване при триенето на тялото с тях във водата.\n\r\nНаличието на щифтове в краищата на регулиращи шнурове по дюшеците или поясите например, създават потенциален риск от нараняване.\n\r\nЗапушалките за надуването на изделието не трябва да пропускат въздух, тъй като в противен случай може да се стигне до внезапно спадане и потъване. В никакъв случай те не следва да стърчат повече от 5 мм над повърхността на изделието, когато то е надуто. Много е важно от гледна точка на безопасността всички въздушни кухини да са напълно надути.\n\r\n\n\r\nЗа целта погледнете предупредителните надписи върху изделието. Те съдържат тази важна информация, както и препоръката артикулът да не се използва от потребители извън определения диапазон за тегло или възраст, в плитки води, разбиващи се вълни или вани. Важно е родителите да бъдат особено внимателни дори тогава, когато става дума за напълно безопасни надуваеми предмети. Децата в никакъв случай не бива да бъдат оставяни без надзор, дори когато са снабдени с такива помощни средства, тъй като те само ги улесняват при придвижването им във водата, но не гарантират напълно безопасността им.\n\r\n\n\r\nИскрящите и наситени цветове на надуваемите предмети ги правят по-лесно забележими във водата, което дава възможност за по-бърза реакция. В случай, че за кратък период детето остане извън зрителния контрол на родителя, той бързо да може да идентифицира местонахождението му преди да се е стигнало до някакъв сериозен инцидент.\n\r\nПредседателят на КЗП Димитър Маргаритов препоръчва преди да закупим някои от тези стоки, да направим справка в поддържания на интернет страницата на институцията регистър на всички забранени опасни стоки, за да се уверим дали избраното от нас не фигурира там. Той съветва дори при най-малко съмнение да се подава веднага сигнал. Когато потребителят закупи доказано опасна стока, има правото да си върне парите от търговеца. Има право и на обезщетение за вреди.  ", "date": "2019.08.01", "title": "Време е за ваканция и море! За какво обаче да внимаваме при покупки?"}
{"url": "https://www.dnes.bg/eu/2019/08/01/ek-oshte-ne-e-gotova-za-svaliane-na-nabliudenieto-na-bylgariia.418281", "text": "Европейската комисия още не е готова да предложи свалянето на Механизма за сътрудничество и проверка на правосъдната система, борбата с корупцията и организираната престъпност. Това стана ясно от думите на главния говорител на Комисията Мина Андреева днес.\n\r\n\"Приключването на механизма през този мандат на Комисията е личен ангажимент на президента Юнкер, поет по време на предизборната му кампания, при условие, че всички условия за България в докладите по Механизма за сътрудничество и проверка са изпълнени. Все още има работа да се свърши, но ако тя бъде свършена, той ще спази ангажимента си за приключване на механизма\", заяви говорителката на Юнкер.\n\r\nПо-рано двама от членовете на Комисията Юнкер — първият вицепрезидент Франс Тимерманс и правосъдният еврокомисар Вера Йоурова, изразиха съмнения, че механизмът ще може да бъде свален преди края на октомври, когато изтича мандатът на настоящата Еврокомисия.\n                    \n                    \n                \r\n                \r\n                \r\n                \r\nПри поемането на поста правосъдният министър Даниел Кирилов обяви, че ще подаде оставка, ако мониторингът не бъде премахнат до октомври.\n\r\nКомисията може да предложи отпадане на наблюдението, но то трябва да бъде одобрено от страните членки, тъй като е част от споразумението за влизането на България в ЕС.\n\r\nБългария и Румъния са единствените държави от ЕС, които се наблюдават за правосъдие и корупция от 2007 г насам. През 2018 г. Еврокомисията обяви, че България е изпълнила част от препоръките и замрази наблюдението по борбата с организираната престъпност и някои части на съдебната реформа. Все още се следи за изпълнението на борбата с корупцията по върховете на властта и по места, както и за отчетността и прозрачността на съдебната власт. \r\nСледващият доклад на Брюксел по изпълнението се очаква през ноември.", "date": "2019.08.01", "title": "ЕК още не е готова за сваляне на наблюдението на България"}
{"url": "https://www.dnes.bg/obshtestvo/2019/08/01/petia-avramova-nai-prepitvaniiat-chlen-na-kabineta-v-ns.418289", "text": "Министрите на регионалното развитие и на здравеопазването са отговорили на най-много депутатски въпроси през седмата пленарна сесия на парламента.\r\nПетя Аврамова е отговорила на 45 въпроса, а Кирил Ананиев на 34, съобщи пресцентърът на НС.\r\n\r\nОбщо членовете на правителството са отговорили на 218 въпроса и шест питания.\r\nНай-много въпроси и питания са отправили народните представители Георги Гьоков - 30, Валентина Найденова - 20, Георги Стоилов - 13, Дора Янкова - 11 и др.\r\nПарламентарният контрол за изминалата сесия е 27 часа и 47 минути и е провеждан в девет пленарни заседания.\r\nОт началото на 2019 г. парламентът е приел 84 закона, 125 решения и едно обръщение към българския народ, сочат данните. През седмата си сесия депутатите са гласували 41 закона и 65 решения. Постъпили са 73 проекта за решения, от тях 64 са от депутати.\r\nНС е имало 34 редовни и едно извънредно пленарно заседание.\r\n ", "date": "2019.08.01", "title": "Петя Аврамова - най-препитваният член на кабинета в НС"}
{"url": "https://www.dnes.bg/obshtestvo/2019/08/01/podkrepiame-severna-makedoniia-za-es-no-iskame-napredyk-po-sporni-temi.418286", "text": "България досега винаги е била последователна в подкрепата си за европейската перспектива на Република Северна Македония.\r\nТова отбеляза премиерът Бойко Борисов по време на срещата си в Скопие с президента на страната Стево Пендаровски.\nБългарският премиер посочи, че България е подготвена да окаже силна подкрепа за започване на преговори за присъединяване към Европейския съюз през октомври 2019 г.\r\nВ същото време очакваме дотогава да има видим напредък и резултати от работата на мултидисциплинарната експертна комисия по въпросите от общата ни история, добави министър-председателят.\r\nБългарският премиер и президентът на Република Северна Македония се обединиха около разбирането, че политиците не трябва да се месят в работата на комисията, съобщиха от правителствената пресслужба.\n                    \n                    \n                \r\n                \r\n                \r\n                \r\nБорисов изтъкна значението на изпълнението на Договора за приятелство, добросъседство и сътрудничество, който беше подписан през август 2017 г. в Скопие. Според него практическата работа, която следва от този документ, може да донесе много позитивни резултати за двустранните ни отношения.\r\nБорисов даде пример с предстоящото по-късно днес откриване на възстановения паметник на полковник Константин Каварналиев. Важно е това да не остане изолиран случай, а да е само стъпка в посока на изграждане на общо бъдеще на основата на общото ни минало, каза още той.\n\r\nБойко Борисов и Стево Пендаровски обсъдиха възможностите за ускорено изграждане на Коридор номер 8, който е от изключително значение за транспортната свързаност в региона. В рамките на разговора беше акцентирано и върху големия потенциал в сферата на туризма, който могат да доразвиват двете страни.", "date": "2019.08.01", "title": "Подкрепяме Северна Македония за ЕС, но искаме напредък по спорни теми"}
{"url": "https://www.dnes.bg/world/2019/08/01/iujnokoreec-se-samozapali-v-znak-na-protest-sreshtu-iaponiia.418287", "text": "Южнокореец е в критично състояние, след като се самозапали в центъра на Сеул, за да протестира срещу Япония на фона на засиленото напрежение между двете държави заради търговията и военновременната история. Това съобщи представител на полицията, цитиран от Асошиейтед прес.\n\r\nСамозапалилият се 72-годишен мъж е с изгаряния по цялото тяло и е приет в болница.\n\r\nТова стана ден преди японското правителство да извади Южна Корея от своя \"бял списък\" с 27 държави с търговски преференции. Ако това се случи, вероятно ще влоши допълнително спора, довел до най-ниската точка в двустранните отношения от десетилетия.\n\r\nПолицията съобщи, че е намерила на мястото, където мъжът се самозапали, чанта, в която имало бележка и диплянка. В тях имало критики към Япония заради решението й да затегне контрола върху износа на високотехнологични продукти за Южна Корея и се давало тържествено обещание за борба срещу Токио, докато японският премиер Шиндзо Абе не се извини.\n                    \n                    \n                \r\n                \r\n                \r\n                \r\nВ чантата е открита и книга за покойната Ким Пок Дон - една от първите жертви, осмелили се да говорят открито и да нарушат десетилетното мълчание за сексуалното робство, налагано от японските военни на корейки през Втората световна война, пише БТА.\n\r\nДнешното самозапалване стана седмици, след като 78-годишен мъж се самозапали по същата причина край японското посолство в Сеул и почина.", "date": "2019.08.01", "title": "Южнокореец се самозапали в знак на протест срещу Япония"}
{"url": "https://www.dnes.bg/eu/2019/08/01/slabakov-iska-da-maha-parlamenta-v-strasburg-glasuval-skuchni-neshta.418238", "text": "Искам да се махне парламента в Страсбург, защото е безсмислен. Тази радикална идея сподели пред bTV евродепутатът от ВМРО Андрей Слабаков. \n\r\nСградата в Страсбург е една от трите основни, които европарламентът ползва за своите заседания. Другите две са в Брюксел и Люксембург. \n\n\n\n\r\n\"Моето място в европарламента е на гражданин, който да прави някакви смислени предложения\", поясни още Слабаков, но добави че в момента \"гласуваме скучни неща като това кой да бъде председател\". \n\r\nЕвродепутатът беше категоричен, че новото му политическо поприще не е повлияло на самобитния му стил на обличане и поведение, макар да призна, че за откриването на парламентарните сесии е облякъл костюм. \n                    \n                    \n                \r\n                \r\n                \r\n                \r\n\"Всички евродепутати се обличат както си искат и аз не съм единственият, който се разкарва по тениска в Страсбург\", отбеляза той.\n\r\nЕдин ден на Андрей Слабаков в Европарламента пък започвал с пиена на кафе на местта, където е разрешено и пушенето. Той изтъкна, че не е единственият любител на тютюна сред европейските избраници. \n\r\n\"Председателят на Европарламента пуши много. Постоянно се засичаме на местата за пушене. Аз пуша по четири цигари, а той по три\", разказа Слабаков, който отбеляза, че с Давид Сасоли са се засичали в италианската телевизия РАИ по времето, когато сегашният председател на Европарламента е бил журналист. \n\r\nОсвен работата си като евродепутат обаче, режисьорът се е захванал и с друго предизвикателство - организирането на нов рок фестивал в България заедно с бившия кмет на Каварна Цонко Цонев и певеца Димитър Аргиров. \n\r\nСъбитието ще се проведе на 9 и 10 август в Челопеч и в него ще вземат участие едни от големите имена на метъл сцената. \"Избрахме Челопеч, защото кметът Алекси Кесяков е много готин\", заяви в типичния си стил Андрей Слабаков.", "date": "2019.08.01", "title": "Слабаков иска да маха парламента в Страсбург, гласувал скучни неща"}
{"url": "https://www.dnes.bg/obshtestvo/2019/08/01/ns-bie-ms-po-nedoverie-nai-haresvani-radev-i-manolova.418273", "text": ", а правителството е изложено на обичайното за всяка власт постепенно \"износване\" на рейтинга в хода на мандата. Това са изводите на социолозите от \"Галъп интернешънъл\" от изследване през юли в края на отиващия си политически сезон.\r\n, останалите се колебаят.\r\nДанните са от независимата от външно финансиране изследователска  програма \"Политически и икономически индекс\" на \"Галъп интернешънъл\". Изследването е проведено сред  833 души между 5 и 12 юли.\r\n (останалите се колебаят). Спад ясно бе отчетен през пролетта  на 2019 г., което вероятно се дължи на поредицата от скандали в този  период, посочват от \"Галъп\". Изборните резултати за ЕП и започващият летен сезон обаче като че ли  влияят благоприятно и стабилизират доверието в  правителствената институция.\r\n                    \n                    \n                \r\n                \r\n                \r\n                Социолозите регистрират обичайното плавно \"износване\" на популярността, което се случва в хода  на всеки мандат - в първите месеци и години на мандата си  кабинетът \"Борисов 3\" имаше нива на доверие традиционно над 30%, а  недоверието не превишаваше 60%.\r\n, са двете фигури у нас, които имат положителен рейтинг, т.е. доверието е повече от недоверието. При всички останали недоверието по традиция е повече от доверието и това е стандартната ситуация в страната.\r\nПрезидентската институция традиционно има по-високо доверие в сравнение с правителство и парламент, но в предходния мандат (на Росен Плевнелиев) беше загубила трайно доверие, посочват от \"Галъп\". Въпреки че има моментни колебания по отношение на доверието в държавния глава, президентът завършва политическия сезон без съществена загуба на доверие спрямо предходни периоди. При Мая Манолова в годините пък е настъпило подобряване на показателите за доверие, според данните.\r\nполучава през юли  19% доверие, 55% недоверие, 15% се колебаят, а останалите не я познават.  Резултатът е по-скоро задоволителен на фона на доверието в други  политически фигури у нас, според социолозите. \r\n \r\nпрез юли 2019 г. получава 31% доверие срещу 47% недоверие. В София недоверието към нея преминава над 50%.  \r\n \r\n, който получава 30% срещу 54% недоверие, 16% се колебаят.  – липсват хора, които не могат да отговорят какво мислят за него. Борисов продължава да поддържа сравнително висок рейтинг с лек спад през пролетта, което отново вероятно се дължи на скандалите от този период. Традиционно около една трета от българите симпатизират, а над 50% са настроени отрицателно.\r\n \r\n се движат в \"пакет\" с доверие над 20% от пълнолетните българи, което е сравнително добър атестат. Подобни нива има и еврокомисарят по цифровата икономика и общество , но там все още разпознаваемостта е сравнително ниска.\r\nС.  Седмици преди снощната обява за по-активно влизане в политическия живот  неговият рейтинг е един от най-високите в страната. Разбира се, това се  дължи и на факта, че още не е пряко намесен в политическия процес, посочват анализаторите.\r\nТе уточняват, че традиционно високо доверие получават фигури, които стоят по-скоро извън  ежедневния непосредствен политически дебат. При доверието в партийните фигури значение  играят електоратите, затова и автоматичното сравняване и \"класиране\" не е най-правилният подход.  \r\n \r\n", "date": "2019.08.01", "title": "НС бие МС по недоверие. Най-харесвани - Радев и Манолова "}
{"url": "https://www.dnes.bg/index/2019/08/01/nonument-grupata-koiato-iska-da-zapazi-buzludja-jiva.418230", "text": "Когато е едва на 14 години, Янко Върхунч прекарва всяка събота в Любляна, карайки парен локомотив. \r\n\"Трябваше да се записваме,  да проверяваме всички вагони, а след това да разговаряме с работниците. Питах машиниста дали огънят е достатъчно силен и кондуктора, дали сме продали достатъчно билети “, спомня си вече 84-годишният мъж пред The Guardian.\r\nБлизо 30 месеца Върхунч и още 20 деца били готови да подкарат влака на така наречената \"Пионерска железница“.\r\n\"Преместихме влака на централната гара в Любляна. Машинистът се оттегли и остави останалото на нас. И точно така, едно от децата падна на релсите и изгуби крак“, разказва възрастният мъж.\r\r\n                \r\n                \r\n                \"Пионерската железница“ отваря през 1984 година. Тя е една от много, които Съветският съюз създава, за да поддържа интереса на младите към технологията и да ги подготви за бъдещите им професии на инженери. Но работи едва няколко години. До момента, в който Югославия не се отделя от СССР.  През 1954 г. е затворена напълно.\r\n\r\n\"На нейно място има само велоалея“, казва Нежа Томшич, координатор в музея по История на влаковете. Тя и нейният колега Мартин Брицелж Барага са измислили нов термин за такива обекти – nonument (незнайци).\r\nТова са архитектурни обекти и инфраструктури от 20-ти век, които са изоставени, нежелани или забравени. \r\nТомшич и Брицелж Барага, заедно с международен екип от изследователи и артисти, създават  база данни с близо 120 такива места из цяла Европа, проучвайки карти и архиви в различни градове. Тази година те ще публикуват и книга.\r\n\r\nЕдна вечер, с помощта на фенери и звукова инсталация, Томшич и Брицелж Барага успяват да възстановят \"Пионерската железница“. Група танцьори пресъздават влак, носейки светещи тръби, а зрителите чуват в слушалките си историите на живите пионерчета, като Върхунч.\r\n\"Какъв беше чарът на железницата? Че не познавахме нищо друго – можехме да се социализираме там, имахме толкова много приятели“, казва един от тях.\r\nФани Рижнар остава в парния локомотив до края.\r\n\"До десет вечерта стояхме там с ръководителя на гарата. Плачех през цялото време. Плачех докато се прибрах. А после и късно вечерта и заспах плачейки. Когато ми отнеха железницата, отнеха и част от мен.\r\n\"Пионерската железница“ следва съдбата на много монументи из цяла Източна Европа. Най-често, те се намират на места, преминали през силно политическо и социално напрежение.\r\n\"Те въплъщават определен вид конфликт, който все още живее в обществото и често заради това не са съхранявани.  - обяснява Брицелж Барага. - И често, както се случва в Югославия и някои други бивши социалистически страни, те са оставени на разрухата.“\r\nНо преди да обърне поглед към Източна Европа, дуото, чиято група носи името Nonument, вдъхват живот на изоставен фонтан в Балтимор, Мериленд, на площад \"МакКелдин“. Той става основно място за сбирки на протестиращи, след като е отворен през 1982 година. Група от чернокожи жени протестират там в продължение на седмици през 2001 година, а през 2011 г. там се провеждат протестите след смъртта на Фреди Грей. Години наред общината крояла планове да го разруши. През 2015 г. решението било взето.\r\nЛиса Морен, професор по визуални изкуства в университета в Мериленд, била една от многото активисти, които се противопоставили на решението за разрушение на фонтана. Заедно с Nonument тя интервюирала хора, за да събере спомените им за емблематичното място. Групата пък пресъздала фонтана с 3D модел.\r\nПрез 2016 година, монументът бил официално разрушен, но благодарение на интервютата на морен и 3D модела на Nonument е създадено приложение, което може да покаже на всеки, как е изглеждало мястото и да разкаже историята му.\r\n\"Важно е да се знае, че Балтимор е имал малко парченце модернизъм през 20-ти век. Тези неща наистина избледняват в паметта. Хората забравят, че е бил тук“, казва Морен.\r\n\r\nПрез пролетта Томшич и Брицелж Барага пристигат в страната ни, за да документират причудливия монумент, изоставен в началото на 80-те. Помага им и група експерти от Кипър.  Те фотографират паметника и земята около него с дронове и сканират с лазери интериора. Използвайки процес на проучване и събиране на данни, известен като фотограметрия и много мощни компютри, групата, ръководена от Георгиос Артопулос, ще създаде дигитален модел на паметника, който ще може да бъде пресъздаден с очила за виртуална реалност и смартфони.\r\nВъпреки охраната, която трябва да предотвратява разграбването на Бузлуджа, паметникът се разпада. Силните ветрове и снежните бури ускоряват процеса.\r\n\"Моята специалност е архитектура и съм виждал много бетон през живота си. Но това беше бетонът в най-лошо състояние, който някога съм виждал. Не можеше да издържи на условията на средата“, казва Артопулос.\r\nТази есен Nonument ще направят своята артистична проява на Бузлуджа, а по-късно ще бъде пуснат и виртуалния модел на монумента.  Нито Томшич, нито Брицелж Барага са сигурни, че паметникът ще бъде запазен, но се надяват, че работата им ще помогне да се съхрани историята на мястото.\r\n\"“, казва Брицелж Барага.", "date": "2019.08.01", "title": " Nonument – групата, която иска да запази Бузлуджа жива"}
{"url": "https://www.dnes.bg/muzika/2019/08/01/one-thing-sugar-dj-s-izdavat-pesen-s-iavor-zahariev.418316", "text": "\r\nSugar DJ’s издават песен с Явор Захариев. Парчето е завършено постмортем тази година.\r\n\r\nПрез 2011 г. участие на “Gravity Co.“ е повод за срещата между Явор, Иван и Тони. Още тогава вокалистът проявява интерес към авторската музика на столичните DJ.\r\n\r\n Явор избира един от няколкото им готови инструментала и напълно импровизира с текста на песента. \r\n\r\nЛюбовта на тримата към електронната музика създава “One Thing”.\r\n", "date": "2019.08.01", "title": "One Thing - Sugar DJ’s издават песен с Явор Захариев"}
{"url": "https://www.dnes.bg/notifikacii/2019/08/01/stolichni-policai-spipaha-38-godishna-dilyrka-v-drujba.418306", "text": "Столични полицаи са задържали 38-годишна криминално проявена жена за притежание и разпространение на наркотици, съобщиха от МВР. \r\n\r\nНа 26 юли служители от сектор \"Наркотици\" - СДВР получили сигнал за разпространение на дрога в района на \"Дружба\". \r\n\r\nВ дома на задържаната те намерили и иззели амфетамин – 33.73 грама, марихуана – 0.51 грама, хероин - 0.38 грама и екстази - 1.55 грама. \r\n\r\nМатериалите са докладвани в Софийска градска прокуратура и задържаната е привлечена като обвиняема. \r\n\r\nНаложена й е мярка за неотклонение \"парична гаранция\" в размер на 1000 лева.", "date": "2019.08.01", "title": "Столични полицаи спипаха 38-годишна дилърка в \"Дружба\""}
{"url": "https://www.dnes.bg/stranata/2019/08/01/otkriha-tialo-na-43-godishna-jena-v-jilishte-v-dupnica.418317", "text": "Тяло на 43-годишна жена е открито в жилище в Дупница, по него няма следи от насилие, съобщиха от полицията в Кюстендил пред \"Фокус\".\r\n\r\nПолицейските служители са действали по сигнал, подаден от бащата на жената. Той е заявил, че са се виждали преди 10-15 дни и няма връзка с нея. \r\n\r\nПолицейските служители са влезли в жилището на жената, където са открили трупа й. Няма данни за насилие. \r\n\r\nТялото е транспортирано за аутопсия в болницата в Кюстендил.", "date": "2019.08.01", "title": "Откриха тяло на 43-годишна жена в жилище в Дупница"}
{"url": "https://www.dnes.bg/crime/2019/08/01/zaradi-nap-specprokuraturata-sys-zapoved-za-razsledvane-vyv-franciia.418292", "text": "Специализираната прокуратура издаде Европейска заповед за разследване на територията на Република Франция, съобщава пресцентъра на Държавното обвинение. \n\r\nЗаповедта идва малко след като прокуратурата направи безпрецедентно разкриване на част от доказателствения си материал срещу ИТ компанията \"ТАД Груп\", служители и собственикът, на която са обвинение за хакерската атака срещу сървър на Националната агенция по приходите. \n\nВ рамките на международното разследване трябва да бъде разпитан главният редактор на сайта \"Биволъ\" Атанас Чобанов по досъдебното производство срещу служители на \"ТАД Груп\" във връзка с факти, относими по предмета на доказване, казват от институцията. \n                    \n                    \n                \r\n                \r\n                \r\n                \r\nСпоред държавното обвинение има ясни следи, които доказват, че след като обвиненият за хакерската атака Кристиян Бойков е направил пробива, той е изпратил данните от НАП именно на разследващия сайт и е комуникирал през цялото време лично с главния редактор Чобанов.\n\r\nЕвропейската заповед за разследване ще бъде изпратена на френските власти, тъй като там е постоянният адрес на главния редактор на сайта.\r\n ", "date": "2019.08.01", "title": "Заради НАП: Спецпрокуратурата със заповед за разследване във Франция"}
{"url": "https://www.dnes.bg/index/2019/08/01/fizika-na-tygata-na-teo-ushev-na-fest-v-toronto.418307", "text": "\r\nТекст на Георги Господинов. Анимация на Теодор Ушев. Гласът на Доналд Съдърланд.\r\nСлед дълги дни на работа, 27-минутната анимация по едноименния роман на Господинов, \"Физика на тъгата“, ще има своята световна премиера на Международния филмов фестивал в Торонто.  \r\n\"Номинираният за \"Оскар” аниматор Теодор Ушев достига ново ниво на артистизъм със сага за детските блянове и съжаленията на възрастните, която е и първият филм, изцяло анимиран на ръка с живописната техника енкаустика*”, така TIFF описват шедьовърът на Ушев.\r\nТова не е първата съвместна работа на аниматора и Георги Господинов. Ушев получи своята първа номинация за \"Оскар“ с късометражния си филм \"Сляпата Вайша“, създаден по едноименния разказ на българският автор.\r\r\n                \r\n                \r\n                Вероятността и този път анимацията да се пребори за номинация за \"Оскар“ никак не е малка.\r\nФренската версия на \"Физика на тъгата“ също ще бъде озвучавана от звезда. Гласът на канадският режисьор и актьор Ксавие Долан, познат като „детето чудо на киното“ ще звучи за френскоговорящите. Двата си партнират и преди в \"Дневниците на Липсет“.\r\nМеждународният филмов фестивал в Торонто ще бъде открит на пети септември, а програмата му ще стане ясна на 20-ти август.\r\n\r\n\r\n\r\n ", "date": "2019.08.01", "title": "\"Физика на тъгата\" на Тео Ушев на фест в Торонто "}
{"url": "https://www.dnes.bg/notifikacii/2019/08/01/policai-presiakoha-nezakonen-vnos-na-perilni-preparati.418304", "text": "Полицаи от Хасково са предотвратили незаконен внос в страната на голямо количество стоки, съобщиха от МВР. \r\n\r\nПри влизане от Турция в България те спрели за проверка автобус, управляван от 27-годишен мъж от село Бойно, област Кърджали. \r\n\r\nВ хода на инспекцията са открити и иззети 1 000 килограма прах за пране, 1 750 литра течен прах за пране, 18 литра почистващи препарати и 7 940 къса цигари без акцизен бандерол. \r\n\r\nСъставени са 5 акта за установяване на административно нарушение и 6 разписки за задържане на стоките. \r\n\r\nРаботата по документирането на случая продължава.", "date": "2019.08.01", "title": "Полицаи пресякоха незаконен внос на перилни препарати"}
{"url": "https://www.dnes.bg/eu/2019/08/01/bylgari-v-germaniia-trafik-bokluci-deca-krali-torta-ot-chiniiata-na-klient.418217", "text": "Измами със социални помощи, работа на черно, повишена престъпност - масовото нашествие на българи и румънци тревожи жителите на много градове от Рурската област. Дойче веле цитира германски издания.\n\r\n\"Откраднаха колелото на един посетител, вързано пред заведението. Случвало се е дори деца да отмъкват парче торта от чиния на клиент\", разказва съдържателят на една сладкарница в градчето Хорн-Бад Майнберг в германската провинция Северен Рейн-Вестфалия.\n\r\nКогато в едно толкова малко градче дойдат 350 души от България и Румъния, няма как това да остане незабелязано. \"Повреждат уредите на детските площадки - и то не децата, а възрастните. Съвместното съжителство е невъзможно\", оплаква се местна предприемачка.\r\n                    \n                    \n                \r\n                \r\n                \r\n                \n\r\nСитуацията в градчето е доста напрегната - хората отправят сериозни упреци към новопристигналите за това, че изхвърляли боклука си безразборно, вдигали много шум, занимавали се с проституция.\n\r\n\"Това са неща, за които иначе чета по вестниците, че се случват в градове като Дуисбург и Дортмунд\", казва местният кмет Инго Барц, организирал обсъждане в общината, на което дошли повече от 300 местни жители. Местната управа се е обърнала за помощ и към министър-председателя на провинцията. \n\r\n\n\r\nНа помощ се надява и кметът на Дуисбург Зьорен Линк - заради многото случаи на злоупотреба със социални помощи от страна на бедни мигранти от Югоизточна Европа. Кметът подчертава, че на този \"престъпен бизнес-модел\" трябва да бъде сложен край. Пред \"Франкфуртер алгемайне цайтунг\" (ФАЦ) той подчертава, че в случая става въпрос за престъпни мрежи за трафик на хора.\n\n\r\nПрестъпниците осигуряват фиктивна минимална заетост на хора от най-бедните слоеве на населението, за да получават социални плащания. Голяма част от тези семейства живеят именно от тези помощи, тъй като възрастните нито са завършили училище, нито имат професия, а и почти не знаят немски.\n\r\nСамо в Дуисбург живеят 20 000 граждани на България и Румъния. От отпадането на ограниченията на трудовия пазар от 2014 година все по-големи групи българи и румънци, подгонени от бедността в техните страни, се насочват към големите германски градове, посочва кметът Линк.\n\r\n\n\r\n\"Вестфаленпост\" пише, че в 200-хилядния град Хаген, също в Северен Рейн-Вестфалия, са се заселили 1 700 българи и 3 400 румънци. И тъй като говорим за хора от ромското малцинство, към тях често се отнасят с предубеждения. \n\r\nНо има и положителни примери - като Диего Динча, ром от Румъния, който в Хаген е стажант-аптекар, и за когото пише местната преса. Той се е постарал да научи езика, изкарал е няколко курса за преквалификация и винаги сам си е попълвал документите, когато е кандидатствал за работа. А след като го вземат на стаж в аптеката, не без гордост казва: \"Щастлив съм, че мога да помагам на хората и да отговарям на техните въпроси\".\n\r\nНо той е изключение и не може да промени отношението към ромите като цяло. \"Казват за нас, че сме били продавали хора\", казва пред вестникарската група ВАЦ Силвана Гаши, сръбска ромка, изповядваща исляма. Тя е пристигнала в Германия през 1992 година и днес оказва помощ на новопристигналите в Хаген. \n\r\nДискриминацията обаче е пречка пред интеграцията, на ромите им е трудно да намерят почтена работа и нормално жилище, а в училище децата се справят само с цената на много големи усилия, казва тя. Междувременно градските власти в Хаген отделят по 250 000 евро годишно за интеграцията на ромите - за езикови курсове и обучение, но и за консултации на родния им език и за медицинско обслужване.\n\r\n\n\r\nОсобено в здравеопазването те са незаменими, посочва ФАЦ. Но една малка част от живеещите в провинцията (Северен Рейн-Вестфалия) 200 хиляди българи и румънци злоупотребява с това, че имат достъп до трудовия пазар - по вече споменатата схема: новопристигналите попадат в ръцете на трафиканти, които ги настаняват в убоги жилища, за които обаче искат свръхвисоки наеми. \n\r\nСъщевременно те предоставят на наемателите си фиктивни договори за минимална трудова заетост, които им позволяват да източват социалните каси. Но често по-голямата част от помощите, които държавата отпуска за тях, се прибират от организаторите на тези схеми, посочва изданието. \n\r\nВ градовете, в които проблемът е най-сериозен - Дортмунд, Есен, Гелзенкирхен и Дуисбург - срещу системните социални измами редовно се организират полицейски акции, в които участват също митничари и представители на бюрата по труда и на социалните каси. В Дуисбург се опитват да противодействат и по още един начин - чрез периодични проверки на съмнителните жилищни сгради, които нерядко биват запечатвани поради недостатъчна противопожарна защита или катастрофална хигиена.\r\n\n\r\nЗлоупотреби със социални плащания, работа на черно (нанасяща сериозни щети на германската икономика - 1,8 милиарда евро за последните две години), фалшификация на документи и удостоверения - на всичко това би трябвало да бъде сложен край чрез приетия окончателно в края на юни закон, насочен срещу този вид престъпления. Той дава на служителите на германските митници повече правомощия в борбата срещу нелегалната заетост и злоупотребите със социални услуги. Една от мерките е превантивен контрол на трудовите пиаци - местата, където надничарите очакват някой да ги наеме за деня.\n\r\nЩо се отнася до детските надбавки - социалните каси могат вече да ги спират, ако подозират измама - например, ако се натъкнат на фалшифицирани документи или на фиктивни трудови договори. Освен това за новопристигналите от други държави-членки на ЕС се въвежда условието, че през първите три месеца имат право на детски надбавки само ако могат да докажат, че имат доходи.\r\n ", "date": "2019.08.01", "title": "Българи в Германия: Трафик, боклуци, деца крали торта от чинията на клиент "}
{"url": "https://www.dnes.bg/blizak-iztok/2019/08/01/biagstvo-ot-sauditska-arabiia-dua-i-dalal-zashto-ne-iskat-pri-semeistvoto-si.417902", "text": "\r\nДуа е на 22 години, а сестра й Далал е на 20 г. Те са избягали от семейството си. Твърдят, че са били жертва на насилие от страна на своите близки. \n\r\nПристигнали са в Истанбул заедно с баща си, който ги завел на почивка. Те успели да избягат.\n\n\"Те непрекъснато ни биеха, дори и без причина. Щом откажехме нещо, задължително следваха шамари\", обяснява Далал. \n                    \n                    \n                \r\n                \r\n                \r\n                \r\n\"Принудиха ме да нося хиджаб още като навърших 10 г. Ако откажех, ме биеха силно\", споделя Дуа пред . \n\r\nДуа решила да избяга, когато баща й решил да я омъжи. Приятел на баща й имал две съпруги, а Дуа трябвало да стане третата съпруга на 50-годишния мъж.\n\r\nТя няма право да каже не, защото отказът й означава, че тя не е мюсюлманка. \n\r\nВеликобританският адвокат Тоби Кадман е единственият, който знае къде точно са двете сестри във всеки един момент. Поинтересувал се от случая им след като разбрал за тях от социалните мрежи. \n\r\nПо думите му злоупотребите, които сестрите описват, съвпадат с всичко, което се знае за Саудитска Арабия. \n\r\nБягството на двете сестри не е изолиран случай. Не една и две саудитки се опитват да избягат от оковите на съпрузите си по време на пътувания в чужбина. \n\r\nВ началото на годината случаят на 19-годишната Рахаф Мохамед нашумя, след като младата саудитка се барикадира в хотелската си стая в Банкок. По-късно й бе предоставено убежище в Канада. \n\r\nДуа и Далал се надяват, че и те ще получат убежище в трета страна. Тяхната постъпка е колкото смела, толкова и опасна. \n\r\nЗасега те не са заплашени от екстрадиране в Саудитска Арабия, уверяват турските власти.\r\n   ", "date": "2019.08.01", "title": "Бягство от Саудитска Арабия: Дуа и Далал – защо не искат при семейството си?"}
{"url": "https://www.dnes.bg/world/2019/08/01/evakuiraha-jitelite-na-grad-v-severozapadna-angliia.418318", "text": "Британската полиция нареди днес евакуацията на град с 6500 жители в Северозападна Англия заради опасения от скъсване на язовирна стена, предаде Асошиейтед прес, цитирана от БТА.\r\n\r\nПолицията в графство Дарбишър заяви, че жителите на Уейли Бридж трябва да напуснат домовете си заради сериозна опасност за живота им. \r\n\r\nЯзовирна стена на намиращ се над града язовир от 19 век е била повредена вследствие на продължилите няколко дни проливни валежи, които причиниха наводнения в Северна Англия. \r\n\r\nПолицията нареди на жителите на градчето да напуснат домовете си и да се отправят към сградата на местно училище.\r\n\r\nГрад Уейли Бридж се намира на 280 километра северозападно от Лондон.", "date": "2019.08.01", "title": "Евакуираха жителите на град в Северозападна Англия"}
{"url": "https://www.dnes.bg/obshtestvo/2019/08/01/priznanie-uchitelka-ot-ruse-s-dyrjavna-parichna-nagrada.418319", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМузикален педагог от Русе стана първият учител, отличен с държавна парична награда пожизнено. \n\r\nПарламентът одобри предложението на правителството Стоянка Настева да получава всеки месец по 500 лв. заради висока професионална и всеотдайна педагогическа дейност.\n\r\nСтоянка Настева отдава 30 години от живота си на работата си като музикален педагог в детски градини в Русе. Тя изучава народното творчество, като издирва произведения, подходящи за деца, и ги използва за обучение и възпитание, разказва .\n\r\nПедагогическата ѝ дейност и иновативните идеи ѝ носят и няколко награди. Русенката е носител е на ордена \"Св. Св. Кирил и Методий\" – втора степен, и награда \"Русе\" за образование. Бившите ѝ колеги се гордеят с нея. \n                    \n                    \n                \r\n                \r\n                \r\n                \r\nНаградата, която получава от правителството по предложение на инициативен комитет от Русе, я прави изключително щастлива. \n\r\nОт образователното министерство обмислят да въведат подобно отличие и за други пенсионирани учители със заслуги в областта.", "date": "2019.08.01", "title": "Признание: Учителка от Русе с държавна парична награда"}
{"url": "https://www.dnes.bg/balkani/2019/08/01/myj-ta-drynka-schupi-nosa-na-momiche-za-da-se-kachi-toi-v-taksito.418298", "text": "В хърватския град Сплит е станал инцидент, при който мъж е блъснал и ударил 20-годишна норвежка, за да се качи преди нея в такси. С удара той е счупил носа й. \r\n\r\nОт полицията казаха, че инцидентът е станал вчера рано сутринта, когато 20-годишната норвежка се опитала да се качи в таксито. \r\n\r\nВ този момент неизвестен мъж я е  блъснал, ударил я е и успял да се качи в колата преди нея. \r\n\r\nНападнатото момиче е потърсило медицинска помощ. Лекарите са констатирали тежка телесна повреда и по-точно счупване на носа, съобщи ХРТ.\r\n\r\nПолицията издирва нападателя.", "date": "2019.08.01", "title": "Мъж, та дрънка: Счупи носа на момиче, за да се качи той в таксито"}
{"url": "https://www.dnes.bg/politika/2019/08/01/krizi-skandali-v-politikata-kakva-e-ravnosmetkata.418320", "text": "В края на политическия сезон доверието в парламента е 21%, срещу 72% недоверие. За сравнение - в началото на мандата на Народното събрание доверието към институцията клонеше към 30 на сто, а недоверието се движеше под 70%. Каква е равносметката?\n\r\nПолитологът Любомир Стефанов и журналистът Валерия Велева коментират темата в \"Денят ON AIR\". \n\r\n\"Политическият сезон завършва със скандали, с много тежки кризи под знака на общата несигурност в държавата във връзка с теча на данни от НАП, африканската чума, здравеопазването, различни социални напрежения\", коментира журналистът Валерия Велева.\n\r\nСпоред нея след ваканцията на депутатите ще станем свидетели на гореща политическа есен не само заради изборите, но и заради нерешените проблеми в държавата.\n                    \n                    \n                \r\n                \r\n                \r\n                \r\n\"Проблемите са заложени и не са от вчера. Скандалът обаче се превърна в императивна форма не на общуване, а на представяне на проблемите. Нищо не се случва нормално. Не виждам мнения, които да имат аргументи зад себе си, всичко е сочене с пръст, крещене, викане и оттам нататък средата се отравя\", смята политологът Любомир Стефанов.\n\r\nГостите на  коментираха и партиите в държавата преди местния вот.\n\r\nСпоред журналиста Валерия Велева преди местния вот ГЕРБ показва вътрешни противоречия, а в БСП текат процеси на конфликти.\n\r\n\"Най-големият проблем на БСП е изваждането на кандидатури, зад които могат да застанат повече хора. Те подават ръка на всички с изключение на ГЕРБ, тоест те създават антифронт ГЕРБ\", посочи Велева.\n\r\nЛюбомир Стефанов е на мнение, че антикампания срещу ГЕРБ обаче би довела до загуба. По думите му Нинова губи тази битка, откакто е начело на червените.", "date": "2019.08.01", "title": "Кризи, скандали в политиката... Каква е равносметката?"}
