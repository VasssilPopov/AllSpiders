{"url": "https://www.dnes.bg/eu/2019/08/02/kristalina-georgieva-s-nai-goliama-podkrepa-za-shef-na-mvf.418444", "text": "Кристалина Георгиева изглежда набира най-много подкрепа от Европа за шеф на Международния валутен фонд. \n\r\nПравителствата на ЕС започнаха вече гласуването за това кой да оглави МВФ, но засега няма консенсус за кандидата и ще е необходимо гласуване, пише Франс прес.\n\r\nГласуването се провежда съгласно правилата на ЕС за гласуване с квалифицирано мнозинство и победителят ще се нуждае от подкрепата на поне 16 от 27-те държави-членки на блока, което представлява най-малко 65 процента от неговото население.\n\n\r\nПостът на управляващ директор на Международния валутен фонд - който по подразбиране, но не и правило трябва да е европеец, е свободен, след като Кристин Лагард беше избрана да ръководи Европейската централна банка.\n                    \n                    \n                \r\n                \r\n                \r\n                \r\nФренският финансов министър Бруно льо Мер, който се е заел с нелеката задача да намери консенсусен кандидат, реши да проведе гласуването, след като държавите от ЕС не успяха да постигнат съгласие за един-единствен кандидат.\n\r\nТе обсъждаха неофициален списък от шест кандидати, тъй като двама претенденти от Южна Европа - португалският министър на финансите Марио Сентено и министърът на икономиката на Испания Надя Калвино, както и финландецът Оли Рен се отказаха от надпреварата.\n\r\nИспанското правителство заяви, че оттегли кандидатурата си в името на европейското единство, като заяви, че Мадрид подкрепя \"консенсус\" около един-единствен кандидат.\n\r\nТова оставя двама претенденти: бившият министър на финансите на Холандия Йероен Дийселблум и изпълнителният директор на Световната банка Кристалина Георгиева.\n\r\nИзточник, близък до дискусиите, с молба да не бъде посочен, заяви, че кандидатът, който в момента получава най-голяма подкрепа, е Георгиева, която от 2017 г. е изпълнителен директор на Световната банка.\n\r\nEuronews цитира представител от ЕП, който твърди, че северните държави подкрепят Дийселблум или вече отказалия се финландец Оли Рен, докато южните и източни държави застават зад кандидатурата на Георгиева. \n\r\nДийселблум вече се доказа в смутни времена, като изкара еврозоната от дълговата криза, предизвикана от Гърция. Но именно Гърция, Испания и Кипър са против неговата кандидатура. \n\r\nМеждувременно Кристалина Георгиева има дългогодишна кариера в Световната банка. Критиците на нейната кандидатура посочват, че ако тя бъде избрана, ще се наложи да се въведат някои промени в МВФ, тъй като в момента има възрастово ограничение от 65 г. за поста, а тя е на точно толкова. \n\r\n ", "date": "2019.08.02", "title": "Кристалина Георгиева с най-голяма подкрепа за шеф на МВФ?"}
{"url": "https://www.dnes.bg/notifikacii/2019/08/02/zaev-sandanski-gruev-delchev-sa-se-borili-za-bydeshte-a-ne-minalo.418434", "text": "Героите от химна на Македония, Гоце Делчев, Питу Гули, Даме Груев и Сандански са се борили за бъдещето,  а не за миналото, това заяви премиерът на Северна Македония Зоран Заев. Той призова за  обединение  на всички народи в страната, предаде агенция МИА.\r\nВ реч по повод националния  празник Ден на републиката и честването на Илинденското въстание на  Мечкин камен в Крушево Заев каза, че Илинден е символ на свободна и  автономна Македония и затова Мечкин камен не трябва да бъде  препъникамък, а основополагащ камък за помирение, сплотеност и  разбирателство.\r\n\"Продължаваме да се придържаме към концепцията за едно общество на  единството\", каза Заев, като добави, че патриотичен дълг на македонците,  албанците, турците, сърбите, власите, бошняците и ромите в страната е  да се обединят и помирят, предава БТА.\r\r\n                \r\n                \r\n                По повод 116 години от  Илинденското въстание и Крушевската република тази сутрин многобройни  държавни и дипломатически делегации в Северна Македония положиха цветя  на гроба на председателя на Крушевската република Никола Карев в  Крушево.", "date": "2019.08.02", "title": "Заев: Сандански, Груев, Делчев са се борили за бъдеще, а не минало"}
{"url": "https://www.dnes.bg/index/2019/08/02/licemerie-114-chastni-samoleta-na-sreshta-za-opazvaneto-na-klimata.418421", "text": "Орландо Блум, Кейти Пери, принц Хари, Леонардо ди Каприо и много други известни личности станаха част от срещата на Google за опазването на околната среда и климата. Но лицемерието си пролича още от първия ден - стотици частни самолети и яхти оставиха своя въглероден отпечатък, пристигайки в Сицилия.\r\n20 милиона долара струва тридневната конференция на технологичния гигант, а нейна главна тема бе промяната в климата. Някои от звездите, които присъстваха на събитието, като Лео ди Каприо и бившия президент на САЩ Барак Обама, имат свои собствени организации в подкрепа на природата.\r\nНо вместо да изберат начи за пътуване, който щади природата или обикновен видеоразговор, еко-защитниците се качиха на 114 самолета, които да ги откарат до остров Сицилия. 40 от тях кацнаха още в неделя. Всички те ще замърсят въздуха със 100 хил. килотона въглероден диоксид.\r\r\n                \r\n                \r\n                Само принц Хари, който каца в Сицилия след полет не само със самолет но и хеликоптер, трябва да посади 190 дървета, за да компенсира своя въглероден отпечатък.\r\nПевицата Кейти Пери и нейният годеник Орландо Блум пък пристигнаха на острова със супер луксозната яхта, собственост на бизнесмена Дейвид Гефън, която струва 330 милиона долара. Пери по-късно беше забелязана да кара не особено икономичният SUV на \"Мазерати\". Всъщност, много други звезди, като актьора Брадли Купър и певецът Хари Стайлс, също бяха забелязани в луксозни, не особено щадящи планетата автомобили.\r\nХората в социалните мрежи се възмутиха и обявиха срещата за една PR тактика на известните, която ще струва скъпо на планетата.\r\n\"Поправете ме ако греша, но съм сигурен, че има пътнически полети и редовни фериботи до Сицилия\", пише един от потребителите.\r\n \r\n ", "date": "2019.08.02", "title": "Лицемерие: 114 частни самолета на среща за опазването на климата"}
{"url": "https://www.dnes.bg/mish-mash/2019/08/02/zashtitnikyt-na-potisnatite-zoro-navyrtia-cial-vek.418448", "text": "Името Зоро е свързано с човек, който се бори с неправдата. Роден на 9 август 1919 г. под перото на Джонстън Маккъли, Зоро се превърна в значима културна икона, като Тарзан и Супермен, предаде Франс прес.\r\nСлед първия разказ за приключенията на Зоро, публикуван в калифорнийско списание, Маккъли написва други около 60. Така Зоро става един от най-известните персонажи в американската литература.\r\nМаккъли се е вдъхновил от мексиканеца Хоакин Муриета - полупатриот, полубандит, който живеел в Калифорния през 19-и век, по време на треската за злато. Муриета защитавал индианците от белите. Чилийският Нобелов лауреат за литература Пабло Неруда е посветил на този популярен герой единствената си пиеса.\r\n                    \n                    \n                \r\n                \r\n                \r\n                Дон Диего де ла Вега е млад аристократ с испански произход и на пръв поглед безобиден студент, който се противопоставя на корумпирани и жестоки влиятелни личности в Лос Анджелис и околностите му. Когато става дума да се защитят бедните и потиснатите, той се превръща в Зоро.\r\nОблечен е от главата до петите в черно, като крие лицето си зад маска, за да не бъде разпознат. Той разчита на помощта на верния си приятел Бернардо, който е ням, а освен това създава впечатлението, че е глух, за да може лесно да шпионира, и на интелигентния си черен кон Торнадо.\r\nСтава въпрос за смесица от Робин Худ, Питър Пан и Че Гевара, написа чилийската писателка Исабел Алиенде в романа си \"Зоро\".\r\nПосветените на Зоро игрални филми са над 50, сред които пародийни и еротични версии. В най-известните филми за Зоро главната роля се изпълнява от Дъглас Феърбанкс (1920), Тайрън Пауър (1940), Ален Делон (1975), Антонио Бандерас (в два филма през 1998 и 2005 г.).\r\nСъздателят на Батман Боб Кейн заяви, че е бил повлиян от немия филм \"Знакът на Зоро\" с участието на Феърбанкс, за да създаде своя персонаж с черна пелерина. В момента в Холивуд се работи над филмов проект за Зоро с участието на мексиканския актьор Гаел Гарсия Бернал. (БТА)", "date": "2019.08.02", "title": "Защитникът на потиснатите Зоро навъртя цял век! "}
{"url": "https://www.dnes.bg/notifikacii/2019/08/02/otlichnici-po-himiia-mladeji-s-narkolaboratoriia-na-selo.418394", "text": "Нарколаборатория разкри полицията в къща в старозагорското село Змейово. Това съобщават от пресцентъра на Областната дирекция на МВР. На място е задържан 22-годишен мъж.\n\n\r\n\n\r\nПри извършените процесуално-следствени действия са намерени и иззети вещи, множество съдове и химически вещества, съотносими към производство на синтетични наркотици, влючително 21 бр. празни блистери от медикамент, пакетче, съдържащо 0,3 гр. белезникаво кристалообразно вещество, за което след извършена експертиза е установено, че е метамфетамин, и 1 грам марихуана.\r\n                \r\n                \r\n                \r\nПри проведената операция на същия адрес са установени и задържани за срок до 24 часа още три лица - мъж на 21 години, жена на 23 години и младеж на 16 години. В ОДМВР - Стара Загора е образувано досъдебно производство за извършено престъпление по чл.354а, ал.1 от НК.\n\r\nНа 22-годишния мъж от Окръжна прокуратура - Стара Загора е наложена мярка за неотклонение \"Задържане под стражa\" за срок до 72 часа. Работата по случая продължава.", "date": "2019.08.02", "title": "Отличници по химия? Младежи с нарколаборатория на село "}
{"url": "https://www.dnes.bg/stranata/2019/08/02/ferma-s-nad-8-hil-praseta-v-silistrensko-zasegnata-ot-chumata.418451", "text": "Още една индустриална ферма е засегната от африканска чума по свинете в област Силистра, съобщиха от пресцентъра на Българската агенция по безопасност на храните.\r\nФермата е с 8 253 свине - в село Ветрен. Положителните проби са били лабораторно потвърдени днес.\r\nСвинекомплексът попада в надзорната зона на констатираното на 30 юли 2019 огнище в село Попина.\r\nЧетири са новите случаи при диви свине в областите Русе, Видин и София-област.\n\r\nАЧС беше потвърдено и при намерен изхвърлен труп на домашна свиня в село Трудовец, София-област.\r\nДва са случаите в област Русе – една дива свиня в село Червена вода и една намерена умряла в Държавно горско стопанство в Сеслав, землището на село Тетово, община Русе.\r\n                    \n                    \n                \r\n                \r\n                \r\n                Намерен е труп на дива свиня в землището на село Ореш и село Бела, община Димово, област Видин. Още едно диво прасе с АЧС е установено и в София област, ДГС-Искър.\r\nДо този момент не е имало случи на диви свине в област Видин и София-област.\r\n30 са вече огнищата при домашни свине в областите – Плевен (11 огнища), Бургас (1), Враца (2), Русе (6), Търговище (1), Велико Търново (3), Видин (1), Силистра (2) и Монтана (2), София-област (село Трудовец , намерен труп на дом.свиня).\r\n27 са случаите при диви свине в областите – Силистра (7), Добрич (6), Плевен (2), Варна (1), Враца (1), Русе (3), Търговище (1) и Монтана (1).Велико Търново (1 със 6 свине), Разград (1 с 6 свине), Видин (1), Пловдив (1) и София-област (ДГС Искър).\r\nМеждувременно бедственото положение в Добричка област, обявено заради опасността от разпространението на африканска чума по свинете, бе удължено с 30 дни. Решението е взето от Областния щаб за защита при бедствия. \r\nСтопаните в региона имаха срок до 5 август доброволно да ликвидират свинете, отглеждани в т. нар. заден двор.\r\nОт идващия понеделник екипи, заедно с полицейски служители, започват проверки по график в населените места. На стопаните, които не са заклали животните си, ще бъдат налагани санкции според Закона за ветеринарномедицинската дейност и ще се пристъпи към умъртвяване и загробване на установените прасета.\r\nПо последни данни в Добричкия регион се отглеждат 1046 домашни свине.\r\nПроверки за извършеното доброволно клане на домашни свине, отглеждани в обекти тип \"заден двор\", започват от 5 август и в повече от 50 населени места в пет общини край индустриалната свинеферма във врачанското село Чирен. \r\n ", "date": "2019.08.02", "title": "Ферма с над 8 хил. прасета в Силистренско - засегната от чумата"}
{"url": "https://www.dnes.bg/cars/2019/08/02/noviiat-tiguan-sys-seriozni-promeni-vzima-dvigateli-ot-golf.418431", "text": "Volkswagen ще направи кардинални промени в Tiguan, твърди британското издание AutoExpress, което публикува и своето виждане за това как ще изглежда автомобилът.\n\r\nЗасега Tiguan държи първенството по най-продаван модел на Volkswagen. Компанията обаче  готви революционни промени.\r\nКросоувърът ще получи по-агресивен дизайн със скосена линия на покрива и така ще наподобява на купе. Това обаче няма да се отрази на удобството и практичността, тъй като багажникът ще запази обема си. В гамата остава и удължената версия Allspace.\n\r\nВ салона на новата генерация ще се появят по-големи екрани на мултимедийната система, нови седалки и редица асистенти на водача. От Volkswagen обещават и автопилот, който ще може да работи при движение по магистрала.\n                    \n                    \n                \r\n                \r\n                \r\n                \r\nОчаква се, новият VW Tiguan да получи двигателите от осмото поколение на Golf, което ще бъде представено до края на годината. Всички агрегати ще бъдат хибридни (това се отнася за тези, които се предлагат в Европа и САЩ), като най-слабият ще развива 170 к.с., а най-мощният - 250 к.с. Ще има и версия R, която ще получи 2,0-литров турбомотор с 350 к.с.\n\r\nПремиерата на автомобила ще се състои през пролетта на 2022 г., но не е изключено немците да покажат модела и по-рано, а тогава да стартират продажбите.\r\n", "date": "2019.08.02", "title": "Новият Tiguan със сериозни промени, взима двигатели от Golf"}
{"url": "https://www.dnes.bg/world/2019/08/02/zaradi-ubiistvo-germaniia-vyzstanoviava-granicata-s-shveicariia.418443", "text": "Според германския вътрешен министър Хорст Зеехофер контролът по границата между Германия и Швейцария трябва да бъде възстановен. Причината е убийството на дете във Франфурт от шведски гражданин, който го бутна пред влак. Предполагаемият извършител на убийството е живеел в Цюрих, пише БТА. \n\n\r\n\"Ще направя всичко възможно, за да установим \"умен\" контрол\" между двете съседни страни, заяви баварският консерватор Зеехофер пред сп. \"Шпигел\". Той добави, че все още не е разговарял с канцлерката Ангела Меркел за този проект и има намерение да го представи през септември.\r\nОбщо през 2018 г. са регистрирани 43 000 случая на нелегално пресичане на германската граница, необходимо е да се вземат мерки, подчерта Зеехофер.\r\n                    \n                    \n                \r\n                \r\n                \r\n                Смъртта на 8-годишното момче, блъснато под влака на централната гара във Франкфурт, предизвика силни емоции в Германия. Предполагаемият извършител е 40-годишен еритреец, живеещ в Цюрих от 2006 година. Той не разкри мотивите за деянието си и се очаква да бъде подложен на психиатрична експертиза.\r\nЕритреецът е блъснал и майката на детето, която се спаси. Според полицията той не е познавал жертвите си.\r\nЖенен, баща на три деца и доскоро смятан за модел на интеграцията, той беше издирван от швейцарската полиция, защото затворил семейството си в апартамента им. Мъжът затворил при тях и съседка, която заплашил с нож.\r\nПолицията в Цюрих съобщи, че той се е подложил на психиатрично лечение тази година.", "date": "2019.08.02", "title": "Заради убийство: Германия възстановява границата с Швейцария"}
{"url": "https://www.dnes.bg/mish-mash/2019/08/02/potvyrdeno-netfliks-s-oshte-dva-sezona-na-13-prichini-zashto.418401", "text": "„Името ми е Хана Бейкър и съм мъртва“. Така започна един от най-успешните тийнейджърски сериали на Нетфликс през последните няколко години. Базиран на едноименния роман от Джей Ашър, „13 причини защо“ се стовари върху зрителите с пълна сила още през 2017-а.\r\nАдаптиран за малкия екран от Брайън Йорки и продуциран от Селена Гомес, сериалът разказва за гимназистката Хана Бейкър, която се мести в нов град с надеждата да започне всичко отначало. Училището обаче не е най-доброто място за промяна, особено когато си в тийнейджърските си години.\r\n \r\nОще от първите си дни в училището, Хана става обект на мъжкото внимание и преследване. Набор от събития карат момичето да сложи край на живота си, а след себе си остава само 13 касети, в които обяснява защо го прави.\r\n \r\nВсеки един от записите е посветен на човек от обкръжението ѝ и неговия „принос“ към случилото се. Касетите са оставени в ръцете на Клей Дженкинс, който е най-близък с Хана. Той се заема със задачата да разкрие виновника за трагичната смърт на момичето, но по пътя си открива много по-страшни неща.\r\n \r\nНетфликс създават един шедьовър, който зачерква всички проблемни теми в наши дни. От тормоза в училище до депресията и невъзможността децата да разговарят с родителите си за сериозни проблеми.\r\n \r\nОще новини за кино четете в ", "date": "2019.08.02", "title": "Потвърдено: Нетфликс с още два сезона на \"13 причини защо\""}
{"url": "https://www.dnes.bg/temida/2019/08/02/geshev-dyrjavata-e-dlyjnik-v-borbata-s-bitovata-prestypnost.418450", "text": "Политиката на прокуратурата през следващите години ще е активно противодействие на битовата престъпност. Това увери заместник-главният прокурор Иван Гешев на брифинг в Съдебната палата във Враца.\r\nПовод за брифинга е разкриването на жестокото убийство преди месец на 62-годишния Тодор Кулин в дома му в село Згориград. Гешев каза, че бързото разкриването на извършителите на тежкото престъпление е станало възможно благодарение на професионалната и екипна работа на Окръжната прокуратура и ОД на МВР във Враца, за което им благодари.\r\nПо думите му за никого не е тайна, че държавата е длъжник на своите граждани в борбата с битовата престъпност. Недопустимо е български граждани, възрастни хора, нашите родители, баби и дядовци, да бъдат убивани по къщите си, запалвани с къщите, и да не може да им се осигурят едни достойни старини\", коментира той.\r\n                    \n                    \n                \r\n                \r\n                \r\n                Гешев отбеляза, че това е проблем на държавата и тя може да направи много повече. Това ще бъде приоритет за работата на прокуратурата в бъдеще, надявам се - и на МВР, каза още заместник-главният прокурор.\r\nИван Гешев добави, че вече са водени разговори с ръководството на Министерството на вътрешните работи за по-активна съвместна дейност в тази област.\r\nПовдигнати са обвинения на двама мъже за извършването на умишленото убийство по особено жесток и мъчителен начин на 62-годишния жител на Згориград, каза наблюдаващият прокурор Камелия Трифонова. Тя допълни, че единият от тях е обвинен като подбудител и помагач, а другият - като извършител на убийството. От днес на единия е наложен постоянен арест с решение на Окръжния съд. Другият също е задържан и приведен в затвора за изтърпяване на наказание \"лишаване от свобода\" с присъда за друго престъпление. Той се е укривал от изпълнението на присъдата. \r\nДвамата обвинени за жестокото убийство на Тодор Кулин са регистрирани за кражби и грабежи, допълни Янко Янколов, директор на ОД на МВР във Враца.\r\nДоказателствата, които са представени от прокуратурата по случая с хакерската атака на НАП, са в минимален обем от това, което има по делото, и това няма да затрудни бъдещето разследване, коментира Иван Гешев в отговор на въпрос. Той допълни, че по това дело ежечасно излизат нови доказателства, които, ако това не пречи на разследването, също ще бъдат предоставени на обществото.\r\nГешев каза още, че публично оповестяване на факти и доказателства по разследвания на прокуратурата ще има и занапред, включително за да се оборват неверни твърдения.\n\r\n ", "date": "2019.08.02", "title": "Гешев: Държавата е длъжник в борбата с битовата престъпност"}
{"url": "https://www.dnes.bg/stranata/2019/08/02/dyrjavata-dava-po-300-lv-na-dvor-zasegnat-ot-chumata-biznesyt-praseta-dogodina.418452", "text": "Премиерът Бойко Борисов и земеделският министър Десислава Танева се срещнаха  с кметовете на протестиращите села в Пазарджишка община, където трябва да бъдат умъртвени прасета заради чумата. \n\"Разбрахме се, че срокът се удължава с една седмица. Бизнесът се  задължава догодина да даде прасета, а ние сме задължени да дадем по 300  лева на двор, за да се възстановят щетите. 75% от компенсацията ще дойде  от Брюксел, а останалото от държавата. Каквото си решат\", заяви Борисов.\r\nПарите ще се дават във всички 20-километрови санитарни зони около свинекомплексите - на двор при доброволно умъртвяване на животните, за да бъде направена необходимата дезинфекция. Насила никой няма да накараме, подчерта министър-председателят и акцентира върху опасността от разпространение на болестта и огромната популация на диви прасета.\r\n                    \n                    \n                \r\n                \r\n                \r\n                По думите му борбата със заболяването е от две години и тя е завладяла \"от Виетнам до Белгия\".\n\r\n\"Разбираме какво искат малките кметове, но не мога да слушам някой да ме обвинява, едва ли не, че искаме да убием на някого прасетата. На никого не е приятно това - чума, по-страшно от чума няма\", каза Борисов на срещата.\n\r\n\"Като излязат и кажат: \"Убиват здрави животни\". Те са здрави днес, настоя Борисов и попита риторично има ли друг начин. \"Аз също не понасям тъжни гледки\", каза още премиерът и допълни, че се полагат огромни усилия да се действа така, както казва науката.\r\nТой подчерта, че към момента няма ваксина  срещу африканската чума по свинете. Веднага ще закупим ваксина, щом има  такава, увери Борисов.\r\n \r\nТой посочи, че умъртвяването на животните сега е по-малкото зло и изрази надежда \"да се измъкнем по-леко\".\r\n\"Чума е, не ни е споходило нещо хубаво. Насила не карам никого. Утре могат всички да пламнат. И те ще пламнат, защото се каза, вирусът се пренася по мухи, по комари. Каквото може държавата ще помогне, бизнесът също\", увери премиерът. Според него болестта е дошла у нас от Румъния, с румънските туристи.\n\r\n\"Във всички сфери се развиваме добре. Всички показатели са добре. Прокуратурата е независима институция. Аз не се меся в тяхната работа. Представете си, че издигна кандидат за прокурор, както каза Нинова. Ами ако го изберат? Аз не се меся. Аз можеше да се намеся само с мой кандидат по закон\", заяви министър-председателят.\r\nМинистър Десислава Танева уточни, че парите, които ще се дават на стопаните, ще са предназначени за дезинфекция, почистване, мерки и препарати за борба с гризачи и готовност за повторно завъждане след една година. Тя добави, че сроковете за умъртвяване на животните в личните стопанства се определят от съответната областна епизоотична комисия. \r\nОсъзнавам, че моментът е тежък и емоционален, независимо от това, че тези хора нямат мерки за биосигурност, нямат регистрация, както е по закон, но въпреки това имат подкрепата на държавата. По думите й помощта от държавата е и проява на отношение за това, че хората проявяват разбиране и се обединяват в борбата с африканската чума по свинете. \r\nСлед срещата кметове на населени места от община Пазарджик обявиха, че няма да подновяват своите протести.", "date": "2019.08.02", "title": "Държавата дава по 300 лв. на двор, засегнат от чумата. Бизнесът - прасета, догодина"}
{"url": "https://www.dnes.bg/eu/2019/08/02/prostitutkite-si-iskat-kvartala-na-chervenite-feneri-s-oshte-vitrini.418277", "text": "Зад витрини, окъпани в алената светлина на червените неони, стотици проститутки упражняват най-старата професия в света край живописните канали на Амстердам. И не искат това да се промени, пише Франс прес.\n\r\nНо след като първата жена кмет на града обеща да се заеме с безпорядъка и несигурността в известния Квартал на червените фенери, това разбунва духовете в малките улички, ценени от обичайните им посетители, но и от туристи от цял свят.\n\r\nЗа да се подобрят условията на труд на сексуалните труженички, кметът предвижда да премести известните витрини и публични домове в друг квартал на града, далече от историческия център. За голямо съжаление на много проститутки.\n\r\n\"Допитването ни сред 170 сексуални труженички зад витрините ясно показа, че 93 процента от тях не желаят да се отдалечат от Квартала на червените фенери, каза за АФП Фелиция Ана, председателка на синдиката \"Ред лайт юнайтед\" (\"Обединение червена светлина\", Red Light United).\n                    \n                    \n                \r\n                \r\n                \r\n                \r\nРазположен изцяло в центъра на града, около църква на две крачки от централната жп гара, районът, наречен Вален, е една от най-големите туристически атракции в Амстердам, град с 850 000 жители, който миналата година е привлякъл около 18 милиона посетители.\n\r\nКварталът на червените фенери обаче далеч не е като лъскава пощенска картичка: районът, жертва на увеличена местна престъпност и на тълпа млади купонясващи туристи, веднъж беше наречен от полицията \"квадратния километър на мизерията\".\r\n\n\r\nКметицата Фемке Халсема, застъпничка на екологията, формулира четири варианта за ограничаване на престъпността и на трафика на хора и за по-приятен живот за хората в квартала.\n\r\n\n\r\nВ първия сценарий тя предлага спускане на завесите на витрините, за да не се виждат от улицата сексуалните труженички и местата, където работят.\r\nПреместване на някои публични домове в други квартали на града или затваряне на всички витрини и отваряне на нов Квартал на червените фенери, далеч от туристическия център на Амстердам, също са варианти за проучване.\r\nВ другата крайност кметицата предлага в четвърти сценарий отваряне на още повече витрини, чийто брой в момента не може да надхвърля 330, в Квартала на червените фенери, за да се ограничат незаконните секс услуги. В този случай дори би могъл да бъде създаден \"хотел за проституция\".\n\r\n\"Единствено последният вариант е в наша полза\", смята Фелиция Ана, млада жена от румънски произход. Казва, че тя и колежките й нямат нужда да бъдат допълнително защитени от общината.\n\r\n\"Говоренето, че сме жертви и сме уязвими за трафик (на хора), не ни помага. Това ни заклеймява. Спрете да говорите за нас по този начин\", тросва се тя.\n\r\n\r\nЖителите на Квартала на червените фенери разказват, че твърде често избухват кавги с туристите - обикновено групи от млади веселящи се хора, които кръстосват из Квартала на червените фенери, за да видят прочутите витрини.\n\r\n\"Отнасят се с жените като с животни в цирк\", разказва на АФП местен жител на квартала, който добавя, че много жители биха искали витрините да бъдат затворени или да бъдат преместени другаде.\n\r\nПрофесионалистите в сектора признават, че има проблеми, но смятат, че затваряне или преместване на тези витрини не е решение.\n\r\nЖители, собственици на публични домове и проститутки неотдавна се срещнаха с общинския съвет и Халсема, за да обсъдят нейните предложения. Общинският съвет ще се събере през септември, преди да вземе решение.\n\r\n\"От сценариите, смятаме, че четвъртият е, разбира се, най-добрият\", заявява Мастен Ставаст, собственик на около 27 витрини и на стаи, които дава под наем на проститутки. \"Не просто защото искаме повече витрини, а защото всичко е съсредоточено в този район. И това не е добре\", обяснява той.\n\r\nНеговият син и помощник Дейв Круке се съгласява: \"Амстердам не е толкова голям и по улиците тук сега наистина има много народ. Нещо трябва да се промени\". \r\n/БТА/", "date": "2019.08.02", "title": "Проститутките си искат Квартала на червените фенери, с още витрини"}
{"url": "https://www.dnes.bg/health/2019/08/02/zashto-da-iadete-zelenolistni-zelenchuci-vseki-den.418311", "text": "Зелените листни зеленчуци имат много хранителни качества, заради които им се полага специално място на трапезата. Те не трябва да са рядкост в менюто ни, а да присъстват в него всеки ден, защото носят множество витамини, минерали, антиоксиданти, флавоноиди, фибри. Цялата тази палитра, а и още хранителни вещества, правят зеленолистните зеленчуци незаменими в нашата здравословна диета.\r\nЕто някои от най-важните причини да похапвате зелени зеленчуци всеки ден:\r\n\r\nЦинкът, който се съдържа в зеленолистните, е в завидни количества. Този минерал е важен за продукцията и здравословното състояние на сперматозоидите. До голяма степен мъжкото полово здраве зависи от цинка и поради тази причина е добре тези зеленчуци да присъстват в мъжкото меню ежедневно.\r\n                    \n                    \n                \r\n                \r\n                \r\n                \r\nВ зелените листни зеленчуци се съдържа и калий, който контролира кръвното налягане. Този минерал има свойството също така да регулира сърдечния ритъм, както и да контролира нервните импулси, инервиращи сърцето и кръвоносните съдове.\r\n", "date": "2019.08.02", "title": "Защо да ядете зеленолистни зеленчуци всеки ден? "}
{"url": "https://www.dnes.bg/index/2019/08/02/svada-na-parking-ohraniteli-s-djip-zapushiha-kola-ne-myrdat-pusheli.418423", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Млад мъж се оплака от служители на охранителна фирма, които са се държали грубо, след което са го следили с автобомила си. От охранителната фирма отричат това да е вярно.\n\r\nМалко след полунощ Росен Шарков и негов приятел са блокирани пред магазин в столичния квартал \"Лозенец\". Автомобил на охранителна фирма е паркирал пред тяхната кола. \n\r\n\"Аз ги помолих най-учтиво да преместят джипа. След поредния им отказ, защото трябвало да си изпушат цигарата, им казах, че бързам. Качих се в автомобила, те ме напсуваха, наплюха ме\", разказа Росен пред .\r\n                \r\n                \r\n                \r\nОт охранителната фирма отричат да е имало плюене. \n\r\n\"Нашите служители ще бъдат наказани, ако са влезли в някаква вербална война с човека. По техни думи е имало провокативно поведение, те не е трябвало да отговарят на това поведение\", посочи Антон Великов от \"Делта Гард\" . \n\r\nУправителят на охранителната фирма се е свързал с Росен и въпреки че отрича голяма част от неговата версия, му обещал извинение.\r\nВъпреки това потърпевшият, който е наскоро дипломирал се юрист, ще пусне жалба до наказателното отделение на Софийския районен съд.", "date": "2019.08.02", "title": "Свада на паркинг: Охранители с джип запушиха кола, не мърдат – пушели"}
{"url": "https://www.dnes.bg/rusia/2019/08/02/moskva-predloji-na-sasht-moratorium-na-raketite.418396", "text": "Русия заяви, че е предложила на САЩ да наложат мораториум върху разполагането на ракети със среден и малък обсег, предадоха ТАСС, Ройтерс и Франс прес.\n\r\nПредложението на Москва е във връзка с официалното оттегляне днес на Вашингтон от Договора за ликвидиране на ракетите със среден и малък обсег.\n\r\n\"Предложихме на САЩ и на други страни членки на НАТО да обмислят възможността за налагане на същия мораториум върху разполагането на ракети с междинен обсег, като обявения от Владимир Путин\", заяви руският заместник-министър на външните работи Сергей Рябков.\n\n\r\nСпоред Рябков обаче не бива да се вярва на декларациите на НАТО, че алиансът няма да разположи такива оръжия.\n                    \n                    \n                \r\n                \r\n                \r\n                \r\nРуското предложение към САЩ и НАТО да обявят мораториум на разполагането на ракети със среден и малък обсег в Европа не заслужава никакво доверие, защото Москва вече е разположила такива ракети, заяви днес в Брюксел генералният секретар на НАТО Йенс Столтенберг, цитиран от Ройтерс.\n\r\nСтолтенберг подчерта, че в Европа няма нови ракети на САЩ и НАТО, но има все повече нови руски ракети. Генералният секретар на НАТО увери, че алиансът не иска нова надпревара във въоръжаването, но и че ще вземе мерки за сдържане на заплахата от руските ракети.\n\r\nСъединените щати официално се оттеглиха днес от Договора за ликвидиране на ракетите със среден и малък обсег, след като обвиниха Русия, че е разработила забранена от договора ракета и че е нарушила договорните си задължения - твърдения, които Москва отрича, отбелязва Ройтерс, цитирана от БТА.\r\n ", "date": "2019.08.02", "title": "Москва предложи на САЩ мораториум на ракетите"}
{"url": "https://www.dnes.bg/world/2019/08/02/gorskite-pojari-v-sibir-zaradi-klimatichnite-promeni.418435", "text": "Ръководителят на руската метеорологична служба Максим Яковенко каза, че според него глобалните климатични промени са причина за горските пожари, изпепеляващи големи територии в Сибир и руския Далечен Изток, предаде Асошиейтед прес, цитирана от БТА.\r\n\r\nТой изрази това мнение на пресконференция днес.\r\n\r\nПлощта на пожарите се увеличи на 31 000 квадратни километра, според руските власти. Димът от огнената стихия се разпростря в стотици населени места.\r\n\r\nОт вчера руската армия участва в усилията за потушаването на пожарите. \r\n ", "date": "2019.08.02", "title": "Горските пожари в Сибир - заради климатичните промени"}
{"url": "https://www.dnes.bg/obshtestvo/2019/08/02/priiateli-izpratiha-aleks-aleksiev-v-posledniia-mu-pyt.418428", "text": "\n\r\nДнес, приятели и съмишленици на политолога Алекс Алексиев, го изпратиха в последния му път.  Той почина на 30 юли.\r\nПоклонението се състоя в столичния храм \"Свети Седмочисленици\". \r\nПолитологът и експерт по сигурността беше един от малкото останали  действащи лица в съпротивата срещу комунистическия режим в средата на  миналия век.\r\n\"Той беше истински син на баща си Райко Алексиев, който беше измъчван до смърт след 9 септември 1944 г. от комунистическия режим в България. След години на репресии, Алекс Алексиев избяга от България през 1968 г. и се засели в САЩ, където имаше забележителен живот, като започна от завършването си в Калифорнийския университет, Лос Анджелис, и работи за института Хъдсън и корпорацията Rand. \r\n                    \n                    \n                \r\n                \r\n                \r\n                Той беше член на известния екип \"Б\", който спечели дебата за политиката на САЩ за противодействие на Съветска Русия, което доведе до изместване на дневния ред на президента Джими Картър към Съветския съюз и по-късно по-строгата линия на президента Роналд Рейгън, в крайна сметка, довела до разпадането на Съветския съюз и Варшавския договор\", посочват от Центъра за балкански и черноморски изследвания.\r\nАлекс Алексиев се завръща в България след падането на Берлинската стена и става старши съветник на първия премиер Филип Димитров. \r\nПоследните 8 години от живота му минават пътувайки между дома му в Калифорния и България. Той посвети сърцето си и енергията на Центъра за балкански и черноморски изследвания и проекта \"България Аналитика\" (Bulgaria Analytica), посочват колегите му.", "date": "2019.08.02", "title": "Приятели изпратиха Алекс Алексиев в последния му път"}
{"url": "https://www.dnes.bg/sofia/2019/08/02/otlagat-puskaneto-na-tretiia-lych-na-metroto-za-2020-g.418426", "text": "Първите метровлакове по третия лъч на метрото ще бъдат пуснати през месец февруари 2020 година, съобщава БНР. \n\r\nПървоначално участъкът от \"Красно село\" до \"Патриарх Евтимий\" трябваше да бъде въведен в експлоатация през септември.\n\n\n\r\n\"Забавянето се налага поради времетраенето на тестовете на влаковете и цялостната автоматика\", обясни директорът на \"Метрополитен София\" Стоян Братоев.\n\r\nПо думите му, това е ново поколение системи за управление, а досега са правени тестове само на предишните участъци. Минималният срок, по искане на компанията производител \"Siemens\", е била за 8 месеца изпитания, но се е съгласила да ги свали на шест месеца.\n                    \n                    \n                \r\n                \r\n                \r\n                \r\n\"И в момента работим в този шестмесечен срок. В участъка бул. \"България\" - \"Красно село\" вече са започнали тестовете, предстои в края на този месец да започнат и от бул. \"България\" до ул. \"Граф Игнатиев\", разказва Братоев.\n\r\nТой уточни, че провежданите тестове в участъка бул. \"България\" до \"Красно село\" са в напреднала фаза и се очаква да приключат в края на месец октомври. Въпреки това, метрото в този участък ще бъде пуснато заедно с останалата част от третия метродиаметър.", "date": "2019.08.02", "title": "Отлагат пускането на третия лъч на метрото за 2020 г."}
{"url": "https://www.dnes.bg/akoshtete-vqrvaite/2019/08/02/6-prichini-da-iadete-krastavici.418368", "text": " Когато времето е горещо, трябва да хапвате повече зеленчуци и салати - по-леките ястия са препоръчителни, ако температурите са много високи, а и някои зеленчуци ви хидратират и така няма опасност да се обезводните. Краставиците са идеален вариант - те на нискокалорични, полезни, съдържат много витамини и вода. Ето и няколко причини да ги хапвате.\r\n\r\n \r\nКраставиците са сред най-нискокалоричните храни. 100 грама обелена краставица съдържа едва 12 калории, но ви засища, особено ако е комбинирана с други зеленчуци или ако я ядете в таратор. А и ви снабдява с много полезни вещества - протеин, въглехидрати, фибри, витамин С, витамин К, магнезий, калий, манган.\r\n \r\n\r\n \r\nТези зеленчуци съдържат 96% вода, затова са идеални са жегите и са добър вариант за хидратация за хората, които не пият много вода. Така те забързват метаболизма.\r\n\r\n\r\n \r\nСмята се, че краставиците изчистват устата от бактериите. Това е така, защото те са богати на фибри и вода и стимулират производството на слюнка. Това премахва лошя дъх.\r\n \r\n", "date": "2019.08.02", "title": "6 причини да ядете краставици"}
{"url": "https://www.dnes.bg/temida/2019/08/02/hvanaha-hlapeta-s-marihuana-ediniiat-posegna-na-policai.418395", "text": "Двама младежи - на 18 и на 16 години, са задържани в ареста на Районното управление на МВР в Благоевград за притежание на наркотични вещества и оказване на съпротива при извършване на проверката, съобщава \"Фокус\". \r\n\r\nДвете момчета били засечени на паркинг в града. Полицаите решили да направят проверка и при нея в бельото на едно от децата е открито полиетиленово пликче, съдържащо суха листна маса и ръчно свита цигара, която реагирала на марихуана при направения полеви тест. \r\n\r\nВ хода на проверката обаче, едното от двете момчета оказало съпротива и дори е причинило телесна повреда на един от полицаите. Подробности относно нараняванията на униформения засега не са известни. \r\n\r\nПри последвало претърсване в дома на момчето е открита суха зелена листна маса, реагираща отново на канабис. \r\n\r\nРаботи се по изясняване на случая.", "date": "2019.08.02", "title": "Хванаха хлапета с марихуана, единият посегна на полицай"}
{"url": "https://www.dnes.bg/crime/2019/08/02/plovdivski-policai-izzeha-nad-1-800-kg-kontrablanden-tiutiun.418399", "text": "Над 1 800 кг контрабанден тютюн е иззет при полицейска операция на полицията в Пловдив, съобщиха от МВР.\r\n\r\nВчера криминалисти на ОДМВР-Пловдив и колегите им от Трето Районно управление на МВР проверили едноетажна масивна постройка и прилежащо дворно място в с. Скутаре. \r\n\r\nНа място те засекли двама мъже – на 36 и 28 г. от Пловдив, които режели тютюн. В помещението са открити общо 630 килограма нарязан тютюн без акцизен бандерол, 1 200 кг ненарязан тютюн - готов за обработка, машина за рязане на тютюна и електронен кантар.\r\n\r\nДвамата мъже, от които по-големият – криминално проявен и осъждан, са задържани за срок до 24-часа. \r\n\r\nВ хода на оперативните действия, като съпричастни към извършеното престъпление, са установени и задържани още трима пловдивчани с криминалистически регистрации на възраст 26, 30 и 36 години.", "date": "2019.08.02", "title": "Пловдивски полицаи иззеха над 1 800 кг контрабланден тютюн"}
{"url": "https://www.dnes.bg/stranata/2019/08/02/nov-asfalt-hidroizolaciia-napredvat-remontite-po-hemus.418414", "text": "Напредва ремонтът на съоръженията по АМ \"Хемус\". В момента на магистралата се обновяват пет виадукта - при 19-ти км, 35-ти, 36-ти, 37-ми, 51-ви, както и тръбата за София на тунел \"Витиня\", съобщиха от Агенция \"Пътна инфраструктура\".\n\r\nАПИ апелира шофьорите да карат разумно и със съобразена скорост, да спазват правилата и да не използват аварийните ленти за по-бързо преминаване. За улеснение на пътуващите в петък и събота в отсечките с ремонт на автомагистралата ще има две ленти за пътуващите за Варна и една за София, а в неделя и понеделник съответно две за София и една за Варна.\n\r\nДружеството \"Автомагистрали\" ЕАД работи изключително мобилизирано, за да може предвидените строителни работи да завършат колкото се може по-скоро и да не се затруднява движението, допълват още от АПИ.\n                    \n                    \n                \r\n                \r\n                \r\n                \r\nНа мостовите съоръжения на АМ \"Хемус\", които не са обновявани от построяването им през 80-те години, се извършва ремонт на пътната част и стълбовете. Предвидено е полагане на нова асфалтова настилка, нова хидроизолация, както и съвременни системи за пътна безопасност. Стълбовете и фундаментите на виадуктите се усилват с нови бетонови кожуси, подобрява се противоземетръсната устойчивост.\n\r\nНа виадуктите \"Потоп\" /19-ти км/ и \"Коренишки дол\" /36-ти км/ предстои изграждането на нова хидроизолация, нов асфалт и осигурителни системи за безопасност. При 51-ви км продължава работата по долното строене, без това да затруднява движението. \r\n ", "date": "2019.08.02", "title": "Нов асфалт, хидроизолация... Напредват ремонтите по \"Хемус\""}
{"url": "https://www.dnes.bg/football/2019/08/02/koshmar-za-neimar-chaka-li-go-oshte-edin-sezon-v-psj.418438", "text": "Неймар се страхува, но не от ново обвинение в изнасилване, а че съдбата ще му отреди оставане в ПСЖ и през следващия сезон. За това най-скъпият футболист в историята е готов на отчаяни ходове.\r\nПарижани бяха готови да сключат сделка с Барселона, но каталунците се отдръпнаха. Те не можеха да изплатят колосалната сума, защото така биха нарушили правилата на финансовия феърплей.\r\nИ тъй като завръщането в Барселона не се състоя, ПСЖ реши да предложи сделка на Неймар - той да остане в отбора още един сезон и задължително да даде всичко от себе си, а в замяна на това ще бъде пуснат да си ходи на разумна цена следващото лято.\r\nКариоката обаче не иска и да чуе за още един сезон в Лига 1 и спешно иска да се завърне в Барселона. Той отчел като груба грешка своя трансфер преди две години и е готов да даде всичко от себе си, но за \"блаугранас\".\n                    \n                    \n                \r\n                \r\n                \r\n                \r\nНеймар вярва, че Барселона ще дойде за него и ще го спаси от луксозния затвор. Испанският шампион обаче не е готов да направи нещо лудо за играча, който си тръгна през задния вход и предаде хилядите привърженици на клуба. Барса го иска, но не на всяка цена.\n\r\nСпоред вестник \"Екип\" Неймар със сигурност няма да облече отново фланелката на ПСЖ. Нещо повече - той иска да си уреди трансфер най-късно до 10 август. \n\r\nКаталунците предлагат на парижани Иван Ракитич и Филипе Коутиньо като част от сделката, но поне засега \"принцовете\" се дърпат.\r\n ", "date": "2019.08.02", "title": "Кошмар за Неймар: Чака ли го още един сезон в ПСЖ? "}
{"url": "https://www.dnes.bg/cars/2019/08/02/mechtanata-rabota-da-tyrsish-izostaveni-koli-v-dubai.418366", "text": "Имате достатъчно свободно време и сте сигурни, че можете да локализирате изоставени супер коли в една от най-богатите страни в Близкия изток? То онлайн дилъра на луксозни автомобили hushhush.cоm има перфектната работа за вас.\r\nБлизо 3000 супер коли биват изоставени по улиците на Дубай всяка година. Хиляди ферарита, ламборгинита, поршета и бентлита събират прах по паркинги и улици. Те са толкова много, че привлякоха световно внимание, а много хора в социалните мрежи се възмущават, че бизнесмените в Дубай са толкова богати и глупави, че не ценят нещата, които притежават. Но за тази тенденция има и логично обяснение – повечето от тях не могат да си платят глобата, която им е наложена за нарушение на някой закон на Шериата.\r\n                    \n                    \n                \r\n                \r\n                \r\n                От hushhush.cоm предлагат по 30 хил. паунда на година за онзи, който е готов да издирва изоставени луксозни коли из Дубай.\r\nОбикновено, полицията задържа автомобилите, които открие, но има и легални начини, по които някой може да придобие машините, преди това да се случи, а след това – да бъдат продадени. Работата се улеснява и от факта, че много от машините са изоставени с ключовете, които висят на таблото.\r\nИ това не е единственото предимство – целта е желаещият позицията да намери възможно най-много коли. За всеки продаден автомобил онлайн, той ще получава комисионна. Към предложението са включени и всички разходи за пътуване, живот и настаняване в Дубай.\r\nРазбира се, работата изисква и добри познания за моделите луксозни коли и тяхната стойност, както и способност да се проследи, кой е легалният собственик и какво дължи на Емирствата. Чувството за отговорност и таланта в преговорите също не са за изхвърляне.", "date": "2019.08.02", "title": "Мечтаната работа – да търсиш изоставени коли в Дубай"}
{"url": "https://www.dnes.bg/stranata/2019/08/02/kriza-e-shte-ima-li-izvynredno-polojenie-zaradi-chumata-po-svinete.418425", "text": "Държавата незабавно да въведе извънредно положение за справяне с африканската чума по свинете.\r\nТова апелираха днес от бранша на индустриалното свиневъдство в България, в лицето на двете й асоциации, представители на месодобива, месопреработването, зърнопроизводителите, Асоциацията на земеделските производители в България, дистрибутори на ветеринарни медикаменти. \n\nТова според тях е единственият начин, който ще накара всички структури да изпълняват мерките за решаване на проблема.\r\nВсички те се обявиха и в подкрепа на предприетите от държавата мерки за справяне с болестта, които са съгласувани и с Европейската комисия по здравеопазване, предаде БТА.\r\n                    \n                    \n                \r\n                \r\n                \r\n                Д-р Румен Караманов, управител на най-голямата свинеферма на Балканския полуостров и член на Управителния съвет на Асоциация на свиневъдите в България, мотивира искането с огромната заплаха, която грози бранша, ако АЧС навлезе и в останалите незаразени досега 60 свинекомплекса на страната.\r\nТой посочи още, че ако не се съобразим с мерките, които са валидни за всички държави от ЕС по отношение на АЧС и които правителството изпълнява, ще се лишим от средствата за компенсиране на загубите за регистрираните животни, засегнати от болестта.\r\nВече 30 на сто от индустриалното свиневъдство не работи, което е равно на 450 хил. животни на годишна база, които няма да излязат на пазара. Проблемът с АЧС засяга още много браншове по веригата - кланици, месопреработка. Притеснението е, че те ще станат изцяло зависими от вносни суровини, което ще повиши цената на свинското месо, коментира Караманов.\r\nИндустриалното свиневъдство доставя свинското месо на пазара с 20 -25 евроцента по-ниски цени от европейските, което ги прави по-достъпни, посочи той.\r\nВ целия промишлен сектор в страната има около 1 млн. прасета. Засегнатите от АЧС животни в промишлените предприятия са между 90 и 100 хил. Преди навлизане на заразата на територията на страната всички тези животни са осигурявали 1,5 млн. угоени свине за месопреработвателната индустрия, каза в отговор на въпрос д-р Караманов.\r\nМиналата седмица Гърция затвори границите си за каквато и да е българска продукция от свинско месо, което е много голям проблем за страната, коментира още той.\r\nСветла Чамова, изпълнителен директор на Асоциацията на месопреработвателите в България, информира, че в момента около 100 хил. тона е суровината българско свиневъдство, при необходими 240 хил. тона месо за колбасарската индустрия. Тя обаче подчерта, че почти на 100 процента българско производство е прясното свинско месо и е много важно именно то да се запази.\r\nД-р Чамова каза още, че \"от тази чума не можем да излезем, ако не се обединим всички - производители, преработватели и останалите по веригата\". Тя подчерта, че в бранша са заети 16 хил. души в преработвателните предприятия и ако те затворят, всички ще останат без работа. В България се консумира 32 - 34 кг свинско месо на глава от населението, подчерта д-р Чамова.\r\nВ защита на казаното се обяви и председателят на Асоциацията на земеделските производители в България и бивш министър на земеделието Венцислав Върбанов. По думите му косвените щети от АЧС ще са огромни и ще имат мултиплициращ ефект, защото свиневъдството е свързано с други производства. Върбанов алармира, че вече е спряло изкупуването на зърно от много от свиневъдните ферми.\r\nПроблемът с т.нар. заден двор е липсата на контрол, на регистрация и нелегалният бизнес с реализацията на животните. В по-голямата си част те са в сивия сектор, каза д-р Караманов. От бранша са притеснени от поведението на определени хора, в това число и политически партии, които вадят политически дивидент от АЧС.\r\nИндустриалните свиневъди приветстват решението на правителството за 20 километровата санитарна зона около промишлените ферми, което намалява риска от зараза. Според индустриалните свиневъди отглеждането на нерегистрирани животни в т. нар. заден двор противоречи на всички законови правила и на демократичната държава.\r\nОт бранша разпространиха и декларация, в която настояват за спазване на закона и поднормативните актове, които разрешават отглеждането на максимум 5 свине, само и единствено за лични нужди. Особено притеснително според авторите на декларацията е, когато нарушители и представители на местната власт се организират, за да не спазват закона.", "date": "2019.08.02", "title": "Криза е! Ще има ли извънредно положение заради чумата по свинете?"}
{"url": "https://www.dnes.bg/notifikacii/2019/08/02/rusiia-kym-sasht-za-raketite-vashington-dopusna-seriozna-greshka.418446", "text": "Русия е недоволна от изтеглянето на  Вашингтон от Договора за ликвидиране на ракетите със среден и малък обсег, предаде Франс прес, цитиран от БТА. \n\"Вашингтон допусна сериозна грешка\", заяви в комюнике руското външно министерство.\r\nВ комюникето се изтъква, че Русия продължава да е готова за преговори със САЩ за възстановяване на доверието и засилване на международната сигурност, предаде ТАСС.\r\nВъншното министерство призова също така Вашингтон да се откаже от наземното разполагане на ракети със среден и малък обсег.\r\n\"Призоваваме САЩ да се откажат от разполагането на създавани от тях наземни ракети със среден и малък обсег и да последват примера на Русия в предприемането на всички необходими стъпки за гарантиране на глобалната стабилност и предсказуемост. В противен случай цялата отговорност за засилването на напрежението в света ще бъде на Вашингтон\", каза руското министерство. ", "date": "2019.08.02", "title": "Русия към САЩ за ракетите: Вашингтон допусна сериозна грешка"}
{"url": "https://www.dnes.bg/mish-mash/2019/08/02/spored-zodiiata-horata-koito-imat-nai-goliamo-vliianie.418397", "text": "Да бъдеш влиятелен има различно значение за всеки човек. Повечето от нас смятат, че това се отнася за финансовото им положение или пък къде се намират в йерархията на работното си място. Други мислят, че силата означава владеене на емоциите, а трети приемат думата в буквалния ѝ смисъл.\r\nНезависимо какво разбират под думата „сила“, астрологията отново оказва голямо влияние върху хората. Има определени зодии, които се справят много по-добре с емоциите и манипулацията на околните. Те знаят кога да се въздържат от коментар и кога мнението им ще има тежест.\r\n \r\nВижте кои са знаците в зодиака, които са най-силни, но не разчитат на мускулите си, а на интелекта.\r\n \r\n\r\n \r\nТе са една от най-влиятелните зодии. Хората от тази зодия притежават търпение, сигурност, вярност и отговорност. Това ги прави едни от най-харесваните личности в света и се превръщат в едни от най-уважаваните във всички сфери на живота. Независимо дали е в професионален, социален или физически план, Телецът винаги ще внесе със себе си респект и уважение на мястото, на което присъства.\r\n \r\n\r\n \r\nЛъвът винаги иска да е доминантен и трудно се справя с недоволството на околните. Това го превръща в много мощна личност, особено в социален аспект. Характерът му понякога се възприема като арогантен, но представителите на тази зодия са добри лидери и често служат като пример за по-младото поколение.\r\n \r\nКои са другите най-влиятелни зодии в зодиака, четете в ", "date": "2019.08.02", "title": "Според зодията: Хората, които имат най-голямо влияние"}
{"url": "https://www.dnes.bg/crime/2019/08/02/s-nad-4000-leva-olekna-baba-v-razgrad.418361", "text": "Жена на 83 години от Разград е станала жертва на телефонна измама, съобщават от Областната дирекция на МВР. \n\r\n\r\n\r\nЖената е получила вчера обаждане по домашния си телефон, с което непознат я убедил, че ще се провежда полицейска акция за залавяне на телефонни измамници и е необходимо да окаже съдействие като изхвърли през терасата наличните си парични средства, допълва БТА. \r\n\r\nЖената е увила във фолио сумата от 3960 лв. в различни банкноти, 245 щатски долара, 25 канадски долара и 13 румънски леи. В пакета е сложила още златни обеци, синджирче с висулки и златен часовник с неустановена марка.\r\nНанесената щета е в процес на изясняване.Образувано е досъдебно производство.", "date": "2019.08.02", "title": "С над 4000 лева олекна баба в Разград "}
{"url": "https://www.dnes.bg/stranata/2019/08/02/borisov-i-taneva-na-kraka-v-pazardjik-tam-protestirat.418449", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Премиерът Бойко Борисов и министърът на земеделието Десислава Танева се срещат с кметовете на протестиращите срещу чумата села в Пазарджишка община.\r\nКметовете декларираха, че няма да допуснат принудително умъртвяване на домашните прасета.\nСобственици на животните излязоха на протест срещу ликвидирането им днес следобед. Хората настояват срокът за умъртвяването на прасетата да бъде до декември месец.\r\nСтопаните смятат още, че избиването на животните им е твърде крайна мярка и липсва яснота за начина, по който се разпространява африканскат а чума по свинете. Кметове на населени места около Пазарджик също се обявиха против избиването на животните, предаде .\n                    \n                    \n                \r\n                \r\n                \r\n                \r\nНад 70 са населените места в района, в които домашните животни трябва да бъдат заколени до седмица. 1500 пък са домашните прасета в област Пазарджик. \n\r\nПротести днес има и в други градове на страната. Сред тях е и Ямбол, където жители на няколко населени места блокираха главен път. Те настояват, че няма да умъртвят домашните си животни, защото няма доказателства за наличие на африканска чума в района и са категорични - никой не може да влиза в двора им без прокурорска заповед.\n\r\nНедоволни граждани се заканват да протестират масово и на 10 август пред сградата на Народното събрание.\r\nНа извънредно заседание на областната епизоотична комисия, което се е състояло днес, е обсъдено изпълнението на всички превантивни мерки. След срещата вчера на министър Десислава Танева с кметовете на населени места в община Пазарджик и по предложение на областния управител Стефан Мирев, членовете на областната епизоотична комисия са гласували единодушно крайният срок за преустановяване на отглеждането на свине в стопанства, тип \"заден двор\", да бъде удължен до 11 август, включително.\r\nМярката обхваща общо 75 населени места в региона, които се намират в 20-километровата зона около петте промишлени свинекомплекса в област Пазарджик. След изтичане на този срок ще се пристъпва към умъртвяване на животните от компетентния орган - Областната дирекция по безопасност на храните.\r\n ", "date": "2019.08.02", "title": "Борисов и Танева на крака в Пазарджик, там протестират"}
{"url": "https://www.dnes.bg/usa/2019/08/02/tragediia-v-semeistvo-kenedi-vnuchkata-na-robyrt-myrtva-ot-svryhdoza.418385", "text": "22-годишната внучка на Робърт Франсис Кенеди, по-малкия брат на президента Джон Ф. Кенеди, е била открита мъртва в семейната вила в Хаянис Порт, Масачузетс. \n\r\nПървоначалните данни сочат, че Сърша Кенеди Хил е починала след свръхдоза, предава британският \"Телеграф\".\n\r\nСемейството е повикало спешни медици в дома на 91-годишната Етел Кенеди и са отвели нейната внучка в болница, но там Сърша е била обявена за мъртва. \n\r\nСемейство Кенеди публикува становище, в което потвърждава за смъртта на младата жена. \n\r\nТова е поредната трагедия в семейството на една от политическите династии на Америка. \n\r\n\"Сърцата ни са разбити от загубата на нашата обичана Сърша\", пише семейство Кенеди. \"Нейният живот беше пълен с надежда, обещания и любов\", допълват още те. \n                    \n                    \n                \r\n                \r\n                \r\n                \r\nВластите са потвърдили, че е открита мъртва жена в Хаянис порт, но не разкриват самоличността на жертвата. \r\n\r\nСърша Кенеди Хил е била студентка в Бостънския университет, където е следвала комуникации и е заемала поста на вице президент на студентите демократи, пише New York Times. \n\r\nТя е публикувала статии, в които разкрива за психическите проблеми, с които се е борила, докато е посещавала частна академия в Масачузетс, през 2016 г. \n\r\nТя е единственото дете на първородния син на Етел и Робърт Кенеди - Пол. \n\r\nЗа 91-годишната Етел Кенеди това е поредната трагедия, която сполита семейството й. Нейният съпруг е убит по времето, когато е сенатор от Ню Йорк. Той е застрелян в Лос Анджелис, малко след като печели номинацията на Демократическата партия за президентската надпревара през 1968 г. \n\r\nПо-големият брат на Робърт е убит пет години по-рано в Далас. Синът на Джон Ф. Кенеди - Джон Младши, умира заедно със жена си и нейната сестра, когато самолетът, който той лично пилотира се разбива в Атлантическия океан. \n\r\nДвама от синовете на Робърт и Етел умират съвсем млади - Дейвид през 1984 г. от свръхдоза и Майкъл през 1997 г. \n\r\nТрагедията със смъртта на Сърша Хил се случва едва няколко седмици след 50-тата огдишнина от скандал с по-малкия брат на нейния дядо Робърт. \n\r\nЕдуард Кенеди, тогава сенатор, шофира заедно с Мери Джо Копеш, когато успява да падне от мост, свързващ малкия остров Чапакуидик с по-големия остров Мартас Винярд. Спътничката на Едуард умира и това окончателно приключва с амбициите на Едуард Кенеди да последва по стъпките на Джон Кенеди и да стане президент на САЩ.", "date": "2019.08.02", "title": "Трагедия в семейство Кенеди: Внучката на Робърт – мъртва от свръхдоза"}
{"url": "https://www.dnes.bg/crime/2019/08/02/dve-sysedki-se-sbiha-v-samokov-postrada-vyzrastna-jena.418386", "text": "77-годишна жена е с фрактура на носа след скандал между съседки в Самоков, съобщиха от МВР.\r\n\r\nОколо 19.15 часа на 1 август девойка от Самоков сигнализирала в полицията, че баба й е пострадала при опит да разтърве майка й и тяхна съседка. \r\n\r\nИзпратените на адреса полицейски служители изяснили, че между двете жени е възникнал скандал, прераснал в сбиване, при който 77-годишната майка на едната е получила фрактура на носа. \r\n\r\nЗа срок до 24 часа е задържана 52- годишна жена.", "date": "2019.08.02", "title": "Две съседки се сбиха в Самоков, пострада възрастна жена"}
{"url": "https://www.dnes.bg/world/2019/08/02/magistrala-svyrzva-istanbul-s-izmir-skysiava-pytia-s-nad-100-km.418380", "text": "Автомагистрала ще свърже Истанбул с Измир, който отстои на около 515 км от мегаполиса.\n\r\nТова заяви турският министър на транспорта и инфраструктурата Джахит Туран, предаде БТА По думите му магистралата ще бъде най-важната транспортна артерия, която ще свързва района на Мармара, в който е включен Истанбул, с Егейската област.\n\r\n\"Новата магистрала ще има принос както за икономиката на страната, така и за икономисването на време и гориво. Ще създаде улеснения и повече възможности за транспортиране на промишлените стоки в страната и зад граница\",каза министърът пред журналисти.\n\r\nПоследната 192 км тангента ще влезе в експлоатация на 4 август, в неделя, когато лично турският президент Реджеп Тайип Ердоган се предвижда да пререже лентата.\n                    \n                    \n                \r\n                \r\n                \r\n                \r\nРазстоянието Истанбул-Измир ще се скъси от 515 на 404 км.\n\r\nСтроителството на магистралата започна през 2010 година. Финансовата стойност на проекта е седем милиарда долара. Около пет хиляди души са били заети в строителните дейности.\n\r\nПредвижда се около 1000 души да бъдат трудово заети за обслужването и поддръжката на съоръженията на магистралата, след като бъде открита. \r\n ", "date": "2019.08.02", "title": "Магистрала свързва Истанбул с Измир, скъсява пътя с над 100 км"}
{"url": "https://www.dnes.bg/health/2019/08/02/probiv-ucheni-syzdadoha-funkcionalni-chasti-na-syrce-ot-kolagen.418387", "text": "Американски учени са успели да с помощта на триизмерен принтер.\r\nПробивът може един ден да позволи да се създадат цели органи, увериха учените. Технологията успява да възпроизведе сложни биологични структури в човешкия организъм.\r\n\"Доказахме, че е възможно на базата на колаген , която функционира\", заяви един от авторите на изследването Адам Файнбърг от университета Карнеги Мелън.\r\nПредишните опити за принтиране на тези части от сърцето, известни като извънклетъчни матрици, не бяха успешни.\r\nКолагенът е идеален за целта материал, защото се съдържа във всички тъкани на човешкия организъм. Първите опити за принтиране довели до прототип с желеобразна форма, но специалистите от Карнеги Мелън успели да го втвърдят посредством бързи промени на pH.\r\n                    \n                    \n                \r\n                \r\n                \r\n                \", така че създаваното от нас в бъдеще ще става все по-добро\", отбеляза Файнбърг.\r\nПрез месец април учени от университета в Тел Авив представиха  прототип на човешко сърце с кръвоносни съдове, което е създадено с  триизмерен принтер въз основа на човешки тъкани, но не може да изпомпва  кръв, предаде БТА.", "date": "2019.08.02", "title": "Пробив! Учени създадоха функционални части на сърце от колаген"}
{"url": "https://www.dnes.bg/politika/2019/08/02/spite-li-slavi-trifonov-li-shte-e-porednata-brynka-ot-spasiteli.418390", "text": "\n\r\nТова е част от песента на Слави Трифонов \"Нема такава държава\". В последния ден на юли той обяви едноименния си проект, с който ще атакува политическата сцена. Изненаданите едва ли са били много, тъй като той и екипът му от години правят стъпки в тази насока. \n\r\n\"Аз и моите колеги бяхме инициатори на референдум, на който гласуваха 3 милиона и половина българи, а политическата класа се подигра с нас. Тя се направи, че този референдум не е съществувал\", каза Трифонов в последното си шоу.\n                    \n                    \n                \r\n                \r\n                \r\n                \r\nНа базата на една заявка за навлизане на политическия фронт е рисковано да се правят прогнози. Още повече, че зад формацията засега стои само харизмата и популярността на Трифонов. Няма яснота има ли изградени структури, кои ще бъдат останалите лица. Да, той направи кастинг за политици, но все пак в рамките на шоуто. Остава загадка в кого от интервюираните е видял потенциал.\n\nСамото наименование \"Няма такава държава\" носи негативизъм, който се засилва още повече, ако се направи асоциацията с едноименната песен. Което извън популизма едва ли е добра стратегия. Но името едва ли е най-важното. \n\r\nСлави ще влезе официално в политиката с кредит на доверие, какъвто повечето системни играчи в момента нямат. На едни парламентарни избори сигурно от раз ще вкара десетина депутати. Но както отбеляза социологът Първан Симеонов, в момента Слави не е обременен от вихрещите се скандали. Според законите на политиката, ако скочиш в дълбокото, то процентите доверие ще се топят.\n\r\n\n\r\nНа първо място се очаква да бъде повишена избирателната активност. Появата на несистемна партия ще привлече до урните хора, които до този момент не са виждали алтернатива. \n\r\nСъс сигурност Трифонов ще разбърка политическото тесте карти, защото може спокойно да дръпне гласове от двата мастодонта - ГЕРБ и БСП.\n\r\nНовият политически проект със сигурност ще притесни други формации, които през последните години играят ролята на коалиционни партньори и често действията им се разминават с предизборните обещания. \n\r\nВМРО и НФСБ също едва ли ще са спокойни, тъй като и Слави се заиграва с патриотизма.\n\r\n\n\r\nНа този въпрос може да се отговори едва, когато \"Няма такава държава\" бъде представена в парламента. Засега информацията за проекта е оскъдна. Слави може спокойно да размахва пръст по текущите скандали с апартаменти, изтекли данни, къщи, тераси и да зацапа още повече системните партии. \n\r\n\n\r\nСрещу него ще работи част от неговото минало. Заради близките му контакти с братята Васил и Георги Илиеви, заради контакти му с други бизнесмени със съмнителна репутация. Заради заиграването с определени политици през годините. Заради неуспешните му опити за политическа подкрепа към Меглена Кунева. Просто политиката има различни правила от шоуто и успехът на едното поприще не гарантира успех и на другото.\n\r\nСамо участие в избори ще покаже доколко трупаната популярност в ефир може да се трансформира в политическо влияние. Имаме примерите на Яне Янев, Жорж Ганчев, Николай Бареков - краткотрайни метеорити на политическата сцена. И дискредитирани днес.\n\r\nГолемият въпрос е каква ще бъде ролята на Слави и \"Няма такава държава\" на предстоящите местни избори. Може би още тогава ще се види какво седи под опаковката. \n\r\nСлави е оцелявал през годините в доста критични ситуации, станал е пример за екипен играч. Но в телевизията. В политиката обаче смешките от Facebook на Иво Сиромахов нямат същия ефект. Нито късането на нечия политическа снимка ще се приеме с особен възторг, както примерно във вечерно токшоу.  \n\r\nЗа нас остава да си припомним рефрена от \"Нема такава държава\" по-горе. И да се надяваме, че Слави няма да играе ролята на поредния Спасител, който ще бъде прегръщан и впоследствие изритан...", "date": "2019.08.02", "title": "Спите ли? Слави Трифонов ли ще е поредната брънка от спасители?"}
{"url": "https://www.dnes.bg/stranata/2019/08/02/v-razgara-na-liatoto-krajbite-po-moreto-se-uvelichavat.418388", "text": "Кражбите по морето се увеличават в разгара на лятото. От началото на годината на територията на Варненска, Бургаска и Добричка област са .\n\r\nСамо за юни и юли посегателствата над личната собственост във Варненска област са 456, в Бургас -  441, а в Добрич - 83.\r\n\r\nОбект на кражбите са различни неща, но. Само от началото на тази година са отмъкнати 100 колела във Варненско. За сравнение – през цялата изминала година те са били 171, предаде Нова.", "date": "2019.08.02", "title": "В разгара на лятото: Кражбите по морето се увеличават"}
{"url": "https://www.dnes.bg/health/2019/08/02/7-stypki-za-izgariane-na-poveche-kalorii-sled-trenirovka.418308", "text": "Всеки, който полага усилия да отслабне, да стегне фигурата си в приятни форми и да запази резултатите в дългосрочен план знае колко неимоверно трудно е това. Понякога резултатите не идват веднага, а тяхното задържане се оказва непосилно.\r\nНе се отказвайте, защото все пак има начин да накарате тялото си да изгаря калории дори часове след като сте приключили с активността. Как да го постигнете?\r\n\r\nТези тренировки са толкова ефективни, защото при тях се наблюдава мощна физическа активност за кратък период от време, която ви кара да излезете от зоната си на комфорт. Тялото ви е предизвикано до лимита на силите си, даже отвъд него. Упражненията се правят на интервали с кратки почивки в рамките на секунди. Невъзможно е този тип упражнения да бъдат извършвани в рамките на нормална сесия, именно защото са високоинтензивни и изискват много усилия и енергия. Така дори след края на тренировката тялото ви продължава да изгаря калории и мазнини часове наред.\r\n                    \n                    \n                \r\n                \r\n                \r\n                \r\nЖените обикновено се страхуват от вдигането на тежести, за да не се наранят или да не направят прекалено големи мускули, които не желаят. Упражненията с вдигане на тежести обаче са много важни за изгарянето на мазнини и то особено след края на тренировката.\r\n", "date": "2019.08.02", "title": "7 стъпки за изгаряне на повече калории след тренировка "}
{"url": "https://www.dnes.bg/crime/2019/08/02/tineidjyri-narkomani-biha-policai-v-dimitrovgrad.418384", "text": "Служител на РУ - Димитровград е получил телесна повреда при полицейска проверка за задържане на наркотици и техните притежатели, съобщиха от ОД на МВР - Хасково. \n\r\n\r\n\r\nИнспекцията е била предприета спрямо двама младежи на 18 години и един на 16 години на паркинга на хотел-ресторант в Димитровград.\r\n\r\nВ. В. на 18 години е оказал съпротива при действията на полицията и е ударил единия от служителите на реда. У единия от тийнейджърите е бил открит канабис, а при последвало претърсване в дома на неподчинилия се също е бил открит канабис. \r\n\r\nРаботата по случая продължава, уточняват от полицията.", "date": "2019.08.02", "title": "Тинейджъри наркомани биха полицай в Димитровград "}
{"url": "https://www.dnes.bg/temida/2019/08/02/gdbop-osvetli-chetirima-pedofili-deistvali-vyv-facebook.418374", "text": "Служители на специализираният отдел „Киберпрестъпност“ при  ГДБОП, под наблюдението на прокуратурата, пресякоха престъпната дейност на четирима мъже, извършвали онлайн сексуална експлоатация и кибертормоз над деца от страната, съобщиха от вътрешното министерство. \n\r\nУстановено е, че за осъществяване на първоначалните си контакти с набелязаните жертви те са използвали основно Facebook, а след спечелване на доверието на невръстните, комуникацията продължавала чрез чат приложения.\n\r\nСлед като успешно склонявали децата да споделят собственоръчно създадените от тях снимки и видеа, започвал процес на изнудване за създаване на други подобни материали и дори оказване на натиск за срещи на живо. \n                    \n                    \n                \r\n                \r\n                \r\n                \r\nЗадържаните български граждани практикували различни професии от области в страната: Бургас, София, Варна – един от тях работел на бензиностанция, друг бил служител на мобилен оператор, трети - моряк, а четвъртият е безработен.\n\r\nВ хода на процесуалните действия в едно от иззетите устройства на моряка, служителите на ГДБОП установили няколко папки с множество снимки на малки деца, играещи си в морската градина в  Бургас, предстои установяване самоличността на заснетите деца.\n\r\nЗа задържания столичанин сигналът до антимафиотите бил получен от партньорите им от агенцията за вътрешна сигурност на САЩ – Homeland Security Investigations. Касаело се за засечена кореспонденция в чат приложението „KIK“ по време на международно разследване с участието и на властите от Нова Зеландия.\n\r\nОт ГДБОП апелират за завишен родителски контрол по време на лятната ваканция.", "date": "2019.08.02", "title": "ГДБОП осветли четирима педофили, действали във Facebook"}
{"url": "https://www.dnes.bg/akoshtete-vqrvaite/2019/08/02/ucheni-otkriha-efikasen-metod-za-borba-s-raka-na-kojata.418379", "text": "Учени от университета Браун в Роуд Айлънд установиха, че витамин А намалява риска от плоскоклетъчен карцином на кожата, съобщи сайтът MedicalXpress.\n\r\n\n\r\nИзследването обхванало 125 000 души - 75 000 медсестри и 50 000 медицински работници от мъжки пол. Доброволците били на средна възраст 50 години. Те предоставили информация за храненето си и приеманите от тях хранителни добавки. Плоскоклетъчен карцином на кожата се развил у 4000 участници в разстояние на над 25 години, пише БТА. \n                    \n                    \n                \r\n                \r\n                \r\n                \r\nОказало се, че високото ниво витамин А намалява с 15 процента риска от поява на ракови образувания. Голяма част от количеството витамин А се приема с храната. Той се съдържа в сладките картофи, морковите, граха, червените чушки, спанака, броколито, млечните продукти, рибата, месото.\n\r\nСпециалистите обаче съветват да не се приемат повече от 10 000 международни единици витамин А във вид на хранителни добавки дневно.\n\r\nВитамин А освен това осигурява защита на хората, които имат много бенки по тялото си, и на онези, които са получили тежки слънчеви изгаряния в детството си или докато били тийнейджъри. Все пак най-добрият начин да се предотврати рак на кожата е комплексната защита срещу слънчевите лъчи.", "date": "2019.08.02", "title": "Учени откриха ефикасен метод за борба с рака на кожата "}
{"url": "https://www.dnes.bg/index/2019/08/02/receptata-dnes-dietichen-desert-s-oveseni-iadki.418314", "text": "\r\n200 г овесени ядки\r\n200 г извара\r\n250 мл кефир\r\n1 голямо яйце\r\n50 г сушени сливи\r\n50 г сушени кайсии\r\n50 г стафиди\r\n\r\nЗа десерта може да ползвате овесените ядки цели, или да ги смелите в кухненски робот на фино брашно. Сложете ги в дълбока купа и прибавете към тях кефира, изварата и яйцето. Разбъркайте добре и оставете за 20 минути сместа, за да поемат малко овесените ядки и да станат по-меки. Нарежете на ситно сушените плодове, прибавете ги към останалите съставки. В тавичка за печене сложете хартия за печене и изсипете тестото. Печете в предварително загрята фурна на 180 градуса за около 30 минути или до готовност. \r\n", "date": "2019.08.02", "title": "Рецептата Dnes: Диетичен десерт с овесени ядки"}
{"url": "https://www.dnes.bg/zvezdi/2019/08/02/chestito-aleks-raeva-stana-maika-na-momichence.418391", "text": "Алекс Раева роди първата си рожба. Момиченцето на певицата и тв водеща е проплакало тази сутрин. \r\nМайката и бебето се намират в столична болница и са добре, съобщават източници, близки до семейството на звездата. \r\nВсе още не е ясно как ще се казва момиченцето на изпълнителката, която пусна нова песен малко преди да роди. В нея участва приятелката й Мария Игнатова. \r\nРаева разкри, че ще има дъщеричка към края на бременността. Иначе през първите месеци криеше щастливата новина от суеверие. \r\nДо момента Алекс не желае да коментира кой е таткото на детето. \r\n\r\n ", "date": "2019.08.02", "title": "Честито! Алекс Раева стана майка на момиченце"}
{"url": "https://www.dnes.bg/temida/2019/08/02/sydyt-ostavi-naredbata-za-kasovite-aparati-v-sila.418389", "text": "Тричленен състав на Върховния административен съд (ВАС) отхвърли като неоснователно искането за спиране действието на измененията в Наредбаta за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин, съобщават от пресцентъра на съда, цитирани от \"Фокус\".\n\n\n\r\nЖалбата беше подадена от 42 браншови организации и фирми. Те твърдяха, че новата наредба е безсмислена и ще излезе прекалено скъпо на бизнеса да успее да се вмести в новите правила.  \n\r\nСпоред тричленния състав няма основания за спиране на действието на обжалваните изменения в наредбата, тъй като не може да се направи обоснован извод за значителни или трудно поправими имуществени вреди, както на база на представения доказателствен материал, така и на база елементарен сравнителен анализ между прогнозните стойности от Министерство на финансите и визираните суми за разходи на част от жалбоподателите.\n                    \n                    \n                \r\n                \r\n                \r\n                \r\nСъдиите не са приели и аргументите за евентуална невъзможност на търговците легално да упражняват търговската си дейност и същите да претърпят санкции и принудителни административни мерки. \n\r\nТези аргументи са базирани на хипотетични разсъждения, свързани с евентуално неизпълнение на законови задължения от молителите, вменени с процесната наредба, поради което са неотносими към настоящото производство, пише в определението на тричленния състав.", "date": "2019.08.02", "title": "Съдът остави наредбата за касовите апарати в сила"}
{"url": "https://www.dnes.bg/rusia/2019/08/02/priiatel-na-ubitata-influensyrka-narygah-ia-podigravashe-mi-se.418355", "text": "Задържан от руските власти мъж, заподозрян за убийството на Instagram инфлуенсърката Екатерина Карагланова, е признал за убийството, съобщи полицията в Москва. \n\r\nВъв видео, разпространено от прокуратурата, Максим Гареев признава, че е наръгал 24-годишната Карагланова \"поне пет пъти във врата и гърдите\". \n\r\nТялото на блогърката беше открито от нейните родители в апартамента й в Москва, след като в продължение на няколко дни те не успели да се свържат с нея, пише ВВС.\n\n\r\nКогато влезли в дома й те намерили тялото на Екатерина в куфар, а тя била с прерязано гърло. \n\r\nПолицията заяви, че по тялото й няма следи от борба и в апартамента не е открито оръжието на престъплението.\r\n \r\n                    \n                    \n                \r\n                \r\n                \r\n                Във видеото, разпространно от прокуратурата, 33-годишния Максим Гареев обяснява, че се ядосал на Екатерина, с която имал близки взаимоотношения, след като тя неведнъж го обидила и унизила. \n\r\nТой обяснил, че й давал пари, когато се срещали, а по време на последната им среща тя започнала да му се подиграва. \n\r\n\"Тя ми каза, че съм грозен и дори пластични операции няма да ми помогнат\", обяснява той. По думите му Екатерина му казала, че ще му трябва поне година, за да спести достатъчно пари, за да се срещнат отново. \n\r\n\"Не можех да го понасям повече\", допълва Максим. \n\r\nТой започнал да се среща с Екатерина няколко седмици по-рано и е засичан да влиза в апартамента й няколко пъти, предава Риа новости. \n\r\nБащата на Максим Гареев, Фанит, обяснява, че синът му имал психични проблеми. \n\r\nМаксим бил пристрастен към пластичните операции, имал неуравновесено и агресивно поведение. Постоянно искал пари от роднините си, а после ги харчел по жени. \n\r\nЗаради това Фанит Гареев ограничил контактите със сина си. \n\r\n \r\n ", "date": "2019.08.02", "title": "Приятел на убитата инфлуенсърка: Наръгах я, подиграваше ми се!"}
{"url": "https://www.dnes.bg/akoshtete-vqrvaite/2019/08/02/pchela-obtegna-otnosheniiata-mejdu-turciia-i-angliia.418365", "text": "Една пчела успя да обтегне отношенията между Великобритания и Турция дотолкова, че британски съд да поиска пчелата да бъде унищожена. \n\r\nРедкия вид пчела \"Осмиа авосета\" се е озовала на 2000 км от обичайния си дом в Турция в дома на семейство от Бристол. \n\r\nАшли и Луис Той смятат, че са пренесли редкия вид пчела, след като тя се е скрила между багажа им по време на почивката им в Даламан, Турция. \n\r\nРазбрали за нейното съществуване по сложните цветни гнезда, които пчелата плете. \n\r\nБританското правителство обаче поиска пчелата да бъде \"осъдена на смърт\", или с други думи - да бъде унищожена, защото заплашва местните видове. \n\r\nВ защита на пчелата-беглец скочиха турските вестници, които призоваха животът й да бъде пощаден. \"Хюриет\" публикува заглавие \"Не убивайте турската пчела\".\r\n \r\n                    \n                    \n                \r\n                \r\n                \r\n                Същевременно асоциацията на турските пчелари нанесе ответен удар, като обвини британските туристи, че изнасят редки видове от страната. \n\r\nВсичко това обаче въобще не вълнува пчелата, която така или иначе е изчезнала. Британските власти обаче са упорити и в сряда влезли в дома на семейство Той, за да се опитат да я открият, както и да вземат цветните пашкули, в които пчелата снася своите ларви. \r\n\r\nТози вид пчела живее сама и плете пашкули от цветчета и кал, които пълни с нектар. След това пашкулите се оставят в земята за през зимата, когато ларвите се развиват. \n\r\nУченият, който е открил видът \"Осмиа авосета\" призова британските власти да не изхвърлят пашкулите и да не убиват пчелата, защото тя е рядък вид. \n\r\nНа свой ред пък британските пчелари предупреждават, че тази \"чужденка\" може да застраши местните видове, разпространявайки вируси и размножавайки се.\r\n ", "date": "2019.08.02", "title": "Пчела обтегна отношенията между Турция и Англия"}
{"url": "https://www.dnes.bg/balkani/2019/08/02/koi-e-fundamentalniiat-problem-v-kipyr-v-momenta.418373", "text": "„Целта не е да се налагат санкции на Турция заради газовите сондажи в Кипър, а да бъдат приложени международните морски закони. Бихме искали да се възползваме от нашите природни богатства - като природния газ в изключителната икономическа зона, в полза на всички кипърци и европейци, както и да разрешим генерално кипърския въпрос.“ Това заяви, в предаването на.\r\nВ интервюто Силурис изрази мнение и по темата за газовите сондажи на Турция в изключителната икономическа зона в Кипър.\r\n                    \n                    \n                \r\n                \r\n                \r\n                \"За нас това не е изненадващо предвид отношението на Турция от много години насам. Турция навлезе в Кипър през 1974 г. и окупира почти 40% от нашата територия. Тя създаде бежанци в собствената ни страна - доведе заселници от Турция. Те разрушиха църквите ни. Турция контролира турските кипърци чрез експанзионистичната си политика. Тя не се интересува от тях, а ги използва, за да създаде база и да контролира Източното Средиземноморие\", заяви Силурис.\r\nСпоред него ако Турция е искала да постигне мирно решение в Кипър, е можела да изтегли войските и заселниците си. „Сигурен съм, че гръцките и турските кипърци ще постигнат консенсус в контекста на европейските принципи“, допълни председателят на кипърския парламент.\r\nСилурис обаче се обяви категорично против двойните стандарти. „Няма как да има санкции срещу Русия за Крим и да подминем случващото се в други европейски държави като в Кипър от страна на Турция“, заяви той. Осъзнавайки ясно, че България е в трудно положение по отношение на позицията си спрямо Турция, гостът отчете, че трябва да гледаме на тези проблеми като европейци, в противен случай всяка страна ще работи сама за себе си.\r\n„Открихме огромни залежи между Израел, Кипър, Египет и Ливан. Бихме искали Турция да постигне същото съгласие с Кипър. В Кипър въпросът не е коя институция ще използваме. Проблемът в Кипър е турското нашествие“, отбеляза Силурис.\r\nГостът изрази мнението си и за българо-кипърските отношения. По думите му те отдавна са много добри, като Кипър може да бъде база за България за Средиземноморския регион, а България може да бъде база за Кипър за работа в сферата на Източните Балкани.\r\n„Парламентарната дипломация в изграждането на двустранните ни отношения днес - това е разковничето“, подчерта Димитрис Силурис, пояснявайки, че парламентите ни могат да подсилят дипломацията и политическите взаимоотношения и сътрудничество.\r\nЦелият разговор гледайте във видеото .", "date": "2019.08.02", "title": "Кой е фундаменталният проблем в Кипър в момента?"}
{"url": "https://www.dnes.bg/world/2019/08/02/kndr-izstreliala-novi-balistichni-raketi-s-malyk-obseg.418335", "text": "Южнокорейските власти предполагат, че Северна Корея е изстреляла днес нови балистични ракети с малък обсег, съобщиха Ройтерс и ТАСС.\n\r\nРакетите са изминали 220 км и са достигнали височина от 25 км, се казва в изявление на Съвета на началник-щабовете на южнокорейските въоръжени сили.\n\n\r\nТе са били изстреляни в 2.59 часа местно време /17.59 ч по Гринуич в четвъртък/ и в 3.23 часа /18.23 часа по Гринуич/ от провинция Хамгьон Нандо в посока към Японско море /наричано в Корея Източно море/, пише БТА.\r\nРакетите не са достигнали териториалните води на Япония или изключителната икономическа зона на страната във водите на Японско море, съобщи говорител на правителството в Токио. \n                    \n                    \n                \r\n                \r\n                \r\n                \r\n\"Няма директна заплаха за нашата национална сигурност\", добави говорителят.\n\r\nМиналата седмица Северна Корея изстреля две балистични ракети с малък обсег от източните си брегове и обяви, че изпраща \"тържествено\" предупреждение към южната си съседка за планираните съвместни военни учения със САЩ този месец, припомня агенцията. В сряда Северна Корея изстреля още две подобни ракети, според Съвета на началник-щабовете. Пхенян оспори тези твърдения, уверявайки, че е тествал нова ракетна система за залпов огън.", "date": "2019.08.02", "title": "КНДР изстреляла нови балистични ракети с малък обсег"}
{"url": "https://www.dnes.bg/notifikacii/2019/08/02/shestorniiat-ubiec-v-zagreb-veroiatno-strelial-ot-revnost.418343", "text": "Шесторният убиец от Загреб се е самоубил около 4 часа тази сутрин, съобщи хърватската полиция. \n\r\n Местоположението на мъжа е било засечено от полицаите и той е извършил самоубийство по време на задържането му. \n\r\nМъжът застреля двама мъже, три жени и 10-годишно дете в квартал Кайзерица на хърватската столица. Оцеляло е само 7-месечно бебе, което полицията е открила в къщата без никакви наранявания. \n\r\nНезапомненото в Хърватия клане е извършено около 21,30 часа снощи.\r\n\n\r\nГолеми полицейски сили са били разположени веднага в квартала, както и в целия град. Един човек веднага е бил свързан с убийствата и е започнало издирването му. \r\n                \r\n                \r\n                \r\nКвартал Кайзерица е останал напълно блокиран през цялата нощ. Постове са били поставено на всички входове и изходи на Загреб, както и по мостовете, като се е извършвала проверка на преминаващите. \n\r\n„Изведнъж надойдоха. Някои с полицейските сирени, някои и без тях, но бързаха, като че няма да има утре. Вероятно изобщо са забравили да включат сините лампи“, разказаха хора от квартала. \n\r\nВестник „Вечерни лист“ пише, че непосредствено преди стрелбата са се чули женски викове и вероятно става дума за убийство от ревност, защото една от застреляните жени е бивша съпруга на убиеца. Информацията не е официално потвърдена от полицията. \n\r\n„Повече от 30 години правя огледи, но подобно нещо не съм виждал“, кратко каза, гледайки в пода, един от инспекторите, чиито колеги патрулираха през нощта в цял Загреб, защото след като извършил клането, убиецът избягал. Както стана ясно рано сутринта, той се е самоубил.\r\n\r\n \r\n", "date": "2019.08.02", "title": "Шесторният убиец в Загреб вероятно стрелял от ревност"}
{"url": "https://www.dnes.bg/stranata/2019/08/02/vnimanie-na-ilinden-moreto-vzima-nai-mnogo-jertvi.418339", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо стар стил Илинден се отбелязва на 2 август. Казват, че на този ден морето се обръща. Поверието гласи, че именно на Илинден морето взима най-много жертви.\r\n. През август времето е много динамично. До обяд морето може да е спокойно, а следобед да се разлюти.\r\n\"Получават се дънни ями и течения. Водата се смесва с пясъка и започва да дърпа навътре. Това е мъртво вълнение\", обясни бургаски спасител пред камерата на .\r\n                    \n                    \n                \r\n                \r\n                \r\n                Плажуващите пък споделиха, че внимават и винаги имат едно наум не само на Илинден и спазват червения флаг. Оказва се обаче, за руските туристи правилата невинаги важат.\r\nТова лятоИнцидентите са на неохраняеми плажове или рано сутрин и късно вечер - извън работното време на спасителите.", "date": "2019.08.02", "title": "Внимание на Илинден - морето взима най-много жертви"}
{"url": "https://www.dnes.bg/politika/2019/08/02/politikata-sled-shouto-slavi-se-radva-na-doverie-zashtoto-beshe-otstrani.418342", "text": "Слави Трифонов се опитва да изгради образ на човек, който е равно отдалечен от всички политически сектори. Това коментира социологът от \"Галъп интернешънъл\" Първан Симеонов.\n\r\nТой обясни, че доверието към Слави Трифонов се обяснява с факта, че той до сега е стоял отстрани на политиката и е бил неин коректив, доверие в телевизионен водещ.\n\r\n\"Когато влезеш в политиката, започват да гледат на теб по съвсем друг начин и това доверие започва да се харчи\", коментира пред \"Нова тв\" Първан Симеонов.\n\n\n\r\nДанните за доверието в Трифонов са сравнително добри. Назад във времето са били и по-добри. Като че ли Трифонов малко изтърва времето, коментира Симеонов. \n                    \n                    \n                \r\n                \r\n                \r\n                \r\n\"В същото време явно си е направил сметка, че и традиционните партии са в упадък. Утре може да се окаже, че той става диспечер в политическия процес. От него може да зависи кой да е на власт\".  \n\r\nСпоред Първан Симеонов от политическия проект на Слави Трифонов е естествено да се притесняват протестните, популистките, патриотичните формации.\n\r\n\"Най-големият резерв на Трифонов са млади хора, протестно настроени хора, които биха гласуват за пръв път. Това е и добра новина, защото има нова енергия. Това е и лоша новина, защото този тип избиратели са много непостоянни. Разбира се и БСП трябва да се притеснява, защото може да им отнеме донякъде монопола върху протестното и наказателно гласуване\", каза Първан Симеонов.\n\r\nСпоред социолога ГЕРБ също имат поводи за притеснение, тъй като типът на гласоподавателите на Трифонов са били и гласоподаватели на партии като ГЕРБ.\n\r\nПо думите му Трифонов се опитва да изгради образ на човек, който е равно отдалечен от всички политически сектори.\n\r\n\"Това, което той пропагандира, се харесва. Не е изключено да продължи да налага част от този свой дневен ред. Най-опасно за проекта на г-н Трифонов е да не надценят възможностите си, защото подобни проекти вече са виждани в България. Вярвам, че са измислили нещо, с което да са различни\", коментира Първан Симеонов.\n\r\n ", "date": "2019.08.02", "title": "Политиката след шоуто: Слави се радва на доверие, защото беше отстрани "}
{"url": "https://www.dnes.bg/sofia/2019/08/02/velosipedisti-pytishtata-ne-sa-proektirani-za-koleleta.418341", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВелосипедисти от Сдружение \"Велоеволюция\" се обявиха за спешни промени в обезопасяването на пътната инфраструктура.\r\n, която трябва да е постоянна и това, че често пъти велоалеите свършват в тротоарите, които са основен проблем на придвижващите се с колело в столицата, заяви Петя Донева от сдружението.\r\n\"Често пъти хората, които се занимават с проектирането, не се придвижват ежедневно с колело. Клипчетата в социалните мрежи, които зачестяват, показват проблемни ситуации, в които попадат велосипедистите\", посочи тя пред .\r\n                    \n                    \n                \r\n                \r\n                \r\n                Като най-проблемни Донева посочи .\r\n„Псуват ни, стараем се да не е взаимно\", допълни тя.\r\nПо думите ѝ в столицата на места е имало по 180 души на час.", "date": "2019.08.02", "title": "Велосипедисти: Пътищата не са проектирани за колелета"}
{"url": "https://www.dnes.bg/obshtestvo/2019/08/02/bez-pritesneniia-vypreki-techa-na-danni-byrzite-krediti-sigurni.418346", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед пробива в базите данни на НАП кабинетът обмисля да въведе по-строги правила за отпускане на бързи кредити. \n\r\nСпециалисти обаче обясняват, че и в момента хората, чиито данни са били засегнати от хакерската атака, нямат поводи за притеснение.\n\n\n\"Бързите кредити са с много облекчен режим на кандидатстване и теглене. Това обаче не значи, че има сериозна опасност, тъй като тези институции следват определени процедури и проверяват данните\", обясни Мария Георгиева, която е зам.-председател на Асоциацията на кредитните посредници.\n\r\nФинансовият анализатор Десислава Николова потвърди, че наистина кандидатстването за отпускане на бърз кредит е много лесно, но място за притеснение няма. \n                    \n                    \n                \r\n                \r\n                \r\n                \r\nПо думите ѝ ситуацията е много деликатна, защото голяма част от политиците, опитвайки се да затегнат режима на бързите кредити, водят до обратния ефект за потребителите.\n\r\nТя посочи, че често клиентите се подписват на празни договори и след това фирмата си попълва сама цялата информация.\n\r\n\"Това е лична отговорност. Те подписват договор и трябва да четат\", подчертя Николова.\n\r\nМария Георгиева, която е управител на независим кредитен посредник, също споделя мнението, че самодисциплината при клиентите доста често отсъства.\n\r\n\"Пряко не събираме и не обработваме данни за отпускане на кредит. Един клиент може да бъде сигурен, че когато тегли такъв кредит, трябва да е положил подпис на договор за кредит\", разясни тя пред .", "date": "2019.08.02", "title": "Без притеснения: Въпреки теча на данни, бързите кредити – сигурни"}
{"url": "https://www.dnes.bg/temida/2019/08/02/advokat-atakuva-chatovete-i-videata-sreshtu-tad-grup-i-todorov.418347", "text": "Има директива, която е във връзка с прилагането на презумцията за невиновност, която не допуска разпространяване на материали, водени по досъдено производство. Това каза пред bTV адвокатката на обвинения в кибертероризъм шеф на ИТ компанията \"ТАД Груп\" Иван Тодоров. \n\r\nДумите й са по повод вчерашния безпрецентен ход на Държавното обвинение да разпространи доказателствен материал по делото, който все още не е представен пред съдиите от специализирания съд. \n\n\n\n\r\nСпоред адвокат Лулчева, прокуратурата е трябвало да представи доказателствата в съда, а това, че те вече са стигнали до медиите, а оттам и до обществеността, означава, че прокуратурата иска да въздейства като създава негативно обществено мнение. \n                    \n                    \n                \r\n                \r\n                \r\n                \r\nТя беше категорична, че към момента не може да се докаже, че Иван Тодоров - собственик на \"ТАД Груп\", има каквото и да било отношение към обвинението. Самият той също отрича да е извършвал престъпление.\n\r\nЕкспертът също така заяви, че по делото няма данни Кристиян Бойков - обвиненият за физически извършител на атаката срещу сървър на НАП, да е склоняван от някого, за да извърши нелегална дейност. По думите й данните представени от прокуратурата, в които търговският директор на \"ТАД Груп\" Георги Янков разговаря с Бойков са с насаждане и на манипулиране на общественото мнение, защото от репликите не става ясно за изтичене на данни от НАП. \n\r\nАдвокат Лулчева каза, че от разговора се вижда единствено, че е възможно Кристиян Бойков да информира Георги Янков за разпространение на дадена информация, но не и самият Янков да подбужда такова разпространение. \n\r\nПо думите й, все още държавното обвинение не е представило солидни доказателства по делото.\n\r\nТя изтъкна и че Иван Тодоров е предоставил всички данни, с които е разполагал още в деня на претърсването и изземането на техниката на компанията. \n\r\n\"Информацията, която се подаде, не беше, че е отказал съдействие, а, че не е съдействал, защото не е предоставил пароли. Това е в противоречие с материалите по делото, с които прокуратурата разполага\", обясни тя. \n\r\nИна Лулчева беше категорична, че паролите на фирмените компютри на \"ТАД Груп\" са били генерирани така, че са били известни само на човека, който е ползван даден компютър и все опит да се влезе без парола е водел до промяна в информацията, така че да не може да се работи с нея.\r\nВ същото време председателят на съюза на съдиите в България Калин Калпакчиев коментира, че страната ни може да бъде осъдена в Страсбург, заради хода на прокуратурата да пусне доказателствата по делото публично. \n\r\n\"Тези действия компрометират основни права като презумцията за невинност\", убеден е Калпакчиев. \n\r\nТой опроверга и държавното обвинение, че разпространяването на личните данни на хиляди прокурори, следователи и работещи в съдилищата, каквото направи вчера прокуратурата, не е престъпление. По думите му, подобно деяние покрива състав в наказателния кодекс и не е невинно, \"затова защитата им неслучайно в ЕС е толкова сериозна\".\n\r\nDnes.bg припомня,  че вчера пресцентърът на прокуратурата, събран в хода на разследването срещу ИТ компанията ТАД Груп, която е основният заподозрян за хакерската атака срещу сървър на Националната агенция по приходите. От пресцентъра предоставиха част от свидетелски показания, чатове и видеа без да изяснява от кого са предоставени те.", "date": "2019.08.02", "title": "Адвокат атакува чатовете и видеата срещу ТАД Груп и Тодоров"}
{"url": "https://www.dnes.bg/zvezdi/2019/08/02/mariia-ilieva-pokaza-formi-v-oskyden-banski-v-sasht.418353", "text": "Попзвездата Мария Илиева демонстрира добра форма далеч от родината. Тя зарадва своите почитатели в социалните мрежи с кадър по бански от слънчева Калифорния, където релаксира след концертите си у нас.\r\n\r\n\"Зареждам се със слънце и енергия за турнето ми и ви очаквам с нетърпение на концерта ми на 22 октомври Зала 1 на НДК. Ще бъде мега - музика, изненади и споделена любов. Едно шоу, което ще ви хареса!\", написа певицата.\r\n\r\nТя призна, че няма по-хубаво място за почивка от САЩ.", "date": "2019.08.02", "title": "Мария Илиева показа форми в оскъден бански в САЩ"}
{"url": "https://www.dnes.bg/stranata/2019/08/02/nastoiavat-za-izvynredno-polojenie-v-stranata-zaradi-chumata.418349", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКризата с африканската чума продължава да расте, а част от  Вече в няколко града в страната са предвидени протести. Работещи в сферата се оказват застрашени от това да останат без доходи.\n\n\n\r\n\"20 хиляди души работят в индустриалните свинеферми. Това означава, че тези хора са с трудов договор, срещу който стоят осигуровки за всички рискове. Ако те бъдат прекратени, могат да получат своите обезщетения\", заяви председателят на Федерацията на независимите синдикати от земеделието към КНСБ Светла Василева.\r\n                    \n                    \n                \r\n                \r\n                \r\n                Работодателите, които са в Северна България, все пак смятат да задържат своите работници, но , макар и стопаните им да опитат, отбеляза тя.\r\nНа фона на кризата в няколко области в страната, в една от най-големите свинеферми, намираща се в Добричко, няма установена зараза.\r\n\"Това, което направихме, е да обявим извънредно положение преди проблемът да е дошъл на територията на областта, защото всички мерки, които трябва да се вземат по отношение на редуциране на свинете от т.нар. \"заден двор\", искат определено време за реакция и изпълнение\", коментира ръководителят на свинекомплекса Румен Караманов.\r\nТой обясни, че в Добричко е проведена разяснителна кампания за опасностите от отглеждането на прасета в \"задния двор\", предложени са обезщетения на стопаните и те се съгласили да предприемат мерки преди болестта да е дошла.\r\n\"В момента трябва да се вземат спешни мерки от създадената вече ситуация. \", коментира д-р Румен Караманов.\r\nВасилева подкрепи мнението на д-р Караманов за въвеждане на извънредно положение в цялата страна.\r\n\"Ако чакаме във всяка област да намерим проба, която е положителна, тогава смятам, че ще е късно. Необходими са радикални мерки и подкрепа от цялата общественост\", заяви Василева, пред .", "date": "2019.08.02", "title": "Настояват за извънредно положение в страната заради чумата"}
{"url": "https://www.dnes.bg/usa/2019/08/02/trymp-zaplashi-evropa-shte-vi-vyrnem-hiliadi-teroristi.418344", "text": "Президентът на САЩ Доналд Тръмп заяви, че САЩ могат да освободят държаните от тях терористи от Ислямска държава в Европа, ако държавите от Стария континент откажат да си ги приберат, предава РИА Новости, цитирано от Фокус.\n\r\n\r\n„Държим хиляди терористи от Ислямска държава и искаме Европа да си ги вземе. И ако не си ги вземат, то ние, вероятно, ще бъдем принудени да ги пуснем в Европа“, заяви американският лидер пред журналистите.", "date": "2019.08.02", "title": "Тръмп заплаши Европа: Ще ви върнем хиляди терористи "}
{"url": "https://www.dnes.bg/stranata/2019/08/02/zaraza-niama-iskat-da-izbiiat-prasetata-na-protest.418338", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n31 села в Пазарджишка община се вдигат на протест срещу принудителното унищожаване на прасетата. Митингът ще бъде от 16:00 часа на централния площад „Константин Величков“ в областния град. \n\n\n\r\nКметовете са категорични, чеза поголовното избиване на животни. По думите им, след като в региона няма огнище на болестта, нито свине със съмнения за зараза, това е прекалено крайна мярка и поискаха по-меки способи за превенция – дезинфекция, описване и ветеринарен контрол над прасетата от домашните стопанства.\r\nЗаповедта за доброволно клане на свинете бе издадена на 30 юли. Първоначално на малките стопани от така наречения „заден двор“ бяха дадени само 4 дни, за да заколят животните си – до 2 август. Взривилото се напрежение доведе до среща на министъра на земеделието Десислава Танева, която обеща но бе категорична, че след това ще последва принудително умъртвяване и загробване на останалите живи прасета.\r\n                    \n                    \n                \r\n                \r\n                \r\n                В селищата на общината вече се събира подписка срещу повсеместната евтаназия. Стопани и местни управници заплашват с бунт и се канят да саботират подготвяната акция, ако трябва – и с оръжие.\r\nМного от селяните обаче , за да могат да ползват месото, вместо то да бъде заровено и похабено, предаде .\r\n ", "date": "2019.08.02", "title": "Зараза няма, искат да избият прасетата. На протест!"}
{"url": "https://www.dnes.bg/business/2019/08/02/svinskata-kriza-povishi-cenata-na-mesoto-s-19-za-iuni.418360", "text": "Пазарът на свинско месо в България е зависим най-вече от вноса на суровината, тъй като едва 40% от нуждите на българина се покриват от местното производство. \r\nСвинската криза даде краткосрочно отражение върху цената от 19% увеличение за месец юни спрямо същия период миналата година. Това коментира Васил Стойчев от Центъра за икономически анализи на селското стопанство в ефира на .\r\n„Цената на свинското месо към юни се е качила до около 3,80 лв. на кланечно тегло, което е с около 19% повече спрямо същия период на миналата година. Очакваме, че ще продължи да се покачва, но основната разлика е, че има заболяване и в Китай - най-големият производител, където се отглеждат почти половината от прасетата в света“, казва Стойчев.\r\n                    \n                    \n                \r\n                \r\n                \r\n                Възстановяването на популацията на свинете у нас едва ли ще бъде проблем. По-скоро под въпрос е оцеляването на фермите, които ще получат обезщетения, но не е сигурно дали то ще бъде достатъчно, коментира анализаторът.\r\n\r\n ", "date": "2019.08.02", "title": "Свинската криза повиши цената на месото с 19% за юни"}
{"url": "https://www.dnes.bg/balkani/2019/08/02/cykate-po-telefona-dokato-karate-v-syrbiia-globa-ot-85.418356", "text": "От днес до края на летния туристически сезон сръбското вътрешно министерство ще извършва засилен контрол с цел разкриване на случаи на неправомерно използване на телефон и други устройства за комуникация от страна на шофьорите, съобщи МВР на Сърбия.\r\n\r\nЗа подобно нарушение Законът за безопасността на движението по пътищата е предвидена парична глоба във фиксиран размер – 10 000 динара /85 евро/. \r\n\r\nОколо 5,7% от водачите в Сърбия неправомерно използват телефон по време на движение, като от МВР уточняват, че се регистрира тенденция на увеличаване. За първите шест месеца на годината за такова нарушение са били санкционирани 25 000 шофьори, пише „Вечерни лист“. Това е с 13% повече от същия период на миналата година. \r\n\r\n ", "date": "2019.08.02", "title": "Цъкате по телефона, докато карате в Сърбия? Глоба от €85!"}
{"url": "https://www.dnes.bg/mish-mash/2019/08/02/pred-ochite-na-policai-samolet-kacna-avariino-na-shose-v-sasht.418348", "text": "\r\nКлинт Томсън преживял странен работен ден. Докато си карал по натоварено шосе в щата Вашингтон, самолет прелетял над полицейската му кола и... кацнал на пътя.\r\nСъзирайки необичайната гледка, Томсън включва камерата в автомобила си, както и полицейските лампи и сигнализация и тръгва да преследва самолета. За щастие на пилота, червен светофар малко по-нагоре тъкмо е ограничил движението в едната лента.\r\nПилотът, Дейвид Аклам, управлявал едноместен самолет, но горивната му помпа отказала и той бил възпрепядстван да се върне на летището. За това му се наложило аварийно да спре на шосето. За щастие, няма ранени, а Аклам дори успява да спре на червения светофар малко по-надоло по улицата.\r\n                    \n                    \n                \r\n                \r\n                \r\n                Тогава Томсън се приближава до машината, почуква на кабината, а Аклам излиза от нея. Двамата успяват да избутат самолета, за да не пречи на останалите автомобили. Федералната администрация по авиацията разследва случая.\r\n\"В моята 21-годишна кариера, това е първият път, в който включих радиото и казах, че самолет каца на пътя\", заявява Аклам пред журналисти.\r\n ", "date": "2019.08.02", "title": "Пред очите на полицай: Самолет кацна аварийно на шосе в САЩ"}
{"url": "https://www.dnes.bg/sofia/2019/08/02/montirat-200-bezplatni-mesta-za-parkirane-na-trotinetki-v-sofiia.418334", "text": "Монтирането на 200 места за безплатно паркиране на колела, тротинетки, мотопеди и скутери в София ще започне следващия понеделник. \n\n\r\nЗасега предвидените места за безплатно паркиране на двуколесни превозни средства са около Ларгото, на ул. „Московска” и бул. „Дондуков”, предаде Нова.\r\nЗоните за оставяне на велосипеди и тротинетки ще са в пешеходни пространства и синя и зелена зона, защото там има разчертани места. Идеята е гражданите да се придвижите пеша най-много до 500 м до мястото, което ги интересува.", "date": "2019.08.02", "title": "Монтират 200 безплатни места за паркиране на тротинетки в София"}
{"url": "https://www.dnes.bg/obshtestvo/2019/08/02/otneli-bylgarskoto-dete-v-rim-zaradi-otmyshtenie.418357", "text": "\"Дали това не е отвличане с помощта на официалните власти?\", пита един от сенаторите в Италия по случая с отнетото българско дете в Рим. Оказва се, че в основата на взимането на 12-годишното момиченце от майка му, стои конфликт между нея и директора на училището.\r\n\"Детето беше гледано добре\", казва майката Виолета Стоянова пред Нова. \"До тук се стигна, защото през 2015 година подадох оплакване срещу директора на училището, който след три години реши да намери поводи, за да ми я вземе.\"\r\nСигналът е подаден заради рекламно видео, че в училището се учи румънски език, а детето на Виолета се вижда на преден план. Майката признава, че дъщеря й е отсъствала от занятия, но не 27 дни, както твърди обвинението, а само две седмици.\r\n                    \n                    \n                \r\n                \r\n                \r\n                \"Можех да я отпиша, но всички останали училища бяха далеч, а аз не исках да губя контакт нито с родителите, нито с учителите. Исках постоянно да съм в течение какво прави моето дете и ако има нещо, да мога да го обсъдя с някого\", обяснява Виолета.\r\n12-годишното момиченце в момента е къща, ръководена от монахини. Според майката, изобщо не се взимат под внимание чувствата на детото.\r\n\"Когато във вторник говорих с нея, тя казваше \"мамо, когато си дойда вкъщи\", има огромно желание да се прибере. Не ми разказа никщо за това, какво прави там, защото не й позволяват да говори\", разказва майката.\r\nПолицията взима дъщеря й, защото когато от социалните пристигат в дома им, на земята са струпани много кашони, тъй като семейството се готвило окончателно да се прибере в България.\r\n\"Те казаха, че къщата била разтурена и мръсна”, разказва майката на 12-годишното момиченце.\r\nВиолета признава, че през последната една година, животът й не е бил лек.", "date": "2019.08.02", "title": "Отнели българското дете в Рим заради отмъщение?"}
{"url": "https://www.dnes.bg/health/2019/08/02/uprajnenieto-vyzdushni-ritnici-kak-da-go-izpylniavate-i-kakvi-sa-polzite.418182", "text": "Чували ли сте за упражнението въздушни ритници (Flutter Kicks)? То има редица предимства за фигурата и може да бъде част от вашата спортна програма.\r\n\r\n\r\n\r\n\r\nВъздушните ритници са упражнение, което ще ви помогне да изгорите между 20 и 120 калории. Всичко зависи от вашето телесно тегло, продължителността и интензивността на упражненията. Може да се опитате да ги правите в рамките на 15 минути.\r\n                    \n                    \n                \r\n                \r\n                \r\n                \r\nКардио тренировката увеличава сърдечната честота. В резултат на това до мускулите достига повече кислород, който се използва за изгаряне на излишните телесни мазнини.\r\nВъздушните ритници могат да бъдат вашето допълнение към кардио тренировката, насочена към проблемните зони като бедрата, коремчето и задните части.\r\n\r\nРедовното практикуване на упражнението спомага за стягане на долната част на тялото и по-специално долните части на корема, гърба, бедрата. Когато го изпълняваме, ние активираме мускулите, те се възстановяват и стават по-силни, стегнати.\r\n\r\n ", "date": "2019.08.02", "title": "Упражнението въздушни ритници - как да го изпълнявате и какви са ползите"}
{"url": "https://www.dnes.bg/blizak-iztok/2019/08/02/xx-vek-doide-i-v-sauditska-arabiia-jenite-shte-poluchat-pasporti.418327", "text": "Саудитските жени на възраст над 21 години вече ще могат да получават паспорти и да пътуват в чужбина без предварителното съгласие на настойник от мъжки пол, обяви вчера правителството в Рияд, съобщиха Франс прес и Ройтерс.\n\n\r\n\n\r\n\"Паспорт ще бъде издаден на всеки саудитски поданик, който подаде съответната молба\", съобщи правителственият всекидневник \"Ум ал Кура\", цитирайки правителствено решение. Според близкия до властите в. \"Оказ\" и други медии, новото правило ще важи за жените над 21 години, пише БТА. \n                    \n                    \n                \r\n                \r\n                \r\n                \r\nДосега жените в Саудитска Арабия трябваше да получават разрешение от някои от настойниците си - съпруг, баща или друг родител от мъжки пол - за да се омъжат, да си подновят паспорта или да излязат от страната.\n\r\nРияд от много време е обект на международни критики за статута на жените в кралството, отбелязва Ройтерс. Според правозащитни групи саудитските жени често са третирани като граждани втора категория съгласно правила, изискващи от тях да получават разрешение от мъж настойник за важни решения през целия им живот, независимо от възрастта.\n\r\nРешението за разрешаване на саудитките да пътуват свободно в чужбина е поредното от серията мерки за либерализация, въведени от престолонаследника принц Мохамед бин Салман, фактическия лидер на ултраконсервативното кралство, отбелязват агенциите. Най-емблематичната от тези реформи беше тази от юни 2018 г., разрешаваща на жените да шофират. Саудитките неотдавна бяха оторизирани също да присъстват на футболни мачове и да бъдат наемани на длъжности, които преди са били стриктно запазени за мъжете.", "date": "2019.08.02", "title": "XX век дойде и в Саудитска Арабия – жените ще получат паспорти! "}
{"url": "https://www.dnes.bg/obshtestvo/2019/08/02/izostaveni-koli-i-bezrazborno-izhvyrliane-na-bokluk-signalite-v-helpbook.418295", "text": "\n\r\nБезразборното и нерегламентирано изхвърляне на отпадъци се оказва сериозен проблем за цялата страна. \n\r\nВ платформата на Helpbook.info постъпи обезпокоителен сигнал за , по пътя за \"Червената скала\" до с. Равногор. Искрено се надяваме от МОСВ да предприемат спешно необходимите мерки за разчистване, за да може любителите на планината отново да се наслаждават на красивата гледка. \n\r\nСъс същите неволи се сблъскват и жителите на с. Житен. Тъжната гледка е по пътя към съседното село - , найлони, стиропор, пластмасови шишета и разнообразни други боклуци. \n                    \n                    \n                \r\n                \r\n                \r\n                \r\nС поредния  се сблъскваме и в сигнал отправен към столичния район \"Младост\".\r\n\"Унищожават се дърветата на една от малкото останали зелени площи в района, която се оказва, че е предвидена за паркинг (от частно лице). Над 20 дървета просто изчезват без да има реална алтернатива и компенсация за живущите в този район. За пореден път загива малкото останала зеленина и се залива с бетон\", пише в сигнала. \n\r\nИзгнили и негодни за употреба автомобили също замърсяват околната среда. Сигналът е насочен към , в който се описва как от години старите коли преседяват, въпреки многократното им облепяне с лепенки за репатриране. Според нашия потребител всеки общински служител би ги познал от километър, също така са толкова стари, че е невъзможно да преминат технически преглед: \n\r\n\"На Вартбурга резервоарът е туба от минерална вода, пълна с бензин, закачена на страничния прозорец\", посочва отличителни черти потребителят. \n\r\nВ община Варна също не липсват . Друг наш потребител ни е изпратил снимки на кола извън експлоатация, а от тях е видно, че стикерът за Гражданска отговорност е изтекъл още през 2016 г. \n\r\nПолучихме сигнал и от Столицата за и нашия потребител се възмущава, че изоставените коли като тази в района допълнително затрудняват намирането на места за паркиране в квартала, които и без това са малко и трудно се откриват. \n\r\n на зелени площи е не по-малък проблем за живущите в район \"Надежда\". В конкретния сигнал се твърди, че ежедневно се паркира на тревните площи от един и същи шофьор, при наличието на свободни паркоместа. От получената снимка ясно се вижда, че това е самата истина- лек автомобил е настанен върху тревата, въпреки ограничителните бордюри. \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в . Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.08.02", "title": "Изоставени коли и безразборно изхвърляне на боклук: Сигналите в HelpBook"}
{"url": "https://www.dnes.bg/usa/2019/08/02/trymp-predloji-pomosht-na-putin-za-gorskite-pojari-v-sibir.418328", "text": "Президентът на САЩ Доналд Тръмп заяви вчера, че в сряда е провел кратък, но конструктивен телефонен разговор с руския си колега Владимир Путин, съобщи пресслужбата на Белия дом, цитирана от ТАСС.\n\n\n\r\nТръмп заявил пред журналисти в Белия дом, че обсъдил с Путин горските пожари в Русия и предложил помощта на САЩ в борбата с тях, пише БТА. \n\r\n\"Разговарях с президента на Русия Путин вчера /в сряда/, в горите им има силни пожари, те са невероятни. Никога не съм виждал нещо подобно, те са много големи\", разказал американският президент. \"Предложих нашата помощ, защото, честно да ви кажа, ние много добре се справяме с гасенето на горските пожари\", добавил Тръмп, подчертавайки, че двамата са провели \"кратък, но конструктивен разговор\".\n                    \n                    \n                \r\n                \r\n                \r\n                \r\nТръмп отбелязал, че в разговора си с Путин не са обсъждали ситуацията с Договора за ликвидиране на ракетите със среден и малък обсег. Журналистите го попитали също дали е обсъдил с Путин въпроса за руската намеса в американските избори. \"Вие наистина ли вярвате в това\", запитал в отговор американският президент. \"Не сме говорили по този въпрос\".\n\r\nВ сряда вечерта Путин и Тръмп разговаряха по телефона и американският президент предложи помощта на САЩ в борбата с горските пожари в Сибир, припомня агенцията. Както съобщи пресслужбата на Кремъл, Путин \"изказа искрена благодарност за толкова внимателното отношение, предложението за помощ и подкрепа\" и отбеляза, че при необходимост Русия ще се възползва от това предложение.", "date": "2019.08.02", "title": "Тръмп предложи помощ на Путин за горските пожари в Сибир"}
{"url": "https://www.dnes.bg/stranata/2019/08/02/koleneto-na-prasetata-v-pazardjik-se-otlaga-s-edna-sedmica.418329", "text": "С една седмица се удължава срокът, който имат стопаните в област Пазарджик, за да заколят доброволно прасетата от личните си стопанства, каза след срещата си с кметовете на 31 села от община Пазарджик министърът на земеделието, храните и горите Десислава Танева, пише Монитор. \n\n\r\nМинистър Танева пристигна спешно в Пазарджик, след като кметовете в местната община заявиха ден по-рано, че няма да подкрепят държавните институции в мерките им за превантивно изколване на прасетата в т.нар.“заден двор“. Десислава Танева обясни, че  това са мерки за превенция и ако сега домашните свине могат да се заколят и хората да оползотворят месото, ако вирусът на африканската чума бъде установен тук, то тогава следват другите мерки и тези свине трябва да се загробят.\n                    \n                    \n                \r\n                \r\n                \r\n                \r\nМинистърът определи като нормална реакцията на кметовете, които се сблъсквали с емоцията на хората по селата. С дадената отсрочка крайният срок за доброволно колене на домашните прасета е 11 август. Министър Танева съобщи още, че България е поискала 11 милиона евро от Европа за разходите, които са натрупани до тук във връзка с африканската чума по свинете.", "date": "2019.08.02", "title": "Коленето на прасетата в Пазарджик се отлага с една седмица"}
{"url": "https://www.dnes.bg/notifikacii/2019/08/02/naprejenieto-mejdu-iaponiia-i-iujna-koreia-se-zadylbochava.418330", "text": "Правителството на Япония реши днес да извади Южна Корея от списъка със страните, на които без ограничения и по опростена схема се доставят наноматериали и високотехнологичнти елементи, съобщиха световните агенции, цитирани от БТА. \n\n\n\r\nРешението ще влезе в сила на 28 август, обяви японското министерство на икономиката, търговията и промишлеността. \"Това са адекватни мерки, насочени към обезпечаване на националната сигурност\" на Япония, заяви министърът на икономиката Хирошиге Секо, цитиран от ТАСС. Той отбеляза, че тези ограничения нямат за цел да навредят на японско-южнокорейските отношения.\n\r\nЮжна Корея изрази съжаление за решението на Япония, което окачестви като несправедливо и заяви, че ще даде твърд отговор, предаде Ройтерс.\r\n                \r\n                \r\n                \r\nДнешното решение е втората сериозна крачка на Токио към ограничаване на износа за Южна Корея. На 1 юли японското правителство реши да затегне контрола върху износа за Южна Корея на три вида материали, необходими за производството на полупроводници и различни електронни устройства. Сега за доставките им трябва да се получават отделни разрешения. Причина за това са подозренията, че част от тези компоненти могат да се доставят нелегално в Северна Корея. Сеул категорично отрича подобна възможност.\n\r\nОтношенията между Токио и Сеул рязко се изостриха, след като през есента на 2018 година Върховният съд на Република Корея излезе с решение, оспорено от Токио. Според него на четирима бивши работници на японската компания, която сега се нарича Нипон стийл енд Сумитомо метал (Nippon Steel & Sumitomo Metal), трябва да бъдат изплатени компенсации за това, че по времето на Втората световна война са били принудително мобилизирани и накарани да полагат тежък труд в едно от предприятията на компанията. От четиримата ищци днес е жив само един.\n\r\nЯпонското правителство не приема подобни съдебни решения и твърди, че въпросът с компенсациите е бил решен окончателно при нормализацията на отношенията между Токио и Сеул още през 1965 година.", "date": "2019.08.02", "title": "Напрежението между Япония и Южна Корея се задълбочава"}
{"url": "https://www.dnes.bg/notifikacii/2019/08/02/partiiata-na-boris-djonsyn-zagubi-izbori-v-uels.418331", "text": "Новият британски премиер Борис Джонсън вчера понесе първото си изборно поражение, след като неговата консервативна партия загуби частичните парламентарни избори в избирателния окръг Брекон и Радноршър в Уелс, съобщиха Франс прес и Ройтерс.\n\n\r\nСпоред официалните резултати кандидатката на проевропейската партия Либерални демократи Джейн Додс е победила кандидата на консервативната партия Крис Дейвис с 13 826 гласа срещу 12 401, пише БТА. \n\r\nТака парламентарното мнозинство на управляващите консерватори беше сведено до само един глас, което усложнява стратегията на Джонсън за Брекзит, отбелязва АФП.\n\r\nДо тези частични избори се стигна, след като депутатът от консервативната партия Крис Дейвис беше обвинен в деклариране на неверни данни за разходите си и беше отзован от парламента с петиция на местни избиратели, отбелязва Ройтерс.\r\n                \r\n                \r\n                \r\n\"Първата ми работа като ваш народен представител, когато пристигна в Уестминстър, ще бъде да намеря Борис Джонсън където и да се крие и да му кажа гръмко и ясно: \"Престанете да си играете с бъдещето на нашите общности и веднага изключете варианта за Брекзит без сделка\", заяви Додс, цитирана от ДПА, след обявяването на резултата от изборите. ", "date": "2019.08.02", "title": "Партията на Борис Джонсън загуби избори в Уелс "}
{"url": "https://www.dnes.bg/obshtestvo/2019/08/02/116-godini-ot-ilindensko-preobrajenskoto-vystanie.418332", "text": "Честваме 116-годишнината от Илинденско-Преображенското въстание.  В Благоевград на площад „Македония” ще се проведе ритуал по полагане на цветя и венци пред паметника на Гоце Делчев.\n\r\nИлинденско-Преображенско въстание от 1903 г. в Македония и Одринско е връхна точка в национално-освободителната борба на македонските и тракийски българи. Организатор на въстанието е Вътрешната Македоно-Одринска революционна организация (ВМОРО). През януари 1903 г. част от членовете на ЦК свикват конгрес в Солун, който взема решение да се вдигне повсеместно въстание в Македония и Одринско, пише „“.\n\r\nНа Смилевския конгрес на Битолския окръг на ВМОРО се решава въстанието да започне в окръга на 2 август (Илинден). Началото на бойните действия в Одринско се определя за 19 август (Преображение), а Серският окръг трябва да се вдигне на 27 септември (Кръстьовден).\n                    \n                    \n                \r\n                \r\n                \r\n                \r\nСледователно се възприема идеята за перманентна революция. Въстанието обхваща едновременно всички райони на Битолския революционен окръг. Освободени са планински райони на Битолска, Леринска, Костурска, Охридска и Кичевската кааза (околия). В освободеното Крушево е обявено временно управление, известно под името Крушевска република, която просъществува 10 дни. В града е образувано временно правителство, в което влизат представители на трите общности - българи, власи и гъркомани.\n\r\nНикой не посяга срещу мирното турско население. \"Доблестно въстание срещу цяла империя\" - възхищава се един австро-унгарски дипломат. Началото на въстаническите действия в Битолски окръг дава тласък на революционното движение и в Одринска Тракия. Съгласно с решенията на Солунския конгрес за обявяване на масово въстание в Странджанския район е свикан конгрес в местността Петрова нива, който изработва план за действията и избира главен щаб в състав: Михаил Герджиков, Лазар Маджаров и Стамат Икономов. На 18 август бойните действия започват. Освободени са Василико (дн. Царево) и Ахтопол, изтласкват се турските части към Малко Търново и Лозенград.\n\r\nСпоред данните на мемоара на вътрешната организация от 1904 г. в Битолския и Одринския революционен окръг са станали 239 сражения, в които вземат участие 26 000 въстаници срещу 350-хилядна войска. В сраженията загиват 994 въстаници, опожарени са 201 села, убити са 4600 души от мирното население, а други 25 000 души, жители от Македония и Одринско, избягват в Княжеството. Тези цифри са доказателство за непримиримостта на населението в Македония и Одринско със съществуващия национален и социален гнет, за непреклонната му воля да живее свободно, за стремежа му да отхвърли окончателно османското господство. И ако в днешния ден за новите поколения това е отдалечено време, погледнато с много романтичен или скептичен поглед, нека се върнат към него със стиховете или дневниците на Пейо Яворов. А винаги тетралогията на Димитър Талев ще бъде не само звън на Преспанските камбани или Гласовете, които звучат, а и най-възвишеният паметник за Илинден, каквото може да бъде само писменото слово.", "date": "2019.08.02", "title": "116 години от Илинденско-Преображенското въстание"}
{"url": "https://www.dnes.bg/football/2019/08/02/cska-izhvyrli-osiek-ot-le-sled-drama-s-duzpi.418336", "text": "ЦСКА успя да изхвърли Осиек от Лига Европа и е в третия квалификационен кръг на турнира, след драма с дузпи в Хърватия.\r\n\r\nДомакините взеха реванша с 1:0, което доведе до продължения. В тях не се стигна до нови голове и така последваха дузпите.\r\n\r\nПри тях \"армейците\" показаха по-здрави нерви и заслужено са в следващия кръг на Лига Европа. Там съперник ще бъде Зоря Украйна. Първата среща е на 8 август в България.\r\n\r\nВсичко за развоя на мача", "date": "2019.08.02", "title": "ЦСКА изхвърли Осиек от ЛЕ след драма с дузпи"}
{"url": "https://www.dnes.bg/balkani/2019/08/02/masovo-ubiistvo-v-hyrvatiia-myj-ubi-shest-dushi.418333", "text": "Шест души бяха застреляни снощи в къща в хърватската столица Загреб от мъж. Убиецът е избягал от местопрестъплението, съобщи Франс прес, позовавайки се на полицията.\n\r\n\r\nСпоред местни медии жертвите - три жени, двама мъже и десетгодишно дете - били от семейството на бившата съпруга на убиеца, предава БТА.\r\n\r\nПолицията пристигнала на местопрестъплението към 21.00 часа, по сигнал на съседи, които чули изстрели. В къщата били открили труповете на шестима души, както и едно бебе, което не било пострадало.\r\n\r\nПолицията провежда мащабна операция за залавянето на престъпника по цялата територия на страната.", "date": "2019.08.02", "title": "Масово убийство в Хърватия – мъж уби шест души"}
{"url": "https://www.dnes.bg/world/2019/08/02/slabi-eksplozii-v-bankok-dvama-dushi-sa-raneni.418337", "text": "Няколко слаби експлозии бяха чути в най-малко три района на тайландската столица Банкок, съобщи Ройтерс. \r\n\r\nПо данни на полицията двама улични чистачи са били леко ранени от експлозиите, вероятно причинени от самоделни бомби.\r\n\r\nНяколко експлозии станали в района на правителствен офис, а други били чути на поне две други места в центъра на града.\r\n\r\nБанкок в момента е домакин на регионална среща за сигурността с участието на външни министри от Асоциацията на държавите от Югоизточна Азия (АСЕАН) техни колеги от САЩ, Китай и Русия.\r\n ", "date": "2019.08.02", "title": "Слаби експлозии в Банкок, двама души са ранени"}
{"url": "https://www.dnes.bg/video-prognoza/2019/08/02/promenlivo-vreme-dnes-slynce-dyjd-slynce.418340", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес ни очаква променливо време, но все пак слънцето ще преобладава. На места ще има временни заоблачавания придружени с превалявания, съобщи синоптикът на Bulgaria ON AIR Никол Коилова.\r\n\r\nВсе пак дъждовете ще са далеч по-малко в сравнение с вчерашния ден. Максималните температури днес ще са между 30 и 35 градуса.\r\n\r\nВ \"България сутрин\" Коилова обясни, че до средата на август времето ще бъде променливо, а след това ще се стабилизира и температурните стойности ще останат високи.\r\n\r\nМаксималната температура на 2500 метра височина ще достигне 12 градуса, на 1500 м. - около 18 градуса.\r\n\r\nПрез съботния ден отново ни очакват превалявания и застудяване.\r\n\r\nВ неделя ще вали в Източна България и планините, а на други места времето ще се стабилизира. Температурите в страната ще се понижат, като максималните ще достигнат 27 градуса.\r\n ", "date": "2019.08.02", "title": "Променливо време днес – слънце, дъжд, слънце..."}
{"url": "https://www.dnes.bg/temida/2019/08/02/gdbop-atakata-sreshtu-nap-e-porychka-znaem-koi-stoi-zad-neia.418359", "text": "Хакването на системата на Националната агенция по приходите е поръчково. Решението за атаката не е на собственика на фирмата \"ТАД Груп\", а е дошло отвън. Разследващите имат информация кой е поръчителят. Това заяви пред bTV началникът на ГДБОП Ивайло Спиридонов.\n\r\nТой отказа да изнесе други подробности, като беше категоричен, че всички детайли ще бъдат представени пред съда, а той самият не искал да влиза в интриги. \n\n\n\n\r\n\"Много бързо забравяме какво се е случило преди дни. Тези обвиняеми лица обикаляха студиата на телевизиите и обясняваха, че нямат нищо общо с тази атака\", коментира Спиридонов. \n                    \n                    \n                \r\n                \r\n                \r\n                \r\nТой обясни, че изнесените вчера от Прокуратурата доказателства по делото, са плод на работата и неспането на служителите от ГДБОП, които са събрали тези доказателства. \n\r\n\"Нека види обществеността какви са тези хора. Това, което е изнесено, е само една част\", каза Спиридонов.\n\r\nТой допълни, че разследваните са създали настроение срещу разследващите и са искали да подведат общественото мнение.\r\nПрипомняме, че малко по-рано сутринта адвокатката на собственика на \"ТАД Груп\" Ина Лулчева направи подобно обвинение, но спрямо действията на прокуратурата. \n\r\n\"На компютъра на този младеж - Кристиян Бойков, открихме писмото, което беше разпратено до медиите с файловете от НАП\", изясни шефът на ГДБОП.\n\r\nТой беше категоричен, че може да се докаже, че файлът с данните от НАП е бил манипулиран на същия този компютър. \n\r\n\"На този са базите данни от НАП, които не са разпространени. Всяко едно действие на компютъра е фиксирано с логове и се вижда кой го е извършил\", обясни той. \n\r\nНа въпрос как са успели да пробият защитата на компютъра на Кристиян главният комисар заяви с усмивка:\" С хитрост и лукавост\". \n\r\nКакво се крие зад това обяснение Спиридонов не конкретизира, но разказа, че паролите за машините на \"ТАД Груп\" са станали ясни от камерите на компанията.\n\r\n\"Тези лица са пример как може да станеш жертва на собствената си охранителна система. Видяхме какъв код се въвежда от охранителните камери\", изтъкна той.\n\r\nСпиридонов опроверга и първоначално разпространена информация, според която Кристиян Бойков е обучавал служителите на ГДБОП.\n\r\n\"Никога не сме работили с \"ТАД Груп\", категоричен е той и дори добави, че  е било точно обратното.\n\r\n\"Нямам представа дали е склоняван този момък, но явно не е присъствал на много обучения, провеждани с него - той бил обучавал служители на ГДБОП. Бивш служител на БОП го е обучавал в училището, което е завършил\", каза той. \n\r\nИвайло Спиридонов обясни, че повече подробности относно мотива на престъплението ще станат ясни в съда, но беше категоричен, че има много доказателства , които не са разпространени.", "date": "2019.08.02", "title": "ГДБОП: Атаката срещу НАП е поръчка, знаем кой стои зад нея"}
{"url": "https://www.dnes.bg/sofia/2019/08/02/bosoletti-narisuva-viara-na-vapcarov.418352", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поезията на великия поет Вапцаров оживя благодарение на свободното улично изкуство и на четката на световноизвестния артист Bosoletti.\n\n\r\n\n\r\nПоетичната стена по стихотворението \"Вяра\" се намира на гърба на къщата музей \"Н. Й. Вапцаров\" на ул.\"Ангел Кънчев\" 37 в София.  \n\r\nBosoletti е художник, който  многократно е трансформирал сиви стени в различни държави - Германия, Португалия, Белгия, Испания, Франция, Италия и други.\n                    \n                    \n                \r\n                \r\n                \r\n                \r\n\"Отне ни две години да намерим правилния творец. Той имаше съответната чувствителност. Рисувал е, където е последната творба на Караваджо в Италия\", каза в ефира на \"България сутрин\" Ясен Гешев от Urban Creatures.\n\r\nНаправата е отнела като чисто време 6 дни.\n\r\n\"Искаме да имаме нещо естетически издържано и какъв по-добър начин да задържим вниманието на туристите\", подчерта той. \n\r\n\"Дано хората разберат тази творба, която не е лесна за осъзнаване\", каза пред  Любомир Владимиров.", "date": "2019.08.02", "title": "Bosoletti нарисува \"Вяра\" на Вапцаров "}
{"url": "https://www.dnes.bg/stranata/2019/08/02/mylniia-podpali-kyshta-v-kyrdjali-po-vreme-na-buriata-snoshti.418354", "text": " Инцидентът стана при жестоката буря в четвъртък вечер, когато стихията бутна цели дървета, наводнени са улици, булеварди и приземни етажи на къщи. \r\nМълнията ударила старо дърво пред къщата. Падналите клони прекъснали електрическите жици, които направили късо съединение, при което пламнала една от стаите.\r\n„Оцеляхме като по чудо. Щяхме да вечеряме, когато се чу оглушителен трясък. Видях, че от стаята, в която спя излиза пушек. Успяхме да ограничим огъня до коридора. После дойдоха от пожарната и загасиха огъня в стаята“, разказа 74-годишната Фахрие, собственичка на подпалилата се къща.\r\n                    \n                    \n                \r\n                \r\n                \r\n                Само бързата намеса на пожарникарите предотвратила изгарянето на цялата къща.\r\n, а аварийни групи работят по възстановяването на захранването, предаде .\r\nНад 50 сигнала са подадени на спешен телефон 112 след бурята. Повечето от тях са за паднали дървета. Аварийни екипи продължават да работят в най-засегнатите райони.", "date": "2019.08.02", "title": "Мълния подпали къща в Кърджали по време на бурята снощи"}
{"url": "https://www.dnes.bg/stranata/2019/08/02/myj-zagina-na-trakiia-blysna-se-v-ogradata-mejdu-dvete-platna.418364", "text": "Мъж загина, след като се е  на автомагистрала „Тракия“, съобщиха от МВР – София.\r\nСигнал за инцидентът е пристигнал около 19:10 часа на 1 август  в Районно управление на МВР-Ихтиман. Тежкото произшествие е станало в района на 34 км на автомагистрала „Тракия“ в посока София.\r\nЛекият автомобил „Мерцедес“ се е блъснал в еластичната ограда между двете платна за движение, вследствие на което е .\r\nПо случая е образувано досъдебно производство.", "date": "2019.08.02", "title": "Мъж загина на \"Тракия\", блъсна се в оградата между двете платна"}
{"url": "https://www.dnes.bg/eu/2019/08/02/stachki-v-italiia-syzdavat-problemi-za-turistite.418363", "text": "Туристите в Италия може да се натъкнат на неочаквани затруднения, ако разчитат на банкомати, от които да теглят пари, защото в страната стачкуват втори ден охранителните фирми и компаниите инкасо за превоз на суми. \r\n\r\nВъзможно е банкоматите да нямат пари до понеделник, предаде БНР.\r\n\r\nСтачката засяга над 70 хиляди души от частните служби за сигурност, охранителните фирми и инкасовите автомобили. \r\n\r\nКолективният им трудов договор не е подновен от края на 2015 г., те искат по високи заплати, повече безопасност и сигурност.\r\n\r\nЗа туристите в Италия се очертават проблематични 4 и 5 август, когато е стачката на служителите, обслужващи плащанията на магистралите. Те също искат подновяване на трудовите договори.\r\n\r\nПротестът им може да доведе до големи опашки на изходните пунктове с автоматични каси или с работещо гише. Но ако такива няма, за автомобилистите пътуването може да се окаже безплатно.", "date": "2019.08.02", "title": "Стачки в Италия създават проблеми за туристите"}
{"url": "https://www.dnes.bg/pop/2019/08/02/sydyt-reshi-keiti-peri-shte-se-brykne-s-2-78-mln-za-plagiatstvo.418377", "text": "Кейти Пери и нейните съавтори на християнски рапър, чиято песен са изплагиатствали в парчето си \"Dark Horse\". Решението беше взето от съдът в Лос Анджелис.\n\r\nСамата Пери обаче ще трябва да заплати само 20% от присъденото обезщетение - 550 хиляди долара. Останалата част ще бъде разпределена между нейната звукозаписна компания \"Кeпитъл рекърдс\", нейните продуценти и съавтори.\r\nСумата ще бъде преведена на рапъра Маркъс Грей с прозвището Флейм.\r\nСъдебните заседатели взеха единодушно решение пет години след като Маркъс Грей и двама съавтори заведоха дело, обвинявайки Пери, че  - песен, която Грей издава през 2008 г. със сценичния псевдоним Флейм.\r\n                    \n                    \n                \r\n                \r\n                \r\n                По време на процеса Кейти Пери, която не присъства на произнасянето на присъдата, както и съавторите на \"Dark Horse\" свидетелстваха, че никога не са чували \"Joyful Noise\", нито познават Маркъс Грей, предаде БТА.\r\n\"Dark Horse\" стана един от главните хитове на певицата от албума й \"Prism\". Композицията се задържа четири седмици на върха на хитпарада на сп. \"Билборд\", а през 2015 година беше номинирана за наградата \"Грами\" в категорията за най-добро поп изпълнение в дует или с група.", "date": "2019.08.02", "title": "Съдът реши: Кейти Пери ще се бръкне с $2,78 млн. за плагиатство"}
{"url": "https://www.dnes.bg/stranata/2019/08/02/29-godishen-myj-e-pochinal-na-miasto-udari-go-tok.418362", "text": "29-годишен мъж е починал на място, след като е ударен от електрически ток, съобщиха от МВР – Монтана.\r\nИнцидентът е станал около 11:55 часа на 1 август в местността \"Пръчов дол\" в землището на града.\r\nПри работа по преместване на кабел от мрежата, служител на \"Нет сърф\" е бил ударен от електрически ток.", "date": "2019.08.02", "title": "29-годишен мъж е починал на място, удари го ток"}
{"url": "https://www.dnes.bg/obshtestvo/2019/08/02/mishelovyt-kiko-izlekuvan-i-veche-na-svoboda.418376", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМузикантът Калин Вельов пусна на свобода малкия мишелов - Кико, който спаси преди два месеца. \r\n\r\nВ началото на лятото Вельов инцидентно избира за своя сутрешен крос района на зоопарка. Там той открива безпомощен мишелов, разказва Bulgaria ON AIR.\r\n\r\nМузикантът откарва птицата във фондация \"Дивите животни\". След два месеца грижи от доброволците и лекарите на фондацията, мишеловът Кико е пуснат на свобода в покрайнините на София. \r\n\r\nКалин Вельов е категоричен , че трябва да се помага на фондацията и лично той ще се заеме с каузата за това.", "date": "2019.08.02", "title": "Мишеловът Кико - излекуван и вече на свобода"}
{"url": "https://www.dnes.bg/politika/2019/08/02/konfliktite-za-istoriiata-prechat-na-bylgariia-i-severna-makedoniia.418358", "text": "Срещата на премиерите на България и Северна Македония не реши нито един от належащите проблеми между двата страни, а отново ни накара да водим дебати за историческите личности. Това пречи на търговско-икономическите отношения между София и Скопие, смята председателят на Българо-македонската търговско-промишлена палата Палата Павлов, коментирайки темата в ефира на .\r\n\"Или историците и политиците пречат на близкото търговско-икономическо сътрудничество между България и Северна Македония, или бизнесът изоставаме“, коментира Павлов.\r\nРезултатите за първата половина на 2019 г. показват, че износът към югозападната ни съседка е спаднал с 1,6%, а вносът с цели 20%, отбелязва още бизнесменът.\r\n                    \n                    \n                \r\n                \r\n                \r\n                „Не знам защо двамата министри Борисов и Заев не решават въпроса с роуминга. Сега, когато говорим с Македония, все едно говорим с Австралия“, казва още той.\r\n", "date": "2019.08.02", "title": "Конфликтите за историята пречат на България и Северна Македония"}
{"url": "https://www.dnes.bg/zvezdi/2019/08/02/gorchivo-slaveia-sirakova-s-godejen-prysten.418375", "text": "Славея Сиракова се сгоди. Дъщерята на Наско Сираков и Илиана Раева сподели в социалните мрежи, че най-сетне е намерила истинската любов.\r\n„And I said YES“ („И аз казах ДА“), написа тя и сподели видео с пръстена, който „грее“ на дясната ѝ ръка.\r\nСлавея е качила и една снимка, на която е в прегръдките на любимия си, но лицето му не се вижда много, защото е с шапка.\r\n„Честитоооооооооооооо!!!!! Желая ви цялото щастие на светаааааа!!!!!“, поздрави я нейна фенка.\r\n„Красотата и щастието ни дебнат отвсякъде“, коментира майката на бъдещата булка, която наскоро се похвали, че най-хубавите новини идват винаги, когато човек не очаква.\r\n                    \n                    \n                \r\n                \r\n                \r\n                Славея Сиракова бе необвързана дълго време. През годините тя се опитваше да пази личния си живот в тайна и едва преди дни сподели кадър с тайнствения мъж.\r\nМеждувременно по-малката ѝ сестра – Виолета, се готви за голяма сватба. Тя ще се врече във вярност на своя дългогодишен приятел Георги Коруджиев. Двамата имат 3-годишна дъщеричка, която ще бъде шаферка.\r\nПървата сватба в семейство Сиракови ще се състои след броени дни, като кумове ще бъдат Славея Сиракова и Петър Лаков.\r\n", "date": "2019.08.02", "title": "Горчиво: Славея Сиракова с годежен пръстен "}
{"url": "https://www.dnes.bg/world/2019/08/02/al-kaida-ubi-nai-malko-20-dushi-vyv-voenen-lager-v-iemen.418378", "text": "Екстремисти от Ал Кайда са нападнали военен лагер в южната йеменска провинция Абян и са убили най-малко 20 военни, предаде Асошиейтед прес, цитирайки местни чиновници и племенни водачи.\r\n\r\nЕкстремистите са нападнали лагера с ръчни противотанкови гранатомети (РПГ) и автоматични пушки снощи около полунощ. Сблъсъците са продължили до рано сутринта. \r\n\r\nНападнатите военни са членове на сили, обучавани от Обединените арабски емирства, които участват във водената от Саудитска Арабия коалиция срещу бунтовниците хуси.\r\n\r\nКлонът на Ал Кайда в Йемен се възползва от хаоса на гражданската война, отбелязва АП, цитирана от БТА. При двойно нападение в контролирания от коалицията южен град Аден вчера загинаха 51 души.\r\n ", "date": "2019.08.02", "title": "Ал Кайда уби най-малко 20 души във военен лагер в Йемен"}
{"url": "https://www.dnes.bg/temida/2019/08/02/obrat-shte-stane-li-kristiian-boikov-svidetel-sreshtu-shefa-si.418382", "text": "На изключителен обрат по делото за хакерската атака срещу сървър на Националната агенция по приходите можем да станем на някои от следващите етапи от разследването. Новината е съобщена за Нова лично от главния комисар и шеф на ГДБОП Ивайло Спиридонов.\n\n\n\n\r\n\"Това е едно 20-годишно момче. Вероятно иска да бъде известен, може би е бил подведен от работодателите си. Много са нещата, които биха могли да допринесат за това негово решение. Но аз мисля, че в определен етап от досъдебното производство той може и да придобие друго качество. Например - на свидетел\", заяви Спиридонов.\n\r\nТой е потвърдил и разкритието си от сутринта - атаката е поръчка от външен за фирмата \"ТАД Груп\" човек, а разследващите знаят кой е той. Въпреки това, името му няма да бъде обявено пред обществеността, а ще бъде казано в съда. \n                    \n                    \n                \r\n                \r\n                \r\n                \r\nВ момента Кристиян Бойков е основен обвиняем по делото за кибертероризъм, като той е сочен за физическият извършител на престъплението. Той беше пуснат на свобода под гаранция срещу 20 000 лева, а другите двама обвиняеми - собственикът на фирмата Иван Тодоров и търговският директор Георги Янков съответно срещу 100 000 лв. и 20 000 лв. \r\n ", "date": "2019.08.02", "title": "Обрат! Ще стане ли Кристиян Бойков свидетел срещу шефа си? "}
{"url": "https://www.dnes.bg/science/2019/08/02/zvezda-se-dviji-s-chudovishtna-skorost-ot-1700-km-sek.418371", "text": "Астрономи от университета Маккуори в Сидни откриха нова звезда от главната последователност или звезда джудже, която се движи с чудовищната скорост от 1700 километра в секунда и се отдалечава от центъра на Млечния път, съобщи Сайънс алърт.\n\r\nУчените са уверени, че звездата S5-HVS1 е била изхвърлена от центъра на галактиката в резултат на взаимодействие със свръхмасивната черна дупка Стрелец А. По мнението им звездата е на 500 милиона години, а продължителността на живота й е 1 милиард години. Тя е от спектрален клас А, т.е. е с бял цвят. Масата й е 2,35 пъти по-голяма от слънчевата.\n\r\nСтатистическите данни сочат, че бързодвижещите се или свръхскоростни звезди от главната последователност са много редки. Те са от спектралните класове О и В, а продължителността на живота им е няколко десетки милиона години. \n                    \n                    \n                \r\n                \r\n                \r\n                \r\nПо-често се срещат бързодвижещи се неутронни звезди, които остават след експлозия на свръхнова. Например неутронната звезда RX J0822-4300 се движи със скорост над 1500 километра в секунда. През 2018 г. бяха открити свръхскоростни бели джуджета, които за една секунда изминават 2200 километра.\n\r\nВ случая с неутронните звезди и белите джуджета високата скорост е в резултат на асиметричен взрив, при който звездата се превръща в свръхнова тип II или тип Ia. Звездите от главната последователност обаче придобиват енергия, докато се намират в система, включваща три тела и черна дупка. Местоположението и скоростта на звездата S5-HVS1, която е на 29 хиляди светлинни години от Земята, навеждат на мисълта, че е била изхвърлена от центъра на Млечния път преди около 4,8 милиона години.\n\r\nОсвен това в системата от три тела вероятно има звезда, която кръжи около S5-HVS1 с период 3-40 дни, а масата й е по-малка от слънчевата. Подобни двойни звезди вероятно са много редки и се появяват в центъра на Млечния път при акреция на вещество от черната дупка. \r\n \r\n/БТА/\r\n ", "date": "2019.08.02", "title": "Звезда се движи с чудовищна скорост от 1700 км/сек"}
{"url": "https://www.dnes.bg/zvezdi/2019/08/02/barabanistyt-na-blink-182-pritesnen-tormoziat-dyshteria-mu.418367", "text": "Барабанистът на Blink-182 Травис Баркър се оплака, че 20-годишен мъж сваля 13-годишната му дъщеря - Алабама. Става въпрос за друг барабанист - Греъм Сирота, който свири в инди поп групата Echosmith.\r\n\"Когато разбрах, че 20-годишен мъж опитва да се свърже с 13-годишната ми дъщеря, като ѝ изпраща съобщения в Instagram с покани за партита и комплименти, бях отвратен. Това е хищническо поведение и няма нищо нормално и готино в него\", оплака се Травис пред \"The Blast\".\r\n \r\nАлабама разкри в социалните мрежи, че Греъм ѝ е писал за първи път, още когато тя е била едва на 10 години, но тя не му е отговорила. Той ѝ е пращал много съобщения, в който е казвал \"Здравей\", но дъщерята на Баркър ги е игнорирала.\r\n \r\nМомичето публикува скрийншотове с чатовете от тази година. На единия се вижда как Греъм я кани на барбекю парти, а Алабама му отговаря: \"Та ти все едно си на 40 г.!\".\r\n\r\n", "date": "2019.08.02", "title": "Барабанистът на Blink-182 притеснен, тормозят дъщеря му"}
{"url": "https://www.dnes.bg/rusia/2019/08/02/nato-obvini-rusiia-za-razpadaneto-na-dogovora-za-iadrenite-oryjiia.418392", "text": "Русия продължава да нарушава споразумението за ядрените оръжия с междинен обсег въпреки увещанията на САЩ и съюзниците от НАТО, включително и дадената й финална възможност в продължение на шест месеца да спази своите задължения по договора, се казва в декларация на Северноатлантическия съвет, публикувана на сайта на Алианса днес.\n\r\nВ резултат на това решението на САЩ да се изтеглят от договора, което напълно се подкрепя от съюзниците от НАТО, сега влиза в сила.\r\n\r\n                    \n                    \n                \r\n                \r\n                \r\n                „Русия носи цялата отговорност за разпадането на договора. Съжаляваме, че тя не показва желание и не прави видими стъпки да се върне към спазването на международните си задължения. Не може да продължава положение, при което САЩ изцяло спазват договора, а Русия - не“, се казва в декларацията.\n\n\r\nНАТО ще отговори по премерен и отговорен начин на значителните рискове, които руската ракета 9М729 представлява за сигурността на съюзниците. „Ние съгласувахме балансиран, координиран и отбранителен пакет от мерки, който да гарантира, че способността на НАТО за сдържане и отбрана ще остане надеждна и ефикасна“, заявява Алиансът.\n\r\nСъюзниците са твърдо ангажирани със запазването на ефективен международен контрол над въоръженията, разоръжаването и неразпространението. „Затова ние ще продължим да отстояваме, да укрепваме и по-нататък да засилваме контрола над въоръженията, разоръжаването и неразпространението като ключов елемент от евроатлантическата сигурност, отчитайки сегашното положение със сигурността. НАТО ще продължи също така да се стреми към конструктивни отношения с Русия, когато нейните действия позволяват това“, заключава декларацията на Северноатлантическия съвет.", "date": "2019.08.02", "title": "НАТО обвини Русия за разпадането на договора за ядрените оръжия "}
{"url": "https://www.dnes.bg/politika/2019/08/02/bsp-predlaga-dyrjavata-da-izkupi-prasetata-na-horata.418402", "text": "Държавата да изкупи на пазарни цени прасетата от личните стопанства, предложиха от БСП. Депутатът Драгомир Стойнев обясни в Стара Загора, че по този начин може да се потуши напрежението сред хората заради унищожаването на животните, предава БНР.\r\n\r\nПо думите му, мерките, които са били взети във връзка с чумата, са много закъснели, решенията били неработещи, а ситуацията излизала извън контрол. \r\n\r\n\"Предлагаме изкупуване на тези животни от личните стопанства и дворове на хората на пазарни цени от страна на държавата. И това трябва да стане веднага\".\r\n\r\nОт БСП настояват да се възстанови годишният рамков договор между Министерство на земеделието и съсловната ветеринарна организация.", "date": "2019.08.02", "title": "БСП предлага държавата да изкупи прасетата на хората"}
{"url": "https://www.dnes.bg/rusia/2019/08/02/ostavat-li-dvata-nai-golemi-iadreni-arsenala-v-sveta-bez-ogranicheniia.418345", "text": "Знаков договор за контрол над въоръженията, който президентите на САЩ и Русия Роналд Рейгън и Михаил Горбачов подписаха преди повече от три десетилетия, е мъртъв, което поражда страхове от нова глобална надпревара във въоръжаването, пише Асошиейтед прес.\n\r\nИ САЩ, и Русия се отказаха от договора за ядрените оръжия с междинен обсег, който изтича днес. Ако те предпочетат да не продължат или да заместят (с друг) и по-мащабния нов договор за съкращаване на стратегическите оръжия (New Strategic Arms Reduction Treaty) или Нов СТАРТ след изтичането му в началото на 2021 г., няма да остане никакво юридически обвързващо ограничение върху двата най-големи ядрени арсенала в света за първи път от близо половин век.\r\n                    \n                    \n                \r\n                \r\n                \r\n                \n\r\nСАЩ обвиняват Русия за разпада на договора, като твърдят, че години наред Москва разработва и разполага оръжия, които го нарушават и създават заплаха за САЩ и техните съюзници, в частност в Европа.\n\r\nНо администрацията на Тръмп сега казва, че без ограниченията на договора може да парира заплахата от Русия, а също и от Китай. САЩ от години се оплакват от \"нечестна игра на терена\" - че Русия разработва оръжия, които нарушават договора, а Китай, който не го е подписал, разработва подобни оръжия, които също биха го нарушили.\n\r\nПрезидентът Доналд Тръмп не се ангажира с продължаване или замяна на договора Нов СТАРТ, който наложи ограничения, от 2018 г., за броя на американските и руските ядрени бойни глави и ракети с голям обсег. \n\n\n\r\nТръмп нарече Нов СТАРТ \"просто още една лоша сделка\", направена от администрацията на Обама, а съветникът по националната сигурност на Тръмп Джон Болтън заяви през юни, че е малко вероятно администрацията да се съгласи да удължи този договор за още пет години, което би могло да стане без законодателна санкция и в двете столици.\n\r\nАдминистрацията на Тръмп смята, че е твърде рано да се водят разговори за удължаване на договора Нов СТАРТ. Тя твърди, че с нарастването на китайския ядрен арсенал Пекин вече не може да остане изключен от споразуменията за контрол над ядрените оръжия. Тръмп изрази желание да договори тристранна сделка за контрол над оръжията, подписана от САЩ, Русия и Китай.\n\r\n\"Нека да видим как ще се развият нещата\", заяви Тръмп пред репортери в Белия дом в четвъртък. \"Мога да кажа, че Русия би искала да се направи нещо за (нов) ядрен договор и аз съм съгласен с това. Те биха искали да се направи нещо, и аз също.\"\n\r\nГерманският външен министър Хайко Маас заяви тази седмица, че разпадането на договора означава, че Европа губи част от сигурността си.\n\r\n\"Съжаляваме, че Русия не е направила необходимото за спасяването на договора за ликвидиране на ракетите със среден и малък обсег. Сега ние призоваваме още по-настоятелно Русия и САЩ да запазят договора Нов СТАРТ като крайъгълен камък на глобалния контрол върху оръжията, каза Маас. Ядрените сили като Китай също трябва да поемат своята отговорност за контрола над оръжията - те имат по-голяма тежест в света, отколкото по времето на Студената война.\"\n\r\nЗащитниците на контрола върху оръжията остават притеснени за бъдещето.\r\nЛора Кенеди, която по-рано представляваше САЩ на Конференцията по разоръжаване в Женева, предупреди американците да не подценяват проблемите около сложната дипломация за контрола над въоръженията. Тя каза, че тези проблеми трябва да бъдат поставени сега пред Конгреса и пред всички кандидати за Белия дом на изборите през 2020 г.\n\r\n\"Тук няма място за шикалкавене. Става дума за нашето бъдеще и бъдещето на планетата, каза Кенеди. - Ядрените проблеми могат да имат такива последствия, че просто не можем да се откажем от сериозни усилия за контрол над оръжията. Нито пък САЩ могат да си позволят да използват притесненията си относно договора за ракетите със среден и малък обсег или други проблеми като оправдание да допуснат разпадането и на договора Нов СТАРТ.\"\n\r\nЗа своето времетраене договорът за оръжията с междинен обсег от 1987 г. доведе до елиминиране на 2692 американски и съветски ядрени и конвенционални балистични и крилати ракети с наземно базиране. До разпадането си договорът забраняваше наземно базирани ракети с обсег между 500 и 5500 километра (между 310 и 3410 мили).\n\r\nДейвид Райт, съдиректор на Глобалната програма за сигурност при Съюза на загрижените учени, каза, че изтеглянето от този договор е \"проява на късогледство\". Според него това ще доведе до надпревара в областта на ракетите с конвенционални заряди, което ще подкопае стабилността.\n\r\nРайт отбеляза руските оплаквания относно американските ракетни комплекси в Полша и Румъния, като обясни, че тези комплекси са предназначени да изстрелват ракети прехващачи с отбранителна цел, но изглежда, че могат да изстрелват и нападателни крилати ракети.\n\r\n\"Твърдението, че САЩ имат основание да се изтеглят от договора поради руски нарушения, не взема предвид цялата картина\", каза Райт. Той обвинява администрацията на Тръмп, че проявява неохота към всякакви споразумения чрез преговори, които ограничават американските оръжейни системи.\n\r\nБившият вече директор на националното разузнаване Дан Коутс, обаче, заяви пред Конгреса миналата година, че според служители от разузнаването Русия вече не желае да бъде ограничавана от договора за ракетите със среден и малък обсег, защото снабдява своите военни с модерни и по-точни ракети, предназначени за удари по критични военни и икономически обекти в Европа. В САЩ смятат, добави той, че целта на Русия винаги е била да държи САЩ обвързани със споразумението, докато тя, в същото време, тихомълком произвежда и разполага ракети, които го нарушават и застрашават Европа.\n\r\nАмерикански представители първо изразиха своите опасения, че Русия нарушава договора, още по време на администрацията на Обама, и посочиха, че Москва в продължение на шест години е отхвърляла опитите на САЩ да я накарат да го спазва. През февруари (т.г.) Тръмп реши, че Москва реално нарушава договора и САЩ прекратиха изпълнението на своите задължения по него. Той даде шестмесечен срок на Русия да започне да го спазва. И този срок изтече днес.\r\n/БТА/\r\n \r\n\n\r\n \r\n ", "date": "2019.08.02", "title": "Остават ли двата най-големи ядрени арсенала в света без ограничения?"}
{"url": "https://www.dnes.bg/index/2019/08/02/daniel-georgiev-stana-nai-krasiviiat-myj-na-sveta.418370", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българинът Даниел Георгиев се прибра от Филипинrте, където спечели титлата най-красив мъж на света. Той бе избран за №1 измежду 30 финалисти на третото издание на конкурса.\n\r\nОсвен признание, отличието е и отговрност. Герогиев получава нелеката задача да бъде посланик на образованието в целия свят. \r\nПризнава, че се гордее с тази задача. Пред репортера на  Боряна Благоева той сподели, че е мотивирал тамошните ученици да учат.\n\r\n\"Обяснявах им, как трябва да постъпят, колко е важно образованието, как аз за малко щях да оставя образованието, но се върнах и го завърших. Те могат да пътуват навсякъдеq стига да имат образование и могат да постигнат, каквото поискат, защото няма невъзможни неща\", коментира Георгиев. \r\n                \r\n                \r\n                \r\nНай-красивият мъж в света се е договорил с организаторите на конкурса догодина част от него да се проведе у нас. \n\r\nДотогава Даниел Георгиев планира да създаде агенция и да обучава бъдещи модели.\n\r\n ", "date": "2019.08.02", "title": "Даниел Георгиев стана най-красивият мъж на света"}
{"url": "https://www.dnes.bg/stranata/2019/08/02/38-godishen-motorist-bere-dusha-sled-katastrofa-vyv-varnensko.418398", "text": "Мотоциклетист е, съобщиха от МВР – Варна.\r\nИнцидентът е станал около 11:35 часа на ул. \"Георги Петлешев\" в Аксаково.\r\n38-годишен мотоциклетист по време на движение в лява пътна лента  \"БМВ\", който предприема маневра за завой в посока паркинг.\r\nВодачът на мотоциклета е пострадал, като в началото е бил контактен и в съзнание. Впоследствие обаче се е наложило да бъде опериран. Има опасност за живота му.\r\nИзясняват се причините, довели до сблъсъка.", "date": "2019.08.02", "title": "38-годишен моторист бере душа след катастрофа във Варненско"}
{"url": "https://www.dnes.bg/obshtestvo/2019/08/02/kakvo-e-da-jiveesh-v-laplandiia-martin-stefanov-razkazva.418372", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългаринът Мартин Стефанов живее в Лапландия,. Работи като туристически гид и всяко лято се прибира в България, за да разказва за приключенията си.\r\n\"Попаднах в Лапландия заради образованието си, завърших там магистратура. Преди около 7-8 години осъзнах, че имам много скучен живот. Реших да направя живота си интересен и да започна да правя по-екзотични неща\", сподели приключенецът Мартин Стефанов.\r\nТой обясни, че е \r\n\"Хората трябва да знаят, че Дядо Коледа съществува. Аз лично го познавам и съм го виждал много пъти. Всяка зима, когато съм там, почти всеки ден се виждаме\", заяви Стефанов.\r\n                    \n                    \n                \r\n                \r\n                \r\n                Той сподели, че пикът в Лапландия е покрай Коледа, но .\r\n\"В България приключенствам и снимам приключенията си в Youtube канал. Мисля, че задължение на всеки човек, който открие нов свят и си подобри начина на живот, е да сподели това нещо с останалите. Аз точно това правя\", разказа Стефанов пред .\r\nТой обясни, че една от причините да прави видеата си, е да представи страната ни по по-добър начин.\r\n\"Запалих много чужденци да посетят България и ги избавих от стереотипите като Слънчев бряг. Показвам им планините и културни забележителности\" сподели туристическият гид.", "date": "2019.08.02", "title": "Какво е да живееш в Лапландия? Мартин Стефанов разказва"}
{"url": "https://www.dnes.bg/notifikacii/2019/08/02/trus-s-magnitud-6-9-udari-bregovete-na-sumatra.418413", "text": "Земетресение с магнитуд 6,9 по Рихтер е регистрирано край бреговете на остров Суматра в западната част на Индонезия. Това съобщи Европейско-средиземноморският сеизмологичен център.\r\n\r\nИндонезийските сеизмолози са издали предупреждение за цунами, съобщи Ройтерс. \r\nТрусът е станал на дълбочина 59 километра, на 227 километра от град Телук Бетунг на Суматра.\r\n\r\nДанни за пострадали и разрушения за момента няма. \r\n\r\nПо-рано Геоложката служба на САЩ съобщи, че земният трус е бил с магнитуд 7,0 по Рихтер, пише ТАСС. \r\n ", "date": "2019.08.02", "title": "Трус с магнитуд 6,9 удари бреговете на Суматра"}
{"url": "https://www.dnes.bg/akoshtete-vqrvaite/2019/08/02/samo-za-jeni-horoskopyt-vi-za-avgust.418313", "text": "Август месец идва с куп предизвикателства за дамите. Днес от рубриката на Az-jenata.bg споделяме женския хороскоп за август. Вижте какво ви очаква според звездната карта.\r\n\r\nПрез първите 10 дни на август ще бъдете в състояние да подобрите своето финансово положение. Може да спечелите от лотарията или да получите оферта, която да ви донесе известни приходи. В периода 13 – 21 август може да усетите, че това, което искаме, невинаги съвпада с това, от което се нуждаем. Планетите ще бъдат в такава позиция за вас, че дори не трябва да мислите за своите капризи и определени нужди. Не се противопоставяйте на това, което ви безпокои сега. Съдбата може да ви изненада приятно на 18 или 19 в същия месец. Месецът е подходящ да разчистите душата си. Да се откажете от миналото, да забравите обидите.\r\n                    \n                    \n                \r\n                \r\n                \r\n                \r\nОще в първите дни на месеца ще получите информация, която е добре да проверите. Може да се окаже, че я приемате погрешно. През август няма да липсват трудности, но не се отказвайте от идеите си. Планетите показват, че имате всички шансове за успех. Ще имате желанието да се изолирате от реалния свят. По-добре е да се занимавате с творчески работи като рисуване, писане, правене на нещо със собствените си ръце. Ще ви се отрази добре.\r\n", "date": "2019.08.02", "title": "Само за жени! Хороскопът ви за август "}
{"url": "https://www.dnes.bg/temida/2019/08/02/beleznici-za-rumynci-prodavali-falshivo-zlato-na-pytia.418412", "text": "В резултат на проведена полицейска операция за установяване и задържане на чужди граждани, предлагали фалшиви златни накити в района на главни пътни артерии в и около столицата, на 31  юли служители на СДВР задържаха трима мъже, румънски раждани, съобщават от МВР.\r\nВ хода на разследването е установено, че тримата използвали заучена схема за измамата.\n\r\nСпирали с лек автомобил с чуждестранна регистрация, имитирайки авария, с  отворен преден капак, в крайното платно или в аварийната лента и махали с ръце към преминаващите покрай тях коли. \n\r\nКогато някой водач отбиел, за да им се притече на помощ, те на чужд език обяснявали, че са закъсали с автомобила и се нуждаят от пари. В замяна предлагали фалшиви златни накити, а когато някой откажел прибягвали и до заплахи с оръжие.  \n                    \n                    \n                \r\n                \r\n                \r\n                \r\nТримата са задържани с полицейски мерки до 24 часа. След доклад на събраните материали в Софийска районна прокуратура един от румънците е с повдигнато обвинение за престъпление по чл. 198 от НК. \n\r\nНаложена му е мярка за неотклонение „задържане под стража“ за срок до 72 часа.\n\r\nРабота по документиране на цялостната им престъпна дейност продължава.\n\r\nОт СДВР призовават: Ако има потърпевши от подобен род посегателства, които не са потърсили съдействие в полицията да подадат сигнал в най- близкото поделение на МВР.\n\r\n ", "date": "2019.08.02", "title": "Белезници за румънци, продавали фалшиво злато на пътя"}
{"url": "https://www.dnes.bg/stranata/2019/08/02/motorist-se-zabi-v-kola-v-gabrovo-s-opasnost-za-jivota-e.418424", "text": "22-годишен мъж е с опасност за живота след катастрофа в Габрово привечер вчера, съобщава МВР. Той е карал мотоциклет и се е ударил в лек автомобил, управляван от 44-годишна жена. \r\n\r\nЖената предприела ляв завой към улица \"Орловска\", когато в нея се удря насрещно движещият се мотор. \r\n\r\nВ следствие на инцидента младежът е получил множество тежки травми. Незабавно е откаран в областната болница, където е извършена животоспасяваща операция. Към момента състоянието му остава критично, с опасност за живота. \r\n\r\nПробата за употреба на алкохол на водача на лекия автомобил е отрицателна. Образувано е досъдебно производство, което ще установява причините за произшествието.", "date": "2019.08.02", "title": "Моторист се заби в кола в Габрово, с опасност за живота е"}
{"url": "https://www.dnes.bg/obshtestvo/2019/08/02/nerednostite-v-helpbook-shum-ot-stroeji-ot-zavedeniia-i-padnali-dyrveta.418393", "text": "В платформата на HelpBook.info постъпи обезпокоителен сигнал за  след силните бури тези дни. \n\r\nОт изпратените снимки се вижда, че огромното дърво е в непосредствена близост до една от алеите, а дънерът му е изгнил. Авторът на сигнала призовава органите, които се грижат за разчистването да вземат спешни мерки, тъй като в парка играят много деца и от заснетото се вижда, че падналото дърво се радва на особено внимание от тяхна страна.\n\r\nПреминаваме към множеството сигнали постъпили във връзка с нарушаването на Наредбата за обществения ред. \n\r\nНаш потребител се оплаква от , в район \"Студентски\". Според него строителните машини не спират да работят и се чува адски тътен в съседните блокове, където живеят семейства с малки бебета и съответно те не могат да спят. Въпросната новоизграждаща се сграда се намира на ул. проф. \"Атанас Иширков\" 21. \n                    \n                    \n                \r\n                \r\n                \r\n                \r\nВ същия район, в близост до жилищни кооперации, се извършват . \n\r\n\"Работят поне два багера, шумът е силен и според мен се събарят и дървета. Моля да се извърши проверка!\" \n\r\nЗа  ни сигнализираха и жител на столичния кв. \"Младост\" 4. Работата по изграждането на огромната сграда не спира в определените часове за почивка и гражданинът апелира да се извършат необходимите проверки и санкции, за да спре ужасният шум. \n\r\nВ друга част на София, на бул. \"Ал. Стамболийски\" са забелязани . Работници на строеж се трудят необезопасени и без каски. Потребителят се опасява, че падат камъни и предмети по тротоара, който е с неспирен поток от пешеходци, тъй като е на главен булевард и е твърде възможно да се стигне до фатален инцидент. \n\r\nДнешният обзор ще завършим отново с оплакване за нарушаване на обществения ред, но този път от  в квартал \"Лозенец\". Силната музика не спира до късно през нощта и тормози живущите в района ежедневно. \n\r\nВ случай, че забележите около мястото, където живеете или преминавате неспазване на Наредбата за обществен ред, можете да подадете сигнал в платформата на . Ще е от полза да направите снимки и да отбележете точното местоположение или района на нарушението.\n\r\nАко видите други нередности или проблеми, не се колебайте да подадете сигнал - направете го онлайн в HelpBook.info. Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.08.02", "title": "Нередностите в HelpBook – шум от строежи, от заведения и паднали дървета"}
{"url": "https://www.dnes.bg/balkani/2019/08/02/liulki-ot-vyrtelejka-izhvyrchaha-raneni-sa-4-deca.418427", "text": "Четири деца бяха ранени в босненския град Какан, след като люлки от въртележка , предаде Танюг.\r\nДецата са леко ранени.\r\n на място, а за случая е уведомен дежурният кантонален прокурор, съобщи БТА.", "date": "2019.08.02", "title": "Люлки от въртележка изхвърчаха, ранени са 4 деца"}
{"url": "https://www.dnes.bg/akoshtete-vqrvaite/2019/08/02/kakvo-vi-ochakva-v-liubovta-prez-avgust.418312", "text": "Август ще ни донесе море от любовни емоции. От една страна ще се радваме на романтика, но от друга може да се наложи да се справяме с конфликти. Какво ви очаква според зодията, вижте в любовния хороскоп на Az-jenata.bg\r\n\r\nПредставителите на зодията ги очаква един топъл месец по отношение на любовта, изпълнен с нежност и страст. Ще се почувствате обичани, а не самотни. Ако сте необвързани, имате шанс да започнете любовен роман. През август ще сияете и няма да ви липсва внимание. Обвързаните представители на зодията ги очаква пътуване, но не са изключени и кавги с любимия човек. Хубавото е, че ще намерите начин да смекчите ситуацията. Звездите ви съветват да бъдете по-уверени и инициативни, ако искате връзката ви да е щастлива.\r\n                    \n                    \n                \r\n                \r\n                \r\n                \r\nАко през този месец сте планирали освежаване на дома, не забравяйте и за романтиката. Звездите ви съветват тихо и без излишна драма да избягвате конфликтите. Не се стремете на всяка цена да сте лидер във връзката ви, в противен случай ще бъдете отблъснати от половинката си. Имате добри предпоставки да прекарате месеца хармонично, но това до голяма степен зависи от вас.\r\n", "date": "2019.08.02", "title": "Какво ви очаква в любовта през август?"}
