{"url": "https://www.dnes.bg/usa/2018/01/21/i-vashington-prizova-ankara-za-sdyrjanost-v-siriia.365720", "text": "САЩ призоваха съюзника си Анкара \"да прояви сдържаност\" в Сирия, където днес навлязоха турски военни, заяви говорителката на Държавния департамент департамент Хедър Науърт, цитирана от АФП.\n\n\r\n\"Призоваваме Турция да прояви сдържаност, да гарантира, че нейните военни операции са с ограничен обсег и са ограничени във времето, както и изключително внимателно да не допуска каквито и да било жертви сред гражданското население\", заявява Науърт в комюнике, осъждащо \"ескалация на насилието\" в северозападната част на Сирия.\r\n\"Продължаваме да подкрепяме Турция, която е наш съюзник в НАТО и ключов партньор в борбата срещу групировката \"Ислямска държава\", за да отговорим на законните й опасения в сферата на сигурността\", се допълва в текста на комюникето.\r\nНо \"САЩ са много обезпокоени от ситуацията в северозападната част на Сирия и най-вече за бедственото положение на невинни цивилни, които са изправени пред ескалация на насилието\", допълва говорителката на Държавния департамент. Науърт припомни, че държавният секретар Рекс Тилърсън е разговарял вчера по тази тема по телефона с руския си и с турския си колега. /БТА/", "date": "2018.01.21", "title": "И Вашингтон призова Анкара за сдържаност в Сирия"}
{"url": "https://www.dnes.bg/blizak-iztok/2018/01/21/turciia-prodyljava-s-maslinova-klonka-i-navliza-v-siriia.365709", "text": "Военнослужещите от Въоръжените сили на Турция и военна техника са се придвижили с още 1,5 км навътре в Сирия и са заели вече 5 км от територията в хода на операцията \"Маслинова клонка\", която се провежда против кюрдските формирования от \"Отрядите за народна самоотбрана\" и партията \"Демократически съюз\" в сирийския район Африн. \r\nАнкара смята тези организации за издънки на Работническата партия на Кюрдистан (ПКК), която е призната за терористична организация в голяма част от света. Това съобщи в неделя турската държавна Anadolu Agency, предава ТАСС.\n\n\n\r\nПо-рано телевизионният канал Haberturk, позовавайки се на свой източник, предаде информация, че турските военни вече са се придвижили на 3,5 км от своята граница и са очистили минираните райони. Според постъпващите данни, в Сирия са влезли танкови подразделения, отряди със специално назначение, както и пехота. Всички те оказват огнева поддръжка на формированията на опозиционната на сирийското правителство \"Свободна сирийска армия\", с която Турция координира своите действия в Сирия, пише \"Фокус\".\r\nМинистър-председателят на Турция Бинали Йълдъръм обяви началото на наземната операция в Сирия. Според неговите думи, \"сухопътните подразделения на ВС на Турция са пресекли границата в 11,05 местно време (10,05 българско) на 21 януари\". Но след това последва опровержение. Агенция Reuters, позовавайки се на представителя на Отрядите за народна самоотбрана Бируск Хасак, съобщи, че \"турските сили са отхвърлени след ожесточени боеве и са били принудени да отстъпят при опита да влязат в Африн\".\r\nЙълдъръм, също така, излезе с твърдение, че \"Русия няма възражения срещу действията на Анкара в северна Сирия, а Турция работи над това, да отстрани безпокойствието на Иран\". Москва за момента не е коментирала това изказване на турския премиер.\r\nОсвен това, турския политик разкри целите на операция \"Маслинова клонка\". \r\n\"Операцията ще се проведе на четири етапа. Ще бъде създадена 30-километрова зона за сигурност, където всички терористични елементи ще бъдат унищожени\", заяви той.\r\nЙълдъръм, отговаряйки на въпрос на журналистите, какви действия ще предприеме Анкара в случай, че Вашингтон продължи да доставя въоръжение на кюрдските формирования в Сирия, заяви, че \"всяка поддръжка, оказвана на терористите, ще бъде цел\" на ВС на Турция.", "date": "2018.01.21", "title": "Турция продължава с \"Маслинова клонка\" и навлиза в Сирия"}
{"url": "https://www.dnes.bg/notifikacii/2018/01/21/shulc-se-obiavi-sreshtu-novi-izbori-ne-tova-e-pytiat.365711", "text": "Лидерът на Германската социалдемократическа партия Мартин Шулц отхвърли днес варианта за нови избори в Германия, предаде ДПА.\r\nВ изказване пред днешния извънреден конгрес на ГСДП той заяви, че партията трябва да вземе решение \"по следния въпрос: да има ли коалиционни преговори или да няма\".\n\n\n\r\n\"Новите избори не са правилният път\", заяви той пред 600-те делегати на партията, събрали се в Бон.\r\nФренският президент Еманюел Макрон е засилил натиска върху ГСДП да влязат отново в коалиция с канцлера Ангела Меркел, заявявайки на Шулц, че Европа е отправила погледа си към партийния конгрес в Бон.\r\n\"Европа гледа към Бон\", е казал Макрон по думите на Шулц в телефонен разговор между двамата, проведен по инициатива на френския президент.\r\nВ изказването си Шулц подчерта, че обновлението на ЕС ще бъде сред основните въпроси в програмата на нова коалиция с канцлера Меркел.\r\nФренският президент е автор на планове за широкообхватни преобразувания в съюза, припомня ДПА.\r\nШулц също така отхвърли варианта в Германия да бъде въведен горен праг за пристигащите бежанци, докато социалдемократите са в управлението.\r\nГСДП се сблъсква с \"криза на доверието\" в резултат на предишните коалиции с Меркел, заяви обаче пред конгреса лидерът на младежката организация на партията Кевин Кюнерт.\r\nТой е един от основните противници в средите на ГСДП на съставянето на ново правителство с консервативния блок на канцлера./БТА/", "date": "2018.01.21", "title": "Шулц се обяви срещу нови избори: Не това е пътят!"}
{"url": "https://www.dnes.bg/stranata/2018/01/21/ekshyn-na-pytia-piian-ruski-shofior-udari-policai-s-shtanga.365714", "text": "Пиян шофьор на руски тир е вилнял в неделя след обяд по пътя през Хаинбоаз, съобщи Труд.\r\nПри опит да бъде задържан, руснакът е грабнал щанга от товарното возило, развъртял я и с все сила ударил с желязото единият от полицаите по главата.\r\nПострадалият МВР служител на 42 години е откаран в областната болница във Велико Търново в безсъзнание и с комоцио.\r\nЕкшънът се разиграл около 14 часа на 21 януари. В района на Гурково местни жители забелязали, че водачът на тира е пиян и дори си купува още алкохол. \r\nС бутилките питиета той се качил в камиона и потеглил на път, а бдителните граждани подали сигнал на телефон 112. \r\nПо пътя неадекватният шофьор криволичил и се удрял в мантинелите като причинявал щети.\r\nСлед подадения сигнал обаче в Прохода на Републиката била изпратена патрулка от Велико Търново, която да причака и да спре тираджията беглец. \r\nКогато руснакът бил спрян отново на влизане в болярския град, той захванал да буйства срещу блюстителите на реда и оказал съпротива при задържането. \r\nРазяреният руснак, който дръзнал да посегне на полицай бил окован с белезници и отведен в ареста.", "date": "2018.01.21", "title": "Екшън на пътя: Пиян руски шофьор удари полицай с щанга"}
{"url": "https://www.dnes.bg/politika/2018/01/21/stoletnicata-s-pet-signala-za-korupciia-edin-sreshtu-cvetanov.365715", "text": "БСП внася в прокуратурата пет сигнала за корупционни схеми, съобщи на пресконференция днес Атанас Зафиров от БСП.\r\nПървият сигнал е свързан с действия на един от знаковите кметове на ГЕРБ - на град Стамболийски, като една от първите му работи е била да уволни 42 служители, а на тяхно място според получения от нас сигнал са назначени близки персонално до кмета, заяви Зафиров.\r\nВторият сигнал е срещу кмета на Тетевен за безпринципни назначения, третият е във връзка със състоянието на охранителната фирма на МО МОБА. Четвъртият сигнал е за съмнения за злоупотреба в община Дулово, свързана с процедура за обществени поръчки. \r\nПетият сигнал касае заместник-председателя на ГЕРБ и бивш вътрешен министър Цветан Цветанов. Зафиров обясни, че в интервю бившият главен секретар на МВР Калин Георгиев казва, че благодарение на Цветанов са заловени \"Наглите\" и че Цветанов го бил запознал с човек, вътрешен за \"Наглите\", който го запознал с друг човек. Според БСП тези обстоятелства поставят въпроси, свързани с морала и закона при осъществяването на срещите между министър и човек, определен от Георгиев като \"вътрешен за \"Наглите\".\r\nБСП ще продължи и следващата седмица с внасянето на сигнали и за други български общини като Шумен, Бургас, Септември, каза още Зафиров.\r\nОт БСП ще настояват също на утрешното извънредно заседанието на парламентарните комисии по вътрешните работи и на финансите, освен изслушването на финансовия министър и директора на агенция \"Митници\", да бъдат изслушани и представители на МВР, ДАНС и прокуратурата във връзка със системата БАЦИС, която функционира в агенция \"Митници\".\r\nИван Иванов посочи, че не може да се установи кой, кога и защо е влизал в системата. Според него от докладите на ДАНС и прократурата е видно, че ако едно лице има паролата за достъп, може да изтрие например три ТИР-а с цигари, без да има притеснения, че ще бъде заловено и ще му бъде търсена наказателна отговорност. Според БСП става въпрос за много сериозно източване на държавния бюджет чрез неплащане на акцизи, ДДС и мита.\r\nЩе искаме още утре да бъде разсекретен протоколът от заседанието на комисията за контрол върху приходните агенции, както и докладът на МВР с данни за престъпления, свързани с корупцията, заяви Иванов.", "date": "2018.01.21", "title": "Столетницата с пет сигнала за корупция, един срещу Цветанов"}
{"url": "https://www.dnes.bg/notifikacii/2018/01/21/turciia-pritesni-franciia-iska-zasedanie-na-syveta-za-sigurnost.365713", "text": "Франция прикани Турция да \"действа със сдържаност\" в Сирия, предаде Ройтерс.\r\nПризивът бе отправен от френския министър на външните работи Жан-Ив Льо Дриан в телефонен разговор с турския му колега Мевлют Чавушоглу днес - ден след началото на турската военна операция срещу кюрдските сили в района на северозападния сирийски град Африн.\r\n\"Франция призовава турските власти да действат със сдържаност в един труден контекст, с влошаваща се хуманитарна ситуация в няколко сирийски региона като последица от военните действия на режима в Дамаск и неговите съюзници\", се казва в изявление на Льо Дриан.\r\nФренският външен министър осъди \"безразборните бомбардировки\" от страна на сирийските правителствени сили в северозападната провинция Идлиб и поиска незабавен хуманитарен достъп до друг бунтовнически анклав - района Източна Гута, близо до столицата Дамаск - където 400 000 човека са в критично положение.\r\nФранция ще призове за извънредно заседание на Съвета за сигурност на ООН за хуманитарната ситуация в Сирия, каза той.\r\nПо-рано днес френският министър на въоръжените сили Флоранс Парли призова Турция да прекрати офанзивата си срещу сирийските кюрди, предаде Франс прес.\n\n\r\n\"Тези боеве... трябва да бъдат спрени\", заяви Парли по телевизия Франс 3. Тя подчерта, че сраженията може да отклонят кюрдските сили, които заедно с Франция са част от международната коалиция срещу групировката \"Ислямска държава\", от главната им задача - борбата против джихадистите.\r\nПопитана от журналист за риска сирийските кюрди в крайна сметка да бъдат пренебрегнати заради различните интереси в конфликта в тяхната страна, Парли отговори: \"Очевидно не желаем това, но за момента е твърде рано да кажем.\"\r\nТя отказа да посочи краен срок за прекратяване на операциите на оглавяваната от САЩ международна коалиция срещу \"Ислямска държава\".\r\nНаскоро френският президент Еманюел Макрон спомена, че това може да стане другия месец, припомня Франс прес.\r\n\"Несъмнено това ще отнеме още малко време\", се ограничи да каже Парли. Тя припомни, че \"Ислямска държава\" е победена на терен, но нейни бойци са се скрили.\r\n\"Това, което е важно (в Сирия) сега, е да поддържаме достатъчна стабилност, за да започне политически процес, който да доведе до избори\", подчерта Парли. Тя даде за пример, че това е на път да се случи в съседен Ирак, където са предвидени избори през май.\r\n ", "date": "2018.01.21", "title": "Турция притесни Франция, иска заседание на Съвета за сигурност"}
{"url": "https://www.dnes.bg/kino/2018/01/21/tvyrde-blizo-do-segal-govori-reichyl-grant-za-seksualniia-tormoz.365695", "text": "В началото на тази година, подтикната от течението \"И аз също\", Рейчъл Грант отправи публични обвинения срещу актьора Стивън Сегал. По думите ѝ през 2002 г. той я е подложил на сексуален тормоз по време на снимките на техен общ филм в България.\r\n\"Не бях ходила в България и бях развълнувана да отида на кастинг за филма. Това щеше да е като почивка в една нова страна4, спомня си Грант пред bTV.\r\nТя получила ролята и вече в България я завели в хотела, където трябвало да отседнат, да се запознае със Стивън Сегал.\n\r\n\"Първо се видяхме в спалнята му. Не бях сама, бях с режисьора на филма, и тогава не ми се стори толкова необичайно, защото когато работиш с хора трябва да се запознаеш с всички преди снимките. Другите от екипа бяха в съседната стая\", разказва Грант.\r\nПо думите ѝ тримата първо разговаряли за филма, чели сцени от него и в един момент Сегал помолил режисьора да напусне стаята.\r\n\"Бях в стаята около час, имаше много разговори, много говорихме за бойни изкуства, за будизъм, за филми. Общи теми, нямаше нищо подозрително в този разговор\", пояснява актрисата.\r\n\"В един момент ме помоли да си сваля горнището и вече стана странно. Аз му отказах. След това, той поиска да седна на леглото до него, за да ми направи масаж – и това не направих. Той се изправи и дойде зад мен и започна да ми масажира раменете\", казва Грант.\r\nВ един момент тя се изправила и отишла до прозореца. \"Той се приближи и успя да свали горнището ми. Това беше изключително срамно\".\r\nПосле ме свали на леглото. Бях легнала и не можех да избягам… малко ще прескоча, защото ми е много трудно, но накрая се разплаках, когато той предложи да ми покаже интимните си части\", спомня си през сълзи Грант.\r\nТя успяла да се изправи и след като се успокоила напуснала хотелската стая без да казва на никого какво се е случило.\r\n\"Бях много разстроена за дълго време, не исках никой да знае. Беше ме страх някой да не разбере\", казва тя.\r\n\"Много е трудно такова нещо да се сподели в този момент, когато се е случило. Сега вече съм го преживяла. Когато през октомври тези истории започнаха да излизат наяве, ми беше жал за жертвите как хората ги критикуваха. Това ме накара да споделя и да кажа истината\", споделя Грант.\r\nНа въпрос какво би казала на Стивън Сегал сега, Грант едва сдържа сълзите си. \"Бих искала да му кажа, че му прощавам. Бих искала да вярвам, че мога да му простя\".\r\n ", "date": "2018.01.21", "title": "Твърде близо до Сегал: Говори Рейчъл Грант за сексуалния тормоз"}
{"url": "https://www.dnes.bg/za-da-se-razbirame/2018/01/21/tezi-4-zodii-shte-bydat-po-shtastlivi-prez-2018-a.365588", "text": "Всеки търси щастието, но понякога забравяме, че трябва и да действаме, за да предизвикаме положителните събития в живота си. Новата 2018-а година ще донесе редица промени за 12-те зодиакални знака.Някои ще се радват на повече любов, други на материални придобивки, а 4 зодии ще бъдат по-щастливи от всички останали.2018 ще бъде годината, в която най-накрая ще намерите независимостта си. В миналото винаги сте се опитвали да бъдете възможно най-независими. Въпреки това, не сте могли да разчитате изцяло на себе си. Онези представители на зодията, които ценят свободата, най-сетне ще открият това, което са търсили досега. Това ще ви направи по-щастливи, отколкото си мислите, че бихте могли да бъдете. Използвайте тази нова сила във ваша полза, работете върху самочувствието си и позволете тази инерция да ви захрани през новата година.", "date": "2018.01.21", "title": "Тези 4 зодии ще бъдат по-щастливи през 2018-а "}
{"url": "https://www.dnes.bg/cars/2018/01/21/bmw-s-cel-vadiat-konkurent-na-tesla-do-2021-g.365712", "text": "Германският производител BMW разработва своя следващ електромобил, който ще трябва да се конкурира с машините на Tesla. Моделът е част от проекта iNext, като ще може да изминава до 700 км с едно зареждане, съобщава Motortrend.\r\nСерийното производство на електрическата кола на баварците обаче ще може да стартира не по-рано от 2021 г. В компанията все още не са взели крайно решение за това от кой клас ще бъде автомобилът. Възможно е той да се конкурира с Tesla Model S, но не е изключено да бъде и по-компактна машина, която да си съперничи с Tesla Model 3.\r\nСпоред информациите, новият модел на баварците ще повтаря до голяма степен концептуалния седан i Vision Dynamics (на снимката), представен през есента на автосалона във Франкфурт. Прототипът има пробег от 600 км, ускорява от 0 до 100 км/ч за 4 секунди и развива максимална скорост от 200 км/ч.\r\nКато цяло плановете на BMW предвиждат до 2025 г. да бъдат готови 25 електрифицирани модела. От тях 13 ще са хибриди, а останалите 12 - чисти електромобили.\r\n", "date": "2018.01.21", "title": "BMW с цел: Вадят конкурент на Tesla до 2021 г."}
{"url": "https://www.dnes.bg/notifikacii/2018/01/21/zelena-svetlina-ot-gsdp-za-pregovori-sys-syiuza-na-merkel.365716", "text": "Германската социалдемократическа партия (ГСДП) гласува в неделя за започване на официални коалиционни преговори със Съюза (ХДС/ХСС), оглавяван от Ангела Меркел, придвижвайки Германия с една стъпка по-близо до формиране на стабилно правителство след месеци на политическа неопределеност, предава Reuters.\n\n", "date": "2018.01.21", "title": "Зелена светлина от ГСДП за преговори със съюза на Меркел"}
{"url": "https://www.dnes.bg/notifikacii/2018/01/21/vtoro-miasto-za-rado-iankov-v-sloveniia.365717", "text": "Най-добрият български сноубордист Радослав Янков записа най-добрия си резултат за сезона, след като остана на второ място в състезанието по паралелен гигантски слалом от Световната купа по сноуборд в Рогла, Словения.\r\nВъв финала Янков отстъпи с 0.46 секунди пред четирикратния световен шампион Бенямин Карл от Австрия. Янков стартира по-добре във финалната серия и водеше с 0.08 секунди пред Карл на междинната контрола, но грешка в долната половина на трасето му коства успеха.\r\nЗа да достигне до финала Янков отстрани последователно водача в класирането за Големия кристален глобус Невин Галмарини (Швейцария) в осминафиналите, италианеца Кристоф Мик в четвъртфиналите и французина Силван Дюфур в полуфиналите.\r\nНа трето място в днешното състезание завърши италианецът Роланд Фишналер, който победи в малкия финал французина Силван Дюфур.\r\nДругият българин в надпреварата Димитър Ганичев отпадна в квалификациите, след като зае последното 63-то място.\r\nВ класирането за Малката световната купа в паралелния гигантски слалом Янков се изкачи до шестото място с 1880.00 точки, докато Карл е седми с 1740.00 точки. Водач е Галмарини с 3010.00 точки, следван от Фишналер с 2290.00 точки и руснака Андрей Собольов с 2076.00 точки.\r\nВ генералното класиране за Големия кристален глобус първи отново е Галмарини с 3730.00 точки, втори е Фишналер с 3490.00, а трети е Собольов с 3166.00 точки. Янков е пети с с 2400.00 точки, като изостава на едва 10 точки от четвъртия Алекзандер Пайер (Австрия). 23-годишният Ганичев, който дебютира в Рогла, е 79-и в общото класиране с 14.00 точки.\r\nПри дамите успехът в състезанието в Рогла отиде при германката Рамона Терезия Хофмайстер, която победи австрийката Забине Шьофман. Трета остана рускинята Алена Заварзина. Българката Теодора Пенчева завърши на 37-мо място в състезанието.\r\nВ генералното класиране за Световната купа води чехкинята Естер Ледецка с 4290.00 точки, втора с 3530.00 точки е Хофмайстер, а трета с 3410.00 точки е Шьофман. Теодора Пенчева е на 44-о място с 127.30 точки.\r\n\r\n ", "date": "2018.01.21", "title": "Второ място за Радо Янков в Словения"}
{"url": "https://www.dnes.bg/stranata/2018/01/21/da-si-kupish-dom-v-bylgariia-skypoto-hodene-po-mykite.365707", "text": "\r\n                        \r\n                        \r\n                        \r\n                    ", "date": "2018.01.21", "title": "Да си купиш дом в България: Скъпото ходене по мъките!"}
{"url": "https://www.dnes.bg/notifikacii/2018/01/21/100-000-rumynci-pod-ianuarskiia-sniag-ne-moje-poveche-taka.365718", "text": "\n\r\nВъв вчерашния (20.1.) масов протест в центъра на Букурещ и в други градове на страната участваха до 100 хиляди души. Някои от тях бяха изминали по 450 километра пеш, за да пристигнат от град Клуж в столицата на Румъния. Сорин Бобис – организаторът на този марш – заяви в навечерието на протеста: \"Щом хората изминават по 450 километра пеш, само за да бъде чут гласът им и да изразят недоволството си от правителството, със сигурност  ще се намерят и няколко хиляди столичани, които ще се присъединят към тях\".\r\nИ протестът бе наистина масов. Той започна да набира скорост още през декември миналата година, когато парламентарното мнозинство, доминирано от Социалдемократическата партия (PSD) на бърза ръка прокара законодателни промени, които ограничават независимостта на правосъдието, пише .\r\nВ тях е предвидено обвиняемите лица да присъстват на разпитите на свидетелите, обиски да се извършват само след предварително уведомяване на заподозрените, видеозаписите да не се считат вече за съдебно доказателство, а хората, обвинени в корупция, да не бъдат задържани в следствения арест. Някои депутати дори обсъждаха възможността злоупотребите със служебно положение да не представляват наказуемо деяние, ако не е надхвърлена определена парична граница. Всичко това нагорещи възмущението на румънците.\r\nСред участниците в протеста имаше и хора от регионите, където живее унгарското етническо малцинство. Петер Екщайн-Ковач, представител на Партията на унгарското малцинство и бивш председател на Правната комисия в парламента казва, че с него към Букурещ са тръгнали всякакви хора, независимо от етническия си произход: \"Искаме справедливост, лъжците не бива да държат лостовете на властта\" добавя той.\r\nЕкщайн-Ковач бе един от малкото политици сред протестиращи граждани вчера. Демонстрантите напразно очакваха да се появи някой от ръководителите на PSD или на коалиционния им партньор от псевдо-либералната партия ALDE. Напразно - вратите на партийните централи останаха заключени. Явно никой там не бе готов да води диалог с протестиращите.\r\n\"В подобна ситуация мястото на един политик е сред хората\", каза евродепутатът Зигфрид Мурешан, говорител на Европейската народна партия (ЕНП). Мурешан който е румънец по произход, бе пристигнал в Букурещ специално заради масовите протести. Само преди няколко дни бившият румънски президент Траян Бъсеску го препоръча като евентуален нов премиер, след като за по-малко от година вече двама премиери на социалдемократите бяха принудени да подадат оставки.\r\nЗигфрид Мурешан добре разбира гнева на демонстрантите: \"Миналата година ставаше дума за законите за амнистията, сега пък искат да орежат независимостта на прокурорите и съдиите и да отслабят позициите на Агенцията за борба срещу корупцията. Хората излизат на протест, за да кажат на политиците по категоричен начин: \"Не приемаме такива неща!\".\r\n ", "date": "2018.01.21", "title": "100 000 румънци под януарския сняг: Не може повече така!"}
{"url": "https://www.dnes.bg/obshtestvo/2018/01/21/atlanticheskiia-syvet-protiv-dobrovolnata-voenna-slujba.365719", "text": "Въвеждането на \"доброволна военна служба\" при сегашните проблеми може само да подкопае военния професионализъм, да отклони ограничените финансови средства и да предизвика демотивация в редиците на редовната ни армия, се посочва в позиция на Атлантическия съвет на България, изпратена до медиите и публикувана на официалния сайт на организацията.\n\n\n\n\r\nВ този си вид направените предложения изместват фокуса от значимите въпроси за решаване в сферата на отбраната, смятат от Съвета.\r\nСпоред тях въвеждането на военна подготовка на цивилните граждани създава реална опасност под прикритието на въоръжените сили да бъдат подготвяни политически или икономически обвързани паравоенни групи или, от друга страна - политически или икономически паравоенни групи да се опитат да получат официален статут под прикритието на \"доброволни формирования\".\r\nТова ни принуждава да настояваме да бъдат предприети всички необходими действия и превантивни мерки, така че под прикритието на подготовката за защита да не се подготвят групи, които са насочени срещу свободата, демокрацията, правовата държава, националната независимост и сигурността на обществото и на всеки отделен гражданин, заявяват от Атлантическия съвет.\r\nПозицията е изпратена до президента, председателя на Народното събрание, министър-председателя, министрите на външните работи, на вътрешните работи, на отбраната, и др., както и за сведение до посолствата в България на всички съюзни държави от НАТО и ЕС и на посолствата на партньорски държави от Черноморския регион и Западните Балкани.\r\n ", "date": "2018.01.21", "title": "Атлантическия съвет – против доброволната военна служба"}
{"url": "https://www.dnes.bg/obrazovanie/2018/01/21/desetoklasnici-shte-komentirat-komunizma-kak-go-vyzpriemat.365692", "text": "Учениците вече ще учат цялата история на България в X клас – като се започне от неолита и се стигне до Бойко Борисов. Най-големите въпросителни стоят относно начина на преподаване на най-новата ни история – след 9 септември 1944 г. Каква е в момента представата за този период?\r\nВ мездренското село Оселна си имат музей на комунизма на открито. На една от фасадите редом с портретите на Ленин и Георги Димитров стоят и тези на първия секретар на ЦК на БКП Тодор Живков и цялото му политбюро, а местните си спомнят с носталгия за онова време.\r\nЗа периода от историята ни, в който България е била Народна република и следва съветския модел, провеждаме импровизиран урок с десетокласници от Средно училище \"Иван Вазов\" в Мездра. Милица знае, че Тодор Живков е бил начело на държавата 33 години.\"От моите близки съм чувала, че всичко е било по-различно. Вярвало се е в едно и също нещо, всеки е имал права, но не чак толкова\", казва тя. Тогава плурализмът е бил непозната дума.\r\n\"Тогава паспортите бяха едни зелени, в които ти се биеше печат и ако не отидеш да гласуваш, после ти се търсеше отговорност. Тогава изборите се печелеха предимно от една партия\", разказва преподавателят по история Данаил Димитров.\r\nХубавото на днешните уроци е, че въпросите не са забранени. Диалогът за свободата, миналото и настоящето едва ли ще приключи с учебниците по история.\r\n\"Това е част от нашата история, ние не трябва да бягаме от нея. Трябва да се помъчим да я разберем, ако имаме напредничави идеи, да ги доразвием, ако имаме допуснати грешки – да се помъчим повече да не се повтарят\", казва Димитров.", "date": "2018.01.21", "title": "Десетокласници ще коментират комунизма. Как го възприемат?"}
{"url": "https://www.dnes.bg/notifikacii/2018/01/21/sled-diskoteka-sprechkvane-i-djip-blysna-patrulka.365702", "text": "В ранните часове на днешния ден е възникнал конфликт между две групи посетители на столична дискотека, съобщават от МВР. Спречкването продължило и на пътя.Малко след 8.00 часа в кв. \"Бояна\" един от участниците в конфликта предизвикал пътен инцидент.Джип \"Мерцедес\", управляван от 29-годишен мъж, връщайки назад, блъснал полицейски автомобил.Нанесени са материални щети, но няма пострадали.Извършват се процесуално-следствени действия. Установяват се всички участници, както и свидетели на  конфликта. Работата по изясняване на случая продължава.", "date": "2018.01.21", "title": "След дискотека спречкване и... джип блъсна патрулка"}
{"url": "https://www.dnes.bg/notifikacii/2018/01/21/istorichesko-severnokoreiska-delegaciia-v-iujna-koreia.365687", "text": "Севернокорейска делегация, оглавявана от лидерката на популярна севернокорейска дамска група, пристигна в Южна Корея, за да провери подготовката за участието на севернокорейска творческа трупа по време на зимните Олимпийски игри следващия месец, предадоха световните агенции.\n\n\nДелегацията наброява седем души. Начело й е певицата Хьон Сон-уол, която е лидер на дамската поп група Моранбон, която е много популярна в Северна Корея, пише БТА.Южнокорейски телевизии показаха делегацията да преминава с автобуси през границата между двете Кореи. После тя се отправи към Сеул, откъдето взе влак за Пьончан, където ще бъдат игрите.Хьон Сон-уол е и лидерка на арт трупата, която ще има два спектакъла по време на игрите в Пьончан.\r\nДелегацията ще инспектира местата, на които се планира да бъдат изнесени спектаклите. В нея влиза и ръководителят на севернокорейския оркестър Унхасу Квон Бон-хок.Северна Корея ще прати на игрите 22 спортисти. Те ще се състезават в три спорта и пет дисциплини, съобщи Международният олимпийски комитет вчера.", "date": "2018.01.21", "title": "Историческо: Севернокорейска делегация в Южна Корея"}
{"url": "https://www.dnes.bg/obshtestvo/2018/01/21/otbeliazaha-babinden-s-miene-na-ryce.365700", "text": "Днес е Бабинден по стар стил. Екипът на Първа САГБАЛ \"Света София\" отбеляза Деня на родилната помощ, известен като Бабинден, с ритуала \"миене на ръце\".На празника бяха поканени кметът на София Йорданка Фандъкова, заместник- кметът Дончо Барбалов и д-р Веселин Милев, председател на постоянната комисия по здравеопазване и социална политика към Столичния общински съвет.", "date": "2018.01.21", "title": "Отбелязаха Бабинден с \"миене на ръце\""}
{"url": "https://www.dnes.bg/notifikacii/2018/01/21/kardinal-se-razgranichi-ot-papata-za-pedofiliiata.365688", "text": "Влиятелен американски кардинал, начело на ватиканската комисия за превенция на педофилията в църквата, се дистанцира днес от думите на папа Франциск за чилийски епископ, заподозрян, че прикривал свещеник педофил, предадоха Франс прес и Ройтерс.Кардинал Шон О'Мали от Бостън, който е близък съветник на папата, каза, че е разбираемо, че думите на папата са предизвикали голяма болка у жертвите на педофилия от страна на чилийски свещеници.По време на визитата си в Чили папата подкрепи монсеньор Хуан Барос, обвиняван, че е прикривал дългогодишните педофилски прояви на стар свещеник, признат за виновен през 2011 г. от ватикански съд и извършил деянията си над момчета през 80-те и 90-те години, пише БТА.\"В деня, в който ми представите доказателства срещу епископ Барос, ще говоря за това. Няма никакво доказателство срещу него. Всичко е клевета. Ясно ли е?, каза папата в четвъртък в отговор на въпроси на чилийски журналисти в северния чилийски град Икике.Според бостънския кардинал О'Мали думите на папата изпращат посланието: \"Ако не можете да докажете вашите обвинения, тогава никой няма да ви повярва\" и това послание изоставя онези, които са пострадали от сексуални посегателства, накърнили тяхното човешко достойнство. Кардиналът обаче допълва, че папата признава напълно пропуските на църквата и на клира по въпроса за педофилските престъпления в нея.Разграничаването на кардинала от Бостън от думите на папата илюстрира разделението в църквата по въпроса с педофилията в нея.", "date": "2018.01.21", "title": "Кардинал се разграничи от папата за педофилията"}
{"url": "https://www.dnes.bg/tenis/2018/01/21/4-seta-nad-3-chasa-i-grisho-povali-kirios-v-melbyrn.365701", "text": "От  своя страна Гриши изигра два много тежки двубоя до момента и не показа  най-добрата си игра при победите над Макензи МакДоналд и Андрей Рублев.  Хасковлията има да защитава и точки от достигнатия 1/2-финал през  миналия сезон, където отново може да срещне световния №1 Рафаел Надал.\nГригор Димитров успя да се наложи над Ник Кириос в Мелбърн и продължава участието си в турнира. \r\nГригор Димитров елиминира голямата надежда на домакините Ник Кирьос със 7-6(3) 7-6(4) 4-6 7-6(4) в 1/8-финален мач пред пълните трибуни на Rod Laver Arena. Преди срещата австралиецът многократно показа колко мотивиран е да се докаже пред домашна публика, но световният №3 напълно го неутрализира.Българинът  демонстрира отличен характер и спечели трите си сета след тайбрек,  което го прати в следващата фаза, където ще срещне британеца Кейл  Едмънд. Австралиецът затрудни нашето момче до краен предел с мощните си  сервиси и реализира общо 36 аса в сблъсъка, като двамата допуснаха и по  седем двойни грешки. \n\nБългаринът демонстрира отличен характер и спечели трите си сета след тайбрек, което го прати в следващата фаза, където ще срещне британеца Кейл Едмънд. Австралиецът затрудни нашето момче до краен предел с мощните си сервиси и реализира общо 36 аса в сблъсъка, като двамата допуснаха и по седем двойни грешки.\r\nПо този начин хасковлията отмъсти на Кириос за загубата на 1/2-финалите в Бризбън преди близо две седмици и поведе с три срещу една победи над австралиеца. При успех над Едмънд, Григор за втора поредна година ще се класира сред най-добрите четирима в Мелбърн, където съперник ще е световният №1 Рафаел Надал или Марин Чилич.\r\nКак премина мача - вижте в Gol.bg", "date": "2018.01.21", "title": "4 сета, над 3 часа и Гришо повали Кириос в Мелбърн"}
{"url": "https://www.dnes.bg/kino/2018/01/21/juliet-binosh-otlichnichkata-na-frenskoto-kino.365691", "text": "Жулиет Бинош спечели наградата \"Френч синема\" за популяризиране на френското кино в чужбина, предаде Франс прес.\"Впечатляващо е да получиш награда в родината си - каза 53-годишната актриса, след като бе удостоена с приза на организацията \"Юнифранс\", отговаряща за популяризиране на френското кино в чужбина. - Френското кино се отличава с изключително разнообразие. Осигурена му е система за поддръжка, популяризиране и финансиране, която трябва да бъде съхранена.\"\"Жулиет винаги намира своето място, независимо каква е националността на филма, в който участва\", заяви президентът на \"Юнифранс\" Серж Тубиана, пише БТА.Наградата й бе връчена от министърката на културата на Франция Франсоаз Нисен. Жулиет Бинош е сред най-известните френски актриси в чужбина. През 1997 г. тя спечели \"Оскар\" за актриса в поддържаща роля за \"Английският пациент\".По този начин стана втората френска актриса, грабнала престижната статуетка, след Симон Синьоре. Миналата година наградата \"Френч синема\" бе присъдена на Изабел Юпер.", "date": "2018.01.21", "title": "Жулиет Бинош - отличничката на френското кино"}
{"url": "https://www.dnes.bg/health/2018/01/21/bilki-za-podhranvane-na-suhata-koja-i-balansirane-na-maznata.365589", "text": "Как се грижите за вашата кожа у дома? Глезите ли я с билки, билкови кремове и мехлеми? Природата ни е дала незаменими дарове, които ни правят не само по-красиви, но и по-здрави.Така например отвара от смрадлика успокоява раздразнената кожа, помага за по-бързото зарастване на рани.Споделяме 5 чудесни билки, които подхранват сухата кожа и балансират мазната.Алое Вера има мощна антимикробна активност. Нанесено с леки масажни движения върху кожата има способността да прониква в слоевете ѝ и да достига и до другите тъкани на тялото. Алое облекчава неразположенията в резултат на изгаряния, повърхностни рани, ухапвания от насекоми, слънчево изгаряне. Благодарение на него сухата кожа е подхранена в дълбочина. И двата пола могат да се възползват от ценните качества на гела, особено след бръснене.Невенът се счита за една от най-безопасните и най-ефективни билки за кожата. Той е чудесен за лечение за напукана, раздразнена и възпалена кожа, обриви, дерматит, екзема, псориазис, възрастови петна, стрии, разширени вени, брадавици и други. Етеричните масла, които се съдържат в него са изключително добри при стимулиране зарастването на рани. В аптечната мрежа могат да бъдат намерени различни мехлеми за кожа, които съдържат невен.", "date": "2018.01.21", "title": "Билки за подхранване на сухата кожа и балансиране на мазната"}
{"url": "https://www.dnes.bg/notifikacii/2018/01/21/garantirano-kromid-i-chesyn-predpazvat-ot-rak.365693", "text": "Британски диетолози посочиха продуктите, които при постоянна  употреба значително  понижават риска от рак. Това са кромидът, доматите,  горските плодове, гъбите и магданозът, съобщи в. \"Дейли телеграф\".Съдържащият се в лука и чесъна алицин се свързва с токсините, които  предизвикват рак, и способства за тяхното извеждане, обясни диетологът  Торал Шах.В доматите има ликопен, който предпазва от рак на простатата, като обезврежда свободните радикали.\r\nСъединения в горските плодове блокират активността на протеините, които предизвикват неконтролирано делене на  клетките.Гъбите стимулират активността на имунната система, а магданозът  блокира образуването на кръвоносни съдове в раковата тъкан.Храната с много животински мазнини предразполага към някои видове  рак, например на червата, млечната жлеза, простатата и белите дробове.  Един от рисковите фактори е наднорменото тегло. Затлъстяването е причина  за 14 процента от смъртните случаи от ракови заболявания при мъжете и  20 процента при жените, пише БТА.Промяната на начина на хранене и включването на повече зеленчуци и  плодове в менюто намаляват вероятността от възникване на злокачествени  заболявания с 80 процента. За профилактика е полезна и  средиземноморската диета, която осигурява омега-6 и омега-3 мастни  киселини и много антиоксиданти и фибри.", "date": "2018.01.21", "title": "Гарантирано! Кромид и чесън предпазват от рак"}
{"url": "https://www.dnes.bg/sofia/2018/01/21/vijte-kyde-niama-da-ima-voda-utre-v-sofiia.365708", "text": "\"Софийска вода\" временно ще прекъсне водоснабдяването вmнякои части на столицата\r\nНа 22 януари 2018 г. (понеделник), във връзка с изграждане на сградно водопроводно отклонение на ул. \"Одрин“ , жк. \"Зона Б-5“, се налага спиране на водоподаването от 10:00  до 18:00 часа на клиентите на \"Софийска вода\", живеещи в района на: по ул. \"Одрин “ от бул. \"Александър Стамболийски“ до бул. \"Тодор Александров“\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Одрин“ ъгъла с бул. \"Тодор Александров“.\r\nНа 22 януари 2018 г. (понеделник), във връзка с подмяна на спирателен кран на ул. \"Орлица“ , с. Мало Бучино, се налага спиране на водоподаването от 9:00  до 21:00 часа на клиентите на \"Софийска вода\", живеещи в района на: ул. \"Бански път“, ул. \"Орлица“, ул. \"Колю Фичето“\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Бански път“ ъгъла с ул. \"Колю Фичето“.\r\nНа 22 януари 2018 г. (понеделник), във връзка с подмяна на спирателен кран на ул. \"Ехо“ , кв. \"Горна баня“, се налага спиране на водоподаването от 9:00  до 21:00 часа на клиентите на \"Софийска вода\", живеещи в района на: ул. \"Пладнище“, ул. \"Ехо“, ул. \"Каменист път“\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Пладнище“ ъгъла с ул. \"Войнишка песен“.\r\nНа 22 януари 2018 г. (понеделник), във връзка с подмяна на сградно водопроводно отклонение на ул. \"Багра“ , кв. \"Княжево“, се налага спиране на водоподаването от 10:00  до 16:00 часа на клиентите на \"Софийска вода\", живеещи в района на: ул. \"Багра“\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Багра“№2.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.21", "title": "Вижте къде няма да има вода утре в София"}
{"url": "https://www.dnes.bg/notifikacii/2018/01/21/za-obshto-bydeshte-merkel-i-makron-s-gotovnost-za-rabota.365705", "text": "Германия и Франция искат да засилят сътрудничеството в икономическата, социалната, политическата и технологичната сфера, като осъвременят сключеното преди 55 години между тях двустранно споразумение, известно като Елисейския договор, предаде ДПА.\n\n\n\r\nГерманският канцлер Ангела Меркел и френският президент Еманюел Макрон обявиха това намерение в съвместно комюнике, публикувано днес, пише БТА. \r\n \r\nДоговорът е подписан на 22 януари 1963 г, между тогавашния германски канцлер Конрад Аденауер и френски президент Шарл де Гол. Документът е символ на края на дългогодишната враждебност между двете страни.\r\nПарламентите на Германия и Франция призоваха споразумението да бъде осъвременено.\r\n\"По този начин ние правим така, че да можем да бъдем водени от основополагащата идея на Елисейския договор да обединим нашите граждани и да направим своето сътрудничество ясно за всички\", посочват в изявлението си Меркел и Макрон. \r\nТе казват още, че \"нашата цел е да работим за общи позиции по всички важни европейски и международни въпроси\".", "date": "2018.01.21", "title": "За общо бъдеще: Меркел и Макрон с готовност за работа"}
{"url": "https://www.dnes.bg/zvezdi/2018/01/21/ed-shiiryn-shte-stiaga-svatba-sgodi-se-predi-nova-godina.365706", "text": "Голямата звезда на музикалната сцена – Ед Шийрън, вече е напуснал армията на ергените и направи първата стъпка към семейния живот, съобщи Tialoto.bg\r\nПевецът съобщи, че се е сгодил за приятелката си Чери Сийборн, като оповести новината с романтичен кадър в Instagram. На нея той целува приятелката си, а от признанията му става ясно, че ѝ е предложил брак още миналата година. Те обаче решили да запазят единствено за себе си щастливото събитие тогава.\r\nШийрън сподели миналата година, че най-накрая е намерил истинската любов.\r\n", "date": "2018.01.21", "title": "Ед Шийрън ще стяга сватба, сгоди се преди Нова Година"}
{"url": "https://www.dnes.bg/stranata/2018/01/21/api-preduprejdava-sniag-prez-noshtta-ne-trygvaite-na-pyt.365703", "text": "През нощта се очаква снеговалеж и понижение на температурите. Прогнозата на синоптиците е, че през нощта валежите ще обхванат цялата страна и ще се усилват, напомнят от АПИ.\r\nНай-много валежи и силен вятър, което е предпоставка за снегонавявания,се очакват в Североизточна и Югоизточна България.\r\nВсички областни пътни управления и снегопочистващите фирми работят на 24-часов режим, уведомяват от агенцията.\r\nОколо 3000 машини са готови за поддържане на републиканските пътища са в готовност.\r\nАгенция \"Пътна инфраструктура\" апелира шофьорите, на които не им се налага спешно да пътуват през нощта, да отложат тръгването за утре сутрин. Необходимо е автомобилите да са с подходящи гуми, да имат на разположение вериги, които да използват при необходимост, да карат със съобразена скорост и повишено внимание, спазвайки указанията на \"Пътна полиция\".\r\nБлокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори, подчертават от ведомството.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение , , интернет страницата на АПИ - , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.21", "title": "АПИ предупреждава: Сняг през нощта, не тръгвайте на път!"}
{"url": "https://www.dnes.bg/notifikacii/2018/01/21/smyrtna-prisyda-za-germanka-chlenuvala-v-isliamska-dyrjava.365698", "text": "Иракски съд осъди на смърт германска гражданка за членство в терористичната групировка \"Ислямска държава\", съобщи телевизионният канал \"Ас Сумария\", цитиран от ТАСС.\"Централният наказателен съд разгледа делото на обвиняемата в тероризъм гражданка на Германия и я осъди на смърт по Закона за борба с тероризма\", заяви говорител на иракския Висш съдебен съвет.Той каза, че \"в хода на разследването обвиняемата е признала, че е заминала от Германия за Сирия, а оттам за Ирак, повлияна от идеите на \"Ислямска държава\". Следствието е доказало, че германската гражданка е подпомагала джихадистите, участвала е в терористични актове, включително в нападения срещу служители на иракските сили за сигурност. Присъдата може да се обжалва, съобщава БТА.Жената, чието име не се съобщава, е първата чужденка, осъдена на смърт в Ирак за членство в групировката, отбелязва Ройтерс.Франс прес добавя, че осъдената германска гражданка е от марокански произход и припомня, че през септември миналата година в Ирак бе осъден на смърт руски джихадист, задържан в Мосул.Пред юли германското правосъдие съобщи, че в Мосул е било задържано и 16-годишно момиче с германско гражданство.По германски данни за последните пет години от страната са заминали около хиляда ислямисти, решили да воюват на страната на джихадистите в Сирия и Ирак. От тях около 300 да се върнали в Германия, а 150 са загинали в конфликта, отбелязва ТАСС.", "date": "2018.01.21", "title": "Смъртна присъда за германка, членувала в \"Ислямска държава\""}
{"url": "https://www.dnes.bg/stranata/2018/01/21/sniag-i-stud-pristigat-s-albena-v-nachaloto-na-sedmicata.365704", "text": "През следващото денонощие под влиянието на средиземноморския циклон \"Албена\", който ще преминава през Гърция, Егейско към Черно море, метеорологичната обстановка ще се усложни.\r\nПрез нощта валежите ще обхванат цялата страна и ще се усилят. В северозападната половина ще превалява сняг, а в югоизточната - дъжд. Очакват се значителни валежи, образуване на снежна покривка, а по планинските проходи ще има и навявания, прогнозират синоптиците от НИМХ към БАН. \r\nС умерен и силен вятър отначало от североизток, а по-късно от север-северозапад ще нахлува студен въздух и температурите бързо ще се понижават. Минималните температури ще бъдат между минус 3 и 2 градуса.\r\nУтре в по-голямата част от страната валежите ще продължат като около обяд и по Черноморието дъждът ще премине в сняг. Значителни ще бъдат валежите в Северна и Източна България. Още преди обяд в югозападните райони валежите ще спрат и облачността ще се разкъса. Ще остане ветровито със силен, в Дунавската равнина и Източна България временно и бурен северозападен вятър, който ще е причина за снежни виелици и образуване на преспи и навявания. Максимални температури - между минус 2 и 3 градуса, по Черноморието до 6-8 градуса.\r\nПрез нощта срещу вторник в цялата страна снеговалежите ще спрат и над много райони облачността ще се разкъса.\r\nНад Черноморието ще е облачно с валежи от дъжд, на много места значителни. Около обяд почти навсякъде дъждът ще премине в сняг. Ще бъде ветровито със силен и бурен северозападен вятър. Максимални температури на въздуха 5-8 градуса. Температурата на морската вода ще е 7-8 градуса. Вълнението на морето ще бъде 3 бала, с тенденция на усилване.\r\nНад планините ще бъде облачно с валежи от сняг. По-късно през деня в масивите от Югозападна България валежите ще спрат. Ще духа силен и бурен северозападен вятър и ще има снежни виелици и по проходите ще се образуват преспи. Максимална температура на височина 1200 метра около минус 3 градуса, на 2000 метра - около минус 8 градуса.\r\nНа 23 и 24 януари ще бъде студено, но вече без валежи. Снежната покривка в Северна България и по високите полета на Западна ще се задържи и минималните температури там ще са близки и дори по-ниски от минус 10 градуса. Още във вторник вятърът чувствително ще отслабне, на места в Западна България и ще стихне. Ще има и слънчеви часове, повече в планините. На места в низините и затворените котловини ще има условия за мъгли или ниска облачност. ", "date": "2018.01.21", "title": "Сняг и студ пристигат с \"Албена\" в началото на седмицата"}
{"url": "https://www.dnes.bg/balkani/2018/01/21/50-000-dushi-iz-ulicite-na-solun-makedoniia-e-gyrciia.365710", "text": "\n\r\nГърци от цялата страна, от островите и дори от чужбина пристигнаха в Солун за участие в проявата, съобщи БНР. \r\nНад 50 хиляди души се събраха в центъра на града пред паметника на Александър Македонски.\n\n\n\r\nС национални знамена и плакати \"Македония означава Гърция“ демонстрантите изразяват мнението на много от гърците, че в промяната на името на съседната държава не трябва да се включва \"Македония“.\r\nПротестиращите скандираха \"Македония е Гърция\", а протестът получи подкрепата на политически, спортни и професионални организации и обединения. \r\nПоследно социологическо проучване сочи, че 77% от анкетираните са на това мнение. В митинга участват представители на кметствата от цяла северна Гърция, както и депутати от партията \"Независими гърци“, която е част от правителството.\r\nЦърквата също взе страна в спора, но призова да не се организират протести. Солунският митрополит Антимос на литургия днес обаче покани вярващите за масово участие в митинга.\r\nМедиите коментират днес, че митингът в Солун е \"израз на национализъм“. Правителството продължава преговорите със Скопие. Все още няма споразумение.\r\nТази седмица специалният пратеник на ООН в спора за името на Македония Матю Нимиц е предложил пет варианта, които могат да го решат чрез \"добавки\" към сегашното, което според властите в Скопие е Република Македония и което Гърция не признава.\r\nНимиц е поставил на масата пет предложения: Република Нова Македония, Република Северна Македония, Република Вардарска Македония, Република Горна Македония и Република Македония (Скопие). Версиите им на латиница включват изписването на \"Македония\" като \"Makedonija\" според изданията. Списъкът с предложения е бил предаден на двамата преговарящи, Адамантиос Василакис и Васко Наумовски.\r\nТези имена съответно ще имат и \"кратки\" версии - \"Нова Македония\", \"Северна Македония\" и пр.", "date": "2018.01.21", "title": "50 000 души из улиците на Солун: Македония е Гърция!"}
{"url": "https://www.dnes.bg/kino/2018/01/21/legendata-se-zavryshta-dyndi-krokodila-na-ekran.365690", "text": "Тридесет години след излизането по екраните на филма \"Дънди Крокодила\", в който Пол Хоган лови с голи ръце крокодили и се справя с нюйоркски злосторници, макар да е въоръжен само с нож, се подготвя четвърти филм от поредицата, съобщи Франс прес.Филмът \"Dundee: The Son of A Legend Returns Home\" (\"Дънди: Синът на една легенда се връща у дома\") трябва да се появи по екраните това лято.Дани Макбрайд ще изпълни ролята на Брайън Дънди, сина на Майкъл Дънди, съобщава БТА.\"Няма да ви заблуждавам - да си в образа на Дънди Крокодила е свързано до 95 на сто с облеклото, което носиш, и до 5 на сто със способността да стоиш здраво на краката си, без да си строшиш главата\", каза Макбрайд в комюнике, оповестено от компанията \"Римфайър филмс\", продуцирала първия и втория филм от поредицата.Пол Хоган се превърна в световна сензация през 1986 г-., превъплъщавайки се в образа на ловеца на крокодили Майкъл Дънди.\"Дънди Крокодила\" е филм, издържал изпитанията на времето и свързан с много важни моменти в живота ми\", отбеляза Хоган. ", "date": "2018.01.21", "title": "Легендата се завръща: \"Дънди Крокодила\" на екран"}
{"url": "https://www.dnes.bg/stranata/2018/01/21/protest-v-dobrich-dobre-che-niama-voda-inache-shte-prelee.365683", "text": "Нов протест срещу предложението за поскъпване на водата в област Добрич организират граждани, съобщава \"Фокус\".Протестиращите ще се съберат от 11.00 часа пред сградата на Областна администрация Добрич, като ще преминат по част от централната пешеходна зона и за кратко ще бъде блокирано движението на автомобили в района на \"Стара къща\".Миналата неделя се проведе протест под мотото: \"И една стотинка е много\", а днес то ще бъде: \"Извинявайте за неудобството, ние се опитваме да променим Добрич\".Протестът е организиран от Гражданска инициатива, която чрез социалните мрежи заявява: \"Ние организирахме гражданския протест миналата неделя, на който стартирахме подписка в подкрепа на исканията на гражданите на град Добрич да не се увеличава цената на ВиК-услугите за област Добрич, за оставка на директора на ВиК-Добрич и борда на директорите\".Настоява се също така проблемите на дружеството да бъдат подложени на широко обществено обсъждане с участието на жителите на града. Само за 5 дни подписката са подкрепили повече от 1100 души от Добрич и областта.\r\n\"Търпението на народа е на ръба на чашата, добре че пак няма вода, иначе щеше да прелее?\", заявяват от Гражданската инициатива", "date": "2018.01.21", "title": "Протест в Добрич: Добре, че няма вода, иначе ще прелее!"}
{"url": "https://www.dnes.bg/politika/2018/01/21/angel-naidenov-za-vota-na-nedoverie-ne-mu-beshe-vremeto.365669", "text": "Вотът  на недоверие изглежда като самоцелно упражнение, смята Ангел Найденов,  който е притеснен от времето на внасянето му. Председателството е нещо  значимо, трябва да си дадем сметка за това. Не сега му беше времето. За  да бъде внесен вот на недоверие, трябва да се е случило нещо извънредно и  разстърсващо. А аз не виждам такова нещо. Другото, което ме притеснява  е, че няма конкретика в данните. Този вот можеше да се внесе по-рано.  Преди Нова Година, смята Найденов и казва, че не разбира защо се чакаше  ДПС. \n\r\n                    \r\n                    \n\r\n                        \r\n                        \r\n                        \r\n                    \n\nПо думите му, председателството е нещо значимо и трябва да си дадем сметка за това.\"Не сега му беше времето. За да бъде внесен вот на недоверие, трябва да се е случило нещо извънредно и разстърсващо. А аз не виждам такова нещо. Другото, което ме притеснява е, че няма конкретика в данните. Този вот можеше да се внесе по-рано. Преди Нова Година\", коментира още Найденов пред  и допълни, че не разбира защо се чакаше ДПС.\r\n\"Не виждам кого точно привлича парламентарната ни група? Изглежда заради европредседателството?!? Не видяхме консолидация на опозицията. Не е добре БСП да бъде пакетирана с ДПС.Интересен ще бъде математическият резултат от гласуването. А иначе спор няма, темата е значителна, защото правителството дава поводи да бъде упреквано.\", каза още той.Според него, по-ефективна ще бъде доброволна военна подготовка в рамките на три месеца.\r\n ", "date": "2018.01.21", "title": "Ангел Найденов за вота на недоверие: Не му беше времето!"}
{"url": "https://www.dnes.bg/obshtestvo/2018/01/21/duhyt-na-stara-sofiia-s-obich-deloto-na-bratiata-proshek.365616", "text": "\r\n                        \r\n                        \r\n                        \r\n                    \"Братята Прошек са били отдадени на България. Иржи променя името си на Георги в знак на любов към България. На тях дължим много. Трябва делото им да присъства в учебниците по история. И не само за тях. Децата да учат и за другите чехи, поляци, чужденци, които са въздигали България с труд и обич\", каза за \"Фамилно\" Богдан Прошек, правнук и съименник на прочутия индустриалец.\r\n\"Братята са сред съратниците на Васил Левски, на тях дължим и паметника му в София, изграждането на Лъвов и Орлов мост, първата печатница в столицата и първия градоустройствен план на града\", допълни Прошек.\r\n\"Прадядо ми Богдан е имал само дъщери и искал син да продължи рода ни. След едно пътуване до Божи гроб това се случва. От благодарност към Божието чудо той построява католическа църква в София\", разказва още Богдан Прошек пред .\r\nПовече за великите дела на братята Прошек и за любовта им към България можете да гледате в неделя от 10:30 часа в предаването \"Фамилно\" по Bulgaria ON AIR.", "date": "2018.01.21", "title": "Духът на стара София, с обич: Делото на братята Прошек"}
{"url": "https://www.dnes.bg/notifikacii/2018/01/21/pone-petima-ubiti-pri-atakata-v-hotel-v-kabul.365674", "text": "Най-малко петима са убитите в атаката, която продължава срещу хотел \"Интерконтинентал\" в афганистанската столица Кабул, предаде Франс прес, като се позова на информация на афганистанското разузнаване.\nОсем души са ранени и са били извадени от хотела през нощта. Специалните сили се опитват да се справят с четвъртия нападател, който е взел заложници. Сред заложниците има афганистанци и чужденци и се чува как те викат, че нападателят ще ги убие, ако не успее да излезе от сградата, пише БТА.По-рано бе съобщено, че останалите трима нападатели са ликвидирани. От хотела са извадени около 100 души, сред които 16 чужденци, измежду които и 8 жени.Атаката продължава вече единадесети час. Нападателите нахлуха малко след 21 ч. местно време и първо предизвикаха експлозия, а после откриха огън по хората в хотела.", "date": "2018.01.21", "title": "Поне петима убити при атаката в хотел в Кабул"}
{"url": "https://www.dnes.bg/stranata/2018/01/21/otnovo-valeji-v-planinite-sniag-v-ravninite-dyjd.365665", "text": "Днес бързо ще се заоблачи и  по-късно през деня отново ще завали, в северозападните и планинските  райони - сняг, в останалата част от страната - дъжд.Вятърът ще се  ориентира от югоизток, ще е до умерен. Минималните температури ще бъдат  между минус 4 и 1 градуса, максималните 2-7 градуса, отбелязва БТА.През нощта срещу понеделник валежите ще се усилят, по-значителни ще  са в Предбалкана и Родопската област. От североизток, по-късно от  северозапад и север с усилване на вятър, ще нахлува още студен въздух. Атмосферното налягане е по-ниско от средното за месеца, ще продължи да се понижава.В планините ще бъде облачно и ветровито, с умерен и силен югозападен  вятър. Ще превалява сняг, в Източни Родопи, Странджа и Сакар -  дъжд.  Максималната температура на височина 1200 метра ще е около 2 градуса, на  2000 метра - около минус 3 градуса.По Черноморието ще е облачно и дъждовно. Ще духа до умерен  изток-югоизточен вятър. Максималните температури ще са 6-8 градуса.  Температурата на морската вода ще е 7-8 градуса. Вълнението на морето -   2-3 бала", "date": "2018.01.21", "title": "Отново валежи: В планините сняг, в равнините - дъжд"}
{"url": "https://www.dnes.bg/sofia/2018/01/21/zaradi-snega-140-mashini-pochistvat-iz-sofiia.365677", "text": "\nНад 140 машини са извършвали обработки със смеси срещу заледяване и бутане на снежна маса, съобщава пресцентърът на Столична община.Направени са две обработки във всички райони на града. Снегопочистващата техника е извършила обработки на трасетата на градския транспорт, основни улици в кварталите, Южната дъга на Околовръстен път, както и общинските пътища.Започнала е работа и по вътрешно-квартални улици в някои райони. В момента продължава\r\nснегопочистване в районите Връбница, Средец, Кремиковци, Панчарево, Овча купел и Банкя.Опесъчаване се изпълнява на планинските пътища във Витоша Драгалевци - Алеко и Бояна - Златни мостове.\r\nПочистват се спирките на градския транспорт и подходите към подлезите.В момента градският транспорт се движи навсякъде по обичайните си маршрути. Напомняме на шофьорите да използват автомобилите си оборудвани за движение при зимни условия и да шофират със съобразена скорост.\r\n  ", "date": "2018.01.21", "title": "Заради снега: 140 машини почистват из София"}
{"url": "https://www.dnes.bg/notifikacii/2018/01/21/2018-a-shte-e-godinata-na-superhranite-zashto.365516", "text": "Суперхраните са тенденция в храненето, която все повече навлиза у нас. В началото на всяка година си обещаваме, че ще подбираме менюто си така, че то да е по-здравословно. Именно суперхраните са онова, с което можем да започнем. Те са изключително полезни заради разнообразието от хранителни вещества.  През 2017 г. авокадото несъмнено бе най-популярната суперхрана. Ето няколко други, които можем да включим към храненията през новата година:  Мнозина избират да се откажат от животинските продукти и започват да консумират само растителни. Маслото от ядки е суперхраната, с която можем да подправяме различни салати и ястия. То се приготвя от студено пресовани бадеми, кашу, орехи, лешници и други, които са много по-добра алтернатива на олиото от слънчоглед и зехтина.  Маслата от ядки съдържат доста по-малко количество транс-мазнини и предпазват сърцето. Ако имаме алергия към ядки, можем да опитаме салата с масло от авокадо, което има подобни свойства и е силен антиоксидант. ", "date": "2018.01.21", "title": "2018-а ще е годината на суперхраните. Защо?"}
{"url": "https://www.dnes.bg/stranata/2018/01/21/slab-trus-2-3-po-rihter-krai-selo-kladenci.365676", "text": "Земетресение с магнитуд 2,3 по скалата на Рихтер е регистрирано край село Кладенци.Това показва справка на интернет страницата на Националния институт по геофизика, геодезия и география към БАН. Трусът е регистриран в 03:25 часа.Според оперативния дежурен в НИГГГ, това е слаб вторичен трус от гръцко-македонски земетресения и няма данни да е било усетено у нас.", "date": "2018.01.21", "title": "Слаб трус (2,3 по Рихтер) край село Кладенци"}
{"url": "https://www.dnes.bg/notifikacii/2018/01/21/prikliuchi-napadenieto-v-kabul-spaseni-sa-153-dushi.365684", "text": "Атаката срещу хотел \"Интерконтинентал\" в афганистанската столица Кабул приключи, съобщи говорителят на афганистанското министерство на вътрешните работи Наджиб Даниш, предаде Ройтерс.\n\nЧетиримата нападатели са убити. Спасени са 153 души, сред които 41 чужденци, допълва агенцията. Според временните данни жертвите са петима, от които четирима са афганистанци, а един е чужденец, но неговата националност не се съобщава. Ранени са осем души, предаде Франс пресАтаката продължи 12 часа, съобщава БТА. Нападателите атакуваха хотела снощи.", "date": "2018.01.21", "title": "Приключи нападението в Кабул: Спасени са 153 души"}
{"url": "https://www.dnes.bg/obshtestvo/2018/01/21/otbeliazvat-imeniia-den-na-patriarh-neofit.365678", "text": "Православната църква почита днес паметта на преподобния Максим Изповедник и на Свети Мъченик Неофит. На този ден българският патриарх и Софийски митрополит Неофит ще почете своя небесен покровител с тържествена Света литургия и с благодарствен молебен, които ще бъдат отслужени в софийската митрополитска катедрала \"Св. Неделя\". Това съобщи отделът \"Връзки с обществеността\" при Светия синод на БПЦ-БП.Литургията ще започне в 9.30 часа и веднага след нея /около 11.00 часа/ Негово светейшество ще оглави и молебена. Поздравление от името на Светия синод на БПЦ-БП ще поднесе Врачанският митрополит Григорий - наместник на овдовелия Видински епархийски престол. От името на клира и миряните на Софийската епархия поздравителния адрес ще поднесе протосингелът на епархията - архимандрит Василий, пише БТА.\"Да се помолим чистосърдечно за здравето и добруването на българския патриарх и да кажем: на многая лета Светейший Владико!\", призовават християните от Светия синод на БПЦ.", "date": "2018.01.21", "title": "Отбелязват имения ден на патриарх Неофит"}
{"url": "https://www.dnes.bg/index/2018/01/21/nai-efektivnata-tehnika-za-relaksaciia-s-ioga.365512", "text": "Легнали на земята в поза Шавасана - изглежда като края на йога практиката, но в действителност тя е осъзната поза, която има за цел да отпусне съзнанието напълно. В Шавасана, позната също като поза на мъртвеца, се лежи на земята по гръб със затворени очи. Няма конкретно време, в което да се седи в позата, но е прието, че тя има ефект, ако продължителността е от 10 до 20 минути. Ползите от асаната са многобройни: като премахване на депресивни състояния, високо кръвно, главоболие, умора, безсъние. Шавасана успокоява нервната система и отпуска най-често напрегнатите мускулите, сковаността в раменете, челюстта и очите. Тази семпла асана е по-трудна отколкото изглежда, защото се работи върху отпускане на съзнанието. Всякакви мисли преминават през главата на човек по време на изпълнението й. За начинаещи е изключително трудно да се освободят от мислите си, та дори смятат позата за безцелна. Често се питат колко време ще трябва да седят в нея, кои сметки трябва да платят или какво ще приготвят за вечеря, понякога се питат дали не трябва да напуснат работата си. Всички мисли показват съпротивлението на съзнанието да премине в дълбока релаксация, но с редовна практика и търпение, релаксацията на ума е възможна. ", "date": "2018.01.21", "title": "Най-ефективната техника за релаксация с йога"}
{"url": "https://www.dnes.bg/eu/2018/01/21/merkel-do-borisov-u-nas-kakvo-si-kazaha-kakvo-se-razbraha.365679", "text": "Най-важната новина след разговорите на Ангела Меркел с българския премиер Бойко Борисов в резиденция \"Бояна\" е, че до края на юни във Варна ще се състои работна среща между най-важните европейски институции и официални представители на Турция в опит да бъдат нормализирани отношенията между Анкара и ЕС.\r\n\"Приветствам инициативата на премиера Борисов заедно с председателите на Еврокомисията, Европарламента и Европейския съвет да се срещне с президента Ердоган за разговори по всички нерешени въпроси между Европейския съюз и Турция. Имаме нужда от подредени отношения с нашия съсед, за да решаваме проблемите, които възникват. Смятам, че срещата е добър шанс да се говори с турския президент по всички въпроси, които ни вълнуват\", изтъкна Меркел по време на заключителната пресконференция. Премиерът Борисов обясни, че идеята е срещата във Варна да помогне за изчистването на възникналите напрежения между Анкара и Брюксел, пише .\r\nАнгела Меркел похвали освен това охраната на българската граница с Турция, в която участват офицери и техника на европейската агенция \"Фронтекс\".\n\n\r\nСъществено място в разговорите в резиденция \"Бояна\" е било отделено на интеграцията на Западните Балкани в европейските структури. За целта в София се подготвя неформална среща на ръководителите на Еврокомисията,  Европарламента и Европейския съвет с правителствата на бившите югорепублики. Меркел е споделила оценката на България, че ЕС е длъжен да проявява по-голям интерес към страните от Западните Балкани и да се погрижи за това те да получат перспектива за прием в ЕС.\r\nСъюзът трябва да се изявява пред света по-единно и по-бързо да взима решенията си. Само така, той ще може да затвърди позициите си в света, заяви още Меркел след разговорите си с българския премиер Борисов.С него тя е обсъдила и стратегическите отношения с Китай и нуждата от единни европейски позиции. Поводът – опитите на Пекин да води отделен диалог с 16 източно- и югоизточноевропейски държави, от които някои членуват в ЕС, а други – не.\r\n ", "date": "2018.01.21", "title": "Меркел до Борисов у нас. Какво си казаха? Какво се разбраха?"}
{"url": "https://www.dnes.bg/sofia/2018/01/21/sofiia-zapazi-tradiciiata-pak-e-nai-mrysnata-evrostolica.365682", "text": "По данни на европейската агенция по околна среда България е най-замърсената столица в ЕС, така беше през 2016, ситуацията не се промени и през 2017. След като от началото на годината много граждански организации скочиха срещу невземането на мерки срещу мръсния въздух, следващата седмица на 25 предстои гласуване в общината.Четни и нечетни номера на колите, забрана за влизане на автомобили в определени зони, евтин градски транспорт в дните на замърсяване – са част от предложените мерки, ще проработят ли –\" коментираха пред Нова тв експертът по устойчиво развитие Боян Рашев и Стефан Димитров, който е  един от създателите и ръководител на Гражданска мрежа за измерване на чистотата на въздуха.\r\n\"Очевидно няма как да не повярваме на осъдителната присъда от Европейския съд”, каза Стефан Димитров.\r\nБългария се намира в състояние на \"екологична катастрофа\", според него. Традиционните мерки срещу това, не са налични. \"В момента трябва да се взимат мерки за управляването на една катастрофа\", каза той.\r\n\"Проблемът с качеството на въздуха, не се решава с мерки\", заяви експертът по устойчиво развитие Боян Рашев. Той подчерта, че това не става \"от днес за утре\".\n\n\n\n\r\nВъпреки, че София е най-мръсната столица в Европа, качеството на въздуха се подобрява, каза той, цитирайки данни на европейските агенции.\r\nСтефан Димитров подчерта, че проблемът не е само политически, а и на обществото. Той каза, че гражданите са длъжни да съблюдават тези въпроси и да се отнасят отговорно към тях.\r\nПредложението за четни и нечетни номера на автомобилите е неефективно, смята Боян Рашев. Той каза, че във всеки град, в който е била предприета тази мярка, резултатът е бил повече от незадоволителен.\r\nГлавните мерки са насочени към транспорта и отоплението, каза той. Определени дългосрочни ефекти на предприетите политики, повлияват все още негативно върху въпроса с чистия въздух в цяла Европа каза тай, като даде пример за по-ниските дизелови акцизи на континента.\r\nСтефан Димитров от своя страна подчерта, че данъчната политика трябва да бъде променена, за да се направи решителна крачка в решаването на този проблем.", "date": "2018.01.21", "title": "София запази традицията: Пак е най-мръсната евростолица"}
{"url": "https://www.dnes.bg/notifikacii/2018/01/21/malko-botoks-na-liceto-nishto-rabota-ili.365518", "text": "Ниските дози ботулинов токсин, или ботокс, се считат за безопасни за приложение с цел козметични и разкрасителни процедури.На тази база ботоксът набира все повече популярност, като евентуалните странични ефекти от приложението му често се пренебрегват. Въпреки това те трябва да се знаят.Ботоксът действа върху мускулите и нервните окончания. Блокира изпращането на сигнали от нервите към мускулните влакна, водещи до съкращението им. Така помага за изглаждане на кожата и прикриване на бръчки, фини линии и други кожни несъвършенства, предизвикани от прекомерната активност на някои лицеви мускули. И все пак, позитивното влияние на ботокса идва със своята цена, изразяваща се в риск от някои нежелани последствия.  ", "date": "2018.01.21", "title": "Малко ботокс на лицето – нищо работа, или?"}
{"url": "https://www.dnes.bg/stranata/2018/01/21/62-godishen-velosipedist-zagina-krai-striama.365680", "text": "Велосипедист е загинал при катастрофа на изхода на с. Стряма към Раковски, съобщиха от ОД на МВР.По първоначални данни лек автомобил \"Форд\" блъснал 62-годишен  велосипедист от селото, който се движел по средата на пътя. Мъжът е  загинал на място.Шофьорът на колата е 32-годишен. Извършен е оглед. Причините за катастрофата се изясняват.", "date": "2018.01.21", "title": "62-годишен велосипедист загина край Стряма"}
{"url": "https://www.dnes.bg/akoshtete-vqrvaite/2018/01/21/koi-sport-e-podhodiasht-spored-zodiiata-chast-2.365602", "text": "Обичате ли да спортувате? Дори да не сте най-големите фенове на физическото натоварване, вероятно може да се намери нещо, което да ви заинтригува.\r\n \r\nНякои хора много обичат да гледат спорт, но не и да го практикуват. Има и такива, които предпочитат да участват в играта, а не да седят пред телевизора.\r\n \r\nНай-много обаче са онези, които просто искат да отслабнат и да се стегнат и знаят, че за съжаление ще им се наложи да се раздвижат.\r\nАко сте от този тип и не се сещате за нито едно упражнение или спорт, които могат да ви бъдат приятни, може би просто не сте се сетили за нещо подходящо. Астрологията може да ни даде идея какво би ни харесало, според нашия характер.\r\n \r\nВижте вторите 6 зодиакални знака и техните спортни предложения:\r\n \r\nВезните обичат да се движат, но срещат затруднение в спазването на определен график. Ето защо посещението на организирани тренировки няма да е лека задача.\r\n \r\nВъздушният знак има моменти, в които кипи от ентусиазъм и енергия и много иска да потренира, но ако реши, че го мързи просто ще пропусне часа си за спорт.\r\n \r\nПодобно отношение предполага Везните да се ориентират към самостоятелни занимания, но за съжаление на тях винаги им е скучно и имат нужда от компания.\r\n \r\nВсичко това много усложнява положението и затова те просто се отказват от всякакви тренировки, но решение има.\r\n \r\nДобре е да потърсят някой съмишленик и двамата да се уговарят за тичане, каране на колело, разходки, посещение на фитнеса или някакъв спорт, когато имат настроение и желание.", "date": "2018.01.21", "title": "Кой спорт е подходящ според зодията? (Част 2)"}
{"url": "https://www.dnes.bg/notifikacii/2018/01/21/siriia-izstrelia-tri-raketi-kym-turski-grad.365686", "text": "Три ракети бяха изстреляни вчера от територията на Сирия към граничната турска провинция Килис. Пострада един човек, предаде Анадолската агенция, цитирана от ТАСС. Повредени са няколко сгради в град Килис.Обстрелът идва, след като вчера турските сили обявиха началото на операция против кюрдските формирования от Силите за защита на народа и Партията на демократическия съюз в района Африн в Сирия, където живеят около 1,5 милиона сирийски кюрди.Анкара смята СЗН и ПДС за свързани с Кюрдската работническа партия (ПКК), която в Турция е призната за терористична организация.", "date": "2018.01.21", "title": "Сирия изстреля три ракети към турски град"}
{"url": "https://www.dnes.bg/politika/2018/01/21/haknaha-facebook-profila-na-prezidenta-rumen-radev.365694", "text": "Нерегламентирана публикация е имало в профила на президента в социалната мрежа Facebook тази сутрин, съобщават от прессекретариата на президента.За случая са информирани компетентните служби и се извършва проверка, отбелязват от там. Тя е съдържала и препратка към турски сайт за предоставяне на бързи кредити.Установена е нерегламентирана намеса в официалната страница на държавния глава. Публикацията вече я няма на страницата на Румен Радев.", "date": "2018.01.21", "title": "Хакнаха Facebook профила на президента Румен Радев"}
{"url": "https://www.dnes.bg/usa/2018/01/21/djonsyn-s-priziv-kym-velikobritaniia-priemete-trymp.365675", "text": "Британският министър на външните работи Борис Джонсън  призова днес Великобритания да приеме американския президент Доналд  Тръмп. Той заяви, че противопоставянето на визита на Тръмп може да  навреди на националния интерес, предаде Франс прес.\n\"Доналд Тръмп е избраният президент на най-голямата и най-могъща  демокрация в света и на една страна, която е също и нашият най-близък  съюзник\", каза Джонсън пред британския в. \"Сънди телеграф\". Тези  изявления бяха направени в навечерието на визитата на американския  държавен секретар Рекс Тилърсън в Лондон.Джонсън отхвърли твърденията, че Тръмп е начело на една  изолационистка Америка. Той каза, че администрацията на Тръмп заслужава  уважение и признание вместо цялостно усмиване, пише БТА.В средата на януари Тръмп анулира визитата си в Лондон, по време на  която той щеше да открие новото американско посолство. Имаше риск тогава  той да бъде посрещнат с протести. Тръмп аргументира анулирането на  визитата с критики към новата сграда  и новото местоположение на  посолството, избрани от предшественика му Барак Обама.", "date": "2018.01.21", "title": "Джонсън с призив към Великобритания: Приемете Тръмп!"}
{"url": "https://www.dnes.bg/obshtestvo/2018/01/21/iosif-syrchadjiev-drazni-me-prostotiiata-v-ns.365685", "text": "Актьорът Йосиф Сърчаджиев призна пред , че му тежи, че не може да бъде начело на политическо движение.\"Искам пак да мога да изляза навън и да извадя знамето и да поведа хората, пожела си той. И прогнозира, че реформаторите през юни ще се обединят. Допусна възможността пак да бъде част от тях.За съжаление самовлюбването на някои хора ни попречи много. Дразни ме простотията в НС. Виждам лъжата там. Аз и в живота съм Караибрахим- лошият човек. Трудно ми е да спя нощем. Давам си сметка, че вече няма какво да постигна. Много неща не бива да се прощават!\", каза той.Актьорът допълни, че е бил силно впечатлен от речта на Туск. \"Той съзря нашето ниско самочувствие. Не си даваме сметка, какво сме, та трябваше чужденецът да ни го каже, коментира още Сърчаджиев.\r\n ", "date": "2018.01.21", "title": "Йосиф Сърчаджиев: Дразни ме простотията в НС!"}
{"url": "https://www.dnes.bg/notifikacii/2018/01/21/turciia-prehvyrlia-voenni-kym-granicata-sys-siriia.365689", "text": "Формирования на опозиционната на сирийския режим Свободна сирийска армия за започнали днес голяма операция в района на Африн, Северна Сирия, предаде ТАСС, цитирайки Анадолската агенция. Подробности засега няма, пише БТА.Генералният щаб на Турция обяви вчера началото на операция \"Маслинова клонка\" срещу кюрдските Сили за защита на народа и отряди на Партията на демократичния съюз, които Анкара смята за терористична организация.Според турският вестник \"Милиет\" през изминалата нощ е продължило прехвърлянето на турски военни и техника към границата със Сирия в района на окръг Африн. През нощта в провинция Хатай са пристигнали автобуси с войници и танкове. Натам са изпратени и подразделения на турските специални сили от провинциите Болу и Кайсери.Анкара ще информира Катар, Кувейт и Саудитска Арабия за хода на операцията \"Маслинова клонка\", предаде ТАСС, цитирайки източник от от турското външно министерство, говорил пред група журналисти. Днес в министерството на външните работи ще бъдат извикани посланиците на тези три страни, за да бъдат запознати с развитието на операцията.", "date": "2018.01.21", "title": "Турция прехвърля военни към границата със Сирия"}
{"url": "https://www.dnes.bg/sport/2018/01/21/grigor-dimitrov-specheli-pyrvi-set-sled-taibrek.365697", "text": "Григор Димитров спечели първия сет след тайбрек срещу фаворита на домакините Ник Кириос. Двубоят от осминафиналите на Откритото първенство на Австралия се ровежда на централния корд \"Род Лейвър Арина\".Българинът и австралиецът имат три срещи в общия си баланс, като Григор Димитров води с 2:1 победи в мачевоте срещу Кириос - през 2015-а година на \"Мастърс\" турнира в Индиън Уелс в три сета и през 2017-а на Мастърса в Синсинати в два сета, съобщава \"Фокус\".Победата на Кириос бе преди две седмици на полуфинала в Бризбейн, където Димитров загуби след 6:3, 1:6, 4:6.\r\nПобедителят от мача ще играе на четвъртфиналите срещу британеца Кайл Едмънд.Още за спорта четете в", "date": "2018.01.21", "title": "Григор Димитров спечели първи сет след тайбрек"}
{"url": "https://www.dnes.bg/za-da-se-razbirame/2018/01/21/6-polzi-ot-shtastliviia-brak.365587", "text": "Бракът има светла и тъмна страна. Ако брачният ви съюз е щастлив, то той определено носи здравословни ползи за физическото и психическото ви състояние.Редица изследвания показват, че щастливо женените двойки имат много по-добри здравословни показатели от хората, живеещи сами или търсещите партньор.Кои са тези неочаквани скрити ползи от брака?Освен генетичната предразположеност към развитие на деменция съществуват и някои фактори в начина на живот, които увеличават този риск. Нови изследвания по темата обаче показват, че щастливо женените възрастни двойки имат с до 43% по-нисък риск от деменция в сравнение с овдовелите възрастни или онези, живеещи самотно.Изследване на Университета в Бирмингам установява, че женените двойки имат най-добри резултати по отношение на нивата на кръвното налягане. Разбира се, отново при условие, че бракът е щастлив, а партньорите в хармония. В противен случай е много вероятно кръвното да се повиши.", "date": "2018.01.21", "title": "6 ползи от щастливия брак "}
{"url": "https://www.dnes.bg/stranata/2018/01/21/tir-poletia-ot-most-prizemi-se-v-reka.365699", "text": "Тир е излетял от пътя и е паднал от мост. Едното платно от Харманли към Капитан Андреево е затворено. Инцидентът е станал малко преди 6:00 тази сутрин, съобщава Нова тв.Машината се е озовала директно в близката река. Пътят ще остане затворен още няколко часа.\r\nПричините за инцидента все още се изясняват. Предполага се, че по това време е имало поледица по пътя.Възможно е шофьорът да е заспал. С трудности той е бил изваден от кабината, но е оцелял и в момента е в болница.\r\n ", "date": "2018.01.21", "title": "ТИР полетя от мост. Приземи се в река"}
{"url": "https://www.dnes.bg/usa/2018/01/21/ostavete-pricheskata-na-donald-trymp-a-vijte-kakvo-pravi.365681", "text": "Вместо да изпадаме в истерия от постингите на Доналд Тръмп в Туитър, нека анализираме какво е грешното, но и смисленото в неговата политика. Без омраза и без пяна уста, пише главната редакторка на  Инес Пол.Омразата обединява, но и заслепява Когато мразим, без да искаме, пропускаме всевъзможни разлики, нюанси и противоречия. Омразата поражда чувство на превъзходство, защото създава у нас впечатлението, че разполагаме с по-добри идеи, представи и визии от онези, които мразим.\r\nДнешна Америка вече не е така силно сплотена около мечтата за по-добър живот, както е било винаги в тази огромна страна от десетилетия насам. Ако може да се говори за някакво доминиращо чувство – то е на омразата към противниковия политически лагер. В една двупартийна система това е сравнително лесно - както е казано още в Евангелието на Матей: \"Който не е с мен, е против мен\".\n\nПрез 2016 година, когато Доналд Тръмп беше избран за президент, бях кореспондентка на Дойче Веле в САЩ. Пропътувах хиляди мили от Изток на Запад и от Север на Юг. Посетих големите метрополии, но и в много от малките градчета. Проследих целия поход на Доналд Тръмп към Белия дом. Видях с очите си как въодушевяваше масите - студенти и работници, пенсионери, майки, домакини и бизнесмени. Станах свидетелка и на това, колко дълго време  беше необходимо на Демократическата партия, докато изобщо схванат, че този мъж може действително да успее – първо да стане основен кандидат на републиканците, а после и да спечели директния двубой с Хилари Клинтън. Демократите бяха заслепени от арогантността на властта. Те очевидно не са могли да си представят, как една телевизионна звезда би могла да надвие над властовия апарат на Клинтън. Да победи една жена, която беше толкова сигурна в себе си, че нарече поддръжниците на Тръмп \"жалки\" хора.\r\n\r\nПреди точно една година (20.1.2017) Доналд Тръмп положи клетва във Вашингтон. Оттогава насам е почти невъзможно да се анализира политиката на президента по трезв и разумен начин. Всички, като по рефлекс, повтарят: \"колко страшно, колко ужасно\". Подобно нещо е недемократично, а и глупаво. В крайна сметка Тръмп бе избран по правилата на американското избирателно право. И много от либералните медии проиграват голяма част от доверието, с което се ползват.\r\nРазбира се, тяхната задача е да обясняват колко опасни са много от постингите на президента в Туитър. Или чрез журналистически разследвания и факти да разкриват кои са средите, които ще извлекат действителни изгоди от неговата данъчна реформа. Но без истерия и пяна на устата. Също така ясно е, че всеки човек с трезв и критичен разум би трябвало честно и открито да забелязва и цени  у политическия си противник и онези страни, които са добри и положителни.\r\n\r\nКакво е например грешно в искането на Тръмп Европа най-сетне да започне да води обща и силна външна и отбранителна политика? Защо един американски президент да не може да призове Германия към по-сериозен финансов ангажимент в рамките на НАТО? И тъкмо Германия би трябвало много по-внимателно да се вгледа в собствената си европейска политика, когато започне да критикува лозунга на Тръмп \"America first\". Защото и нашият финансов министър през последните години се водеше основно от интересите на собствената си страна, когато налагаше на други европейски народи строга политика на икономии. Не без основания би следвало да се замислим и по една друга тема, препоръчвана от Тръмп: за раздутата бюрокрация и високите разходи на ООН.Инес Пол пише: \"Аз също се стряскам от агресивните постинги на Тръмп срещу Северна Корея. Те предизвикват у мене нерядко и страх. В същото време обаче виждам и това, че правителството на Барак Обама е било неспособно да забележи истинските мащаби на ядреното въоръжаване на Пхенян. Да, и аз изпитвам сериозна загриженост, когато гледам как Русия и Китай запълват вакуума, оставен от американците в редица критични региони на света, в които те досега се грижеха за реда.\r\nНо и не бива да забравяме, че всъщност Барак Обама беше този, който създаде новата доктрина \"leading from behind\" (да ръководиш нещата от задна позиция). И неговият провал в Сирия, както и в Средния и Близък изток няма как да бъде приписан на Тръмп.\r\n\r\nНай-важното изречение по време на цялата предизборна битка в САЩ, според мен, произнесе Мишел Обама: \"Когато другите се държат зле, нека им отговорим със стил и почтеност\". Критиците на Тръмп в САЩ, а и в чужбина, би трябвало да вземат това изречение присърце.\r\nДоналд Тръмп е президент от една година и противно на  всички надежди за импийчмънт, си личи, че ще остане на власт още за известно време. В Америка има един популярен израз: \"Get over it\", който в свободен превод означава: \"Такива са нещата сега\". Дошло е времето да се внесе повече обективност в дискусията около Тръмп. Стига сме се занимавали с прическата и тена му! Нека говорим за политиката му, но обективно и разумно.Вместо да изпадаме в истерия от някой негов постинг в Туитър, да анализираме какво е грешното, но и какво е смисленото в неговите политически искания. А и да си признаваме, колко трудно е да се носи политическа отговорност в днешния свят. Да мразиш някого, е най-лесната работа. Далеч по-трудно е да разработваш и предлагаш истински алтернативи.\r\n ", "date": "2018.01.21", "title": "Оставете прическата на Доналд Тръмп, а вижте какво прави!"}
{"url": "https://www.dnes.bg/notifikacii/2018/01/21/turskata-armiia-navleze-v-siriiskiia-anklav-afrin.365696", "text": "Турският премиер Бинали Йълдъръм съобщи днес, че турските въоръжени сили са навлезли в сирийския анклав Африн, предаде Ройтерс, като се позова на телевизия Хабертюрк.Навлизането в Африн става ден след като Турция нанесе въздушни удари в региона срещу подкрепяните от САЩ кюрдски милиции Сили за защита на народа /СЗН/.Йълдъръм съобщи, че операцията, наречена \"Маслинова клонка\", ще се осъществи в четири етапа и че с нея Турция цели да създаде 30-километрова \"зона за сигурност\" в Северна Сирия, посочва ТАСС, позовавайки се на турския в. \"Миллиет\".\nОсвен това Йълдъръм каза, че в резултат на операция \"Маслинова клонка\" ще бъдат унищожени всички \"терористични организации\". Той добави, че преди началото на операцията са били извършени \"всички дипломатически преговори\".Турският премиер заяви, че Русия няма възражения срещу операцията в Африн, а Турция работи за успокояване на безпокойството на Иран и \"поддържа контакти с Дамаск при посредничеството на Москва и Техеран\", съобщи телевизия НТВ.Според Хабертюрк турската армия е навлязла 3,5 километра в територията на Африн и е прочистила миниран район там. По думите на премиера, операцията е започнала в 11.05 часа местно време и засега няма ранени при операцията турски войници, пише БТА.Турската армия потвърди началото на сухопътната операция в района на Африн, посочва Ройтерс.\r\nГоворител на СЗН отрече твърденията, че турските сили са навлезли в Африн и заяви, че те са се опитали да прекосят границата, но са били изтласкани след ожесточени сражения.", "date": "2018.01.21", "title": "Турската армия навлезе в сирийския анклав Африн"}
{"url": "https://www.dnes.bg/zvezdi/2018/01/21/svetlana-vasileva-razmisyl-za-cennostite-v-shoubiznesa.365620", "text": "Не ви ли писна да гледате плеймейтки пред джипове с панделки? Тази седмица и Светлана Василева позира пред мощно черно возило, подарък от гаджето й Християн Гущеров. В родния шоубизнес най-важното е да не те считат за беден. Трябва да се поддържа имиджа, че за златотърсачките не е проблем една ваканцийка на Малдивите, Карибите или в Дубай. То Дубай дори се превърна в столица на плеймейтките и по правило пускат снимки, на които никога не става ясно кой е фотографът. Или банкоматът - както ви харесва.Само допреди месец в Big Brother се наслушахме каква неземна красавица е, в мисиите го играеше принцеса, а продуцентите й сваляха звезди, та чак неудобно да му стане на зрителя. Но плеймейтката си остава такава и след фалшивия телевизионен образ. И цъфна с джипчето във Facebook. И едно сълзливо обяснение в любов, сякаш иска да ни убеди, че е така. \"През последните 2 години преминах през много трудни моменти, но както казват мъдрите хора - всяко зло за добро. А после животът ни срещна, мен и теб! Наложи се да преодолеем много препятствия, но въпреки тях днес сме заедно, един до друг. Благодаря ти за всичко, което правиш за мен! Благодаря за безбройните изненади и с цялото си искрено сърце днес искам да ти кажа: Благодаря, че те имам!\".Нека обясненията да си останат в тяхната спалня. Защото тия обяснения минават в графа фалшиви, когато бизнесменът си прибере джипа. Няколко плеймейтки и певици вече са проплаквали на тази тема, докато не им осигурят новия джип. И последват същите обяснения в любов.Защо тези жени просто не си живеят скъпия живот, с подобни постове България остана без селско стопанство и всяка втора тийнейджърка идва \"в Софията\", за да стане част от шоубизнеса. Ама този силиконения. И си мисли, че джиповете с панделки се срещат на всяка пряка... Още новини за звезди четете на ", "date": "2018.01.21", "title": "Светлана Василева: Размисъл за ценностите в шоубизнеса"}
