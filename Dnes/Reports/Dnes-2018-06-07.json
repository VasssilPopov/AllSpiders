{"url": "https://www.dnes.bg/eu/2018/06/07/evropa-dnes-v-neudobno-polojenie-kym-golemite-sasht-kitai-rusiia.378645", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕвропа е в много трудна ситуация и в неудобна позиция спрямо САЩ, Китай и другите големи държави. Това се определя най-вече от факта, че в Европа има множество държави, членки на едно обединение, но това все пак не е една цялостна и единна държава, което именно я поставя в това неудобно положение спрямо днешните велики сили.\r\nТова каза проф. Масимо де Леонардис, преподавател в Католическия университет в Милано, в предаването \"Светът е бизнес\" на  с водещ Николай Кръстев.\r\n\"Идентичността на Европа е важна, но тя трябва да се изгради не върху приемането на каквото и да е, а върху приемането на определени ценности\", добави още проф. Леонардис.\r\r\n                    \r\n                    Според него има наличие на нови предизвикателства пред Европа, но може да се каже, че на континента има мир.\r\nЛеонардис смята, че популизмът е едно от новите предизвикателства пред ЕС, тъй като самият той връща проблеми в Европа, който не е могъл да реши.\r\nЕдин от тях, според преподавателя, е анексирането на Крим чрез военни действия от Русия. Леонардис обаче смята че руската политика все пак не бива да бъде свеждана само до този факт. Според него в самата Европа има разделение на отношението на различните държави спрямо Русия.\r\n\"Наблюдаваме различно отношение на европейските държави спрямо Русия. В източните държави и балтийските, най-вече в Полша, виждат Русия като проблем, като заплаха. Страните от Средиземноморския басейн пък виждат Русия като партньор за решаване на конфликтни ситуации най-вече в Близкия Изтон\", каза  Леонардис.\r\nСпоред професора не може да се говори за заплаха в резултат на сближаването на Русия и Турция. Той определи това по-скоро като белег колко объркана всъщност е международната ситуация и как една страна членка на НАТО се сближава с основния враг на НАТО.\r\nКато \"гаранция за стабилност\" той посочи членството на България в ЕС и НАТО и допълни, че Балканите не са толкова стабилни, колкото Западна Европа, но за момента няма нищо притеснително.\r\nСпоред него Босна и Херцеговина и Косово са държавите, създаващи \"леки главоболия\", тъй като в едната държава има междуетническо съжителство, а другата все още не е международно призната. Леонардис допълни, че докато има международни гаранции и участие на Международната общност, няма причина и за притеснение относно тези страни.", "date": "2018.06.07", "title": "Европа днес: В неудобно положение към големите САЩ, Китай, Русия"}
{"url": "https://www.dnes.bg/eu/2018/06/07/vlojitelite-na-ktb-mogat-da-tyrsiat-obezshtetenie-ot-bnb.378703", "text": "Вложителите на КТБ могат да търсят обезщетение от БНБ за забавяне на връщането на депозитите им във фалиралата банка.\n\r\nТова е мнението на главния експерт на Европейския съд в Люксембург, който разпространи позицията си днес.\n\r\nТъжителите могат да отправят исковете си по ГПК и по административно процесуалния кодекс, се казва в позицията, която е на път да изпревари българските магистрати, приключвайки преди тях първото дело по КТБ.\n\r\nТо е по жалба на Николай Кантарев, който търси компенсация от БНБ за несвършена работа по надзора на банката, довела до нейния фалит.\n\r\nКантарев си е възстановил средствата от сметката в КТБ, но освен това е  предявил иск за обезщетение срещу БНБ за вредите, които счита, че са му били причинени поради неупражнения от нея достатъчен банков надзор, изразяващ се в забавеното плащане на гарантирания му депозит в КТБ.\r\n                    \r\n                    \r\nИщецът се позовава на европейското законодателство за гарантиране на депозити, според което БНБ е трябвало да приеме решение за изплащането в 5-дневен срок, след като обяви депозитите за неналични, а не едва след като е отнела лиценза на КТБ, каквото е било изискването на тогава действалото българско законодателство. \r\nЗа неналични се обявяват депозитите, които не се обслужват от кредитната институция поради невъзможност за плащане. \n\r\nПо този начин ищецът в главното производство твърди, че е претърпял вреди от нарушаване на правото на Европейския съюз.\n\r\nДелото в Европейския съд в Люксембург е образувано по искане на Варненския административен съд, който иска разяснения за реда за търсене на обезщетение за вреди от нарушение на правото на ЕС.\n\r\n Главният експерт на съда днес заключава, че неналичността на депозити трябва да бъде обявена в срок от 5 работни дни след като компетентният орган е установил за първи път, че дадена кредитна институция не е изплатила дължимите и изискуеми депозити, независимо от решението за нейната неплатежоспособност и отнемането на банковия й лиценз. Неспазването на това изискване представлява достатъчно съществено нарушение на правото на Съюза, за да ангажира отговорността на държава членка, смята експертът на съда. \n\r\nВарненският състав е посъветван  да приеме, че правото на ЕС допуска възможността в България да се прилагат, в зависимост от действащия публичен орган, два различни процесуални режима — по реда на Гражданския процесуален кодекс и по реда на Административно процесуалния кодекс — за предявяване на искове за отговорност на държавата поради нарушения на правото на Съюза, стига за частноправния субект да е ясно до кой процесуален режим трябва да прибегне в конкретния случай и този режим да позволява ефективното реализиране на правото на обезщетение.\n\r\nОкончателното решение на съда ще излезе след няколко месеца, но обикновено то следва мнението на главния правен експерт.\r\n ", "date": "2018.06.07", "title": "Вложителите на КТБ могат да търсят обезщетение от БНБ"}
{"url": "https://www.dnes.bg/stranata/2018/06/07/plajovete-dostypni-i-za-invalidi-inache-globa.378685", "text": "Комисията за защита от дискриминация започва проверки за достъпна среда и по плажовете. Това съобщи във Варна председателят на комисията Ана Джумалиева след среща с областния управител Стоян Пасев и с ръководители на държавни и общински институции, цитирана от БНР. \n\r\n\"Още януари месец сме изпратили писма до министъра на регионалното развитие, до министъра на туризма с желанието е препоръката при процедури, при отдаване плажове на концесии, че трябва да бъде съобразено и това изискване, а именно - да има достъпна архитектурна среда за хората с увреждания\", допълни тя.\r\nКомисията за защита от дискриминация провежда национална кампания за достъпността на градската среда и на публичните сгради.\r\nПървоначално комисията ще дава предписания за адаптация на средата, а при неизпълнение, нарушителите ще бъдат глобявани.\r\n ", "date": "2018.06.07", "title": "Плажовете достъпни и за инвалиди, иначе – глоба!"}
{"url": "https://www.dnes.bg/zvezdi/2018/06/07/djoni-dep-slab-zaradi-dieta-ne-ot-bolest.378704", "text": "Актьорът и музикант Джони Деп, който пътешества с бандата си Hollywood Vampires, успя да уплаши феновете си с променения си външен вид.\r\nЗвездата от \"Карибски пирати\" бе видимо отслабнал и мнозина помислиха, че актьорът може да има здравословни проблеми.\r\nДжони преживява труден период след развода си с Амбър Хърд, а също така и се съди с бившите си мениджъри.\r\nНо според US Weekly, Деп се чувства много добре и се наслаждава на турнето с групата си. Причината за намаленото му тегло е диета, която спазва за да е във форма за турнето.\r\n\"Той няма никакви сериозни проблеми със здравето\", заявил източник пред изданието.\r\nВижте още за звездите в ", "date": "2018.06.07", "title": "Джони Деп – слаб, заради диета, не от болест"}
{"url": "https://www.dnes.bg/obshtestvo/2018/06/07/e-recepta-moje-da-ima-do-kraia-na-godinata.378714", "text": "Електронната рецепта може да бъде факт до края на годината. Това каза министърът на здравеопазването Кирил   по време на заседанието на парламентарната Комисия по здравеопазване.\r\nПо думите му в средата на 2019 година се очаква да има електронно  здравеопазване, предаде БТА.\r\nЗа липсата на лекари в различни специалности и специализацията на медиците министърът каза, че наредбата има нужда от промяна и е направен пълен анализ на  човешките ресурси в системата.\r\nПо думите му МЗ трябва да защити пред  правителството предложение, според което обучението и придобиването на  специалност, както и продължаващото обучение, да бъдат за сметка на  държавния бюджет.\r\r\n                    \r\n                    За това трябва да убедим и Министерството на  финансите, допълни още той.  добави, че ако това предложение бъде прието, лекарите ще имат ангажимент да работят определен период от време в България.\r\nВ отговор на въпрос, свързан с дължимите от НЗОК суми към чуждите здравни фондове, министърът подчерта, че до края на годината ще бъдат платени 73 млн. лв., а до  края  на следващата година ще бъдат разплатени всички дължими суми, за  които е  изтекъл 18-месечният безлихвен срок за плащане.", "date": "2018.06.07", "title": "Е-рецепта може да има до края на годината "}
{"url": "https://www.dnes.bg/politika/2018/06/07/doncheva-se-izvini-viceto-ne-sym-i-govoritel.378722", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъпругата на вицепремиера Томислав Дончев се извини във Facebook, заради статус, в който заяви: \"Морковите за циганите са на свършване, време е за тоягата!\".\n\n\r\nВъпреки извинението три организации поискаха от вицепремиера Томислав Дончев да се разграничи от изказванията на съпругата си публично или да подаде оставка.\r\nПред камерата на Bulgaria ON AIR той коментира ситуацията и заяви, че всички български граждани имат равни права.", "date": "2018.06.07", "title": "Дончева се извини, вицето: Не съм й говорител!"}
{"url": "https://www.dnes.bg/blizak-iztok/2018/06/07/moskva-ukrepva-poziciite-si-v-blizkiia-iztok-goneiki-iran.378678", "text": "Френските автопроизводители \"Пежо\" и \"Ситроен\" съобщиха преди два дни, че се изтеглят от пазара на Ислямска република Иран. Заявиха направо, че за тях е извънредно важен американският пазар. По същия начин постъпиха и десетки големи западни компании, разширили дейността си в Иран през последните три години. Правителствата в Западна Европа продължават да говорят, че сделката с Иран трябва да остане в сила; на практика обаче се реализира политиката на президента Доналд Тръмп, пише Авигдор Ескин за РЕГНУМ.\n\r\nВ списъка с десетки компании, обявили от месец насам, че се сбогуват с Иран, нямаше нито една от Русия. Читателите може да помислят, че руските индустриални и финансови гиганти не напускат Иран заради принципно несъгласие с политиката на санкции. А подчертано наивните - да предположат, че най-големите руски компании остават в Иран, тъй като са изгубили надежда за връщане на американския пазар.\r\n                    \r\n                    \r\nВсъщност, те не са си тръгнали от иранския пазар поради простата причина, че изобщо не са там. Москва изигра важна роля, за да бъдат отменени санкциите на световната общност срещу Иран. Дипломатическата й роля бе незаменима, за да се постигне споразумението за иранската ядрена програма. Нека припомним как преди три години едри руски бизнесмени, политици и телетълкуватели възхваляваха иранския режим, описвайки картинно бъдещи многомилиардни договори. Обещания получиха най-големите петролно-газови компании, очакваше се масирано руско присъствие на металообработващия пазар, включително в тръбопроизводството. Обсъждаха се съвместни проекти в авиацията, даже в производството на трактори. Да не говорим за оръжейната сфера.\n\r\nКолосалните пари, спечелени от Иран при сключването на сделката и с отмяната на санкциите, учудващо за благонамерено мислещите хора в Русия съвсем не отидоха за задълбочаване на икономическите и стратегическите отношения с Москва. Нито един голям договор не бе даден на руски специалисти - Иран се обърна изцяло към Запада. Всички обещания да се развиват търговски и икономически отношения с Русия останаха неизпълнени, казано на политкоректен дипломатически език.\n\r\nЩе открием, че още през 2009 г. много известният в миналото аналитик на ЦРУ Джордж Фридман, шеф на голям институт за стратегически изследвания, е предупредил в интервю за руската телевизия \"Раша тудей\": САЩ и Иран ще тръгнат към сближаване, играейки срещу Русия. Прав беше, предсказвайки, че Русия ще укрепне, а това ще предизвика недоволството на регионални сили като Украйна, Полша и Иран. Администрацията на Обама започна близко широкомащабно сътрудничество с Иран по-специално с надеждата да използва тази страна срещу интересите на Русия. И Вашингтон до голяма степен успя - по време на управлението на Барак Хюсеин Обама. Стратегията на Тръмп обаче отдава предпочитание на Москва пред лицето на иранската заплаха, а не обратното.\n\r\nЧувам вече вой зад гърба си: ами сътрудничеството с Иран в Сирия? Иран наистина подпомогна съществено режима на Асад, преди там да пристигнат руските Въздушнокосмически сили (ВКС). Не говоря единствено за участието на самите ирански войници в сухопътни операции срещу противници на режима - не забравям и включването на Хизбула наред с други шиитски бойци. От 2015 г. сътрудничеството между Москва и Техеран с цел унищожаване на групировката \"Ислямска държава\" е добило системен характер.\n\r\nС какво обаче руско-иранското взаимодействие с цел да се ликвидират сунитските терористи в Сирия се различава от американско-иранското взаимодействие в Ирак, целящо да се ликвидира там ЕД? Отговорът е прост: Техеран всъщност се стреми да премахне сунитските терористи в региона; тук има общи интереси и с Москва, и с Вашингтон. Видяхме ирански военни да се бият рамо до рамо с шиитски отряди в сухопътните битки в Алепо (заедно с остатъците от армията на Асад и подпомагани от руските ВКС). Такава бе и картината в Ирак - в Мосул, където пак ирански военни заедно с шиитски бойци \"прочистваха\" терена заедно с иракски колеги, получавайки въздушна подкрепа от американската авиация. Звучи иронично, но пряко военно сътрудничество между Техеран и Вашингтон в Ирак се развиваше и през управлението на Тръмп.\n\r\nКъм днешна дата иранското присъствие в Сирия е вече не само излишно, но и вредно с оглед руските интереси. Подкрепяна от руските ВКС, армията на Асад се справя с текущите военни задачи. За близките години в Сирия не се очертава никакъв мир, но огнищата на съпротива вече не застрашават пряко режима. Така Иран се превръща в опасен конкурент на сирийска територия. Техеран използва присъствието си в Сирия например, за да разположи там ракети, способни да заплашват Израел. През последните две години израелците унищожиха по-голямата част от иранската инфраструктура, но днес нито Русия, нито Сирия нямат никакъв интерес от този конфликт. Израелската армия поднесе такава изненада с високопрофесионалните си действия, че иранските войски дори не отвърнаха - с изключение на един-единствен път.\n\r\nРусия не се кани да брани интересите на Ерусалим в региона, но Москва със сигурност не желае и търкания с Израел заради иранската фикс идея. Страните ни са стигнали до разбирателство: Израел не пречи да се укрепва режимът на Асад в Сирия, а Русия не му пречи да води превантивни операции срещу Хизбула и Иран, също и срещу ИД. Така стигнахме до откритото руско настояване Иран и Хизбула да напуснат Сирия. Със сигурност можем да предположим, че в случая думата на Русия ще е решаваща.\n\r\nМного по-трудно ще е обаче Анкара да бъде убедена да изтегли от Сирия военния си контингент. Фактически Турция окупира днес доста обширни територии в Северна Сирия. Още по-сложна е ситуацията с автономните кюрдски региони, дейно подкрепяни от американците.\n\r\nПоради всичко това мнозина сериозни експерти в Русия гледат положително на евентуална смяна на режима в Иран. Предпазливо и с известен скептицизъм можем да предположим, че от гледище на Русия бъдещият режим в Иран няма да е по-лош от сегашния. А може би ще е по-добър, както сочат добрите отношения между Москва и иранския шах. Продължили чак до свалянето му с участието на Държавния департамент на САЩ и на тогавашния президент Картър.\n\r\nРуските познавачи на кремълската политика и на Близкия изток помнят, че във всички принципно важни стратегически конфликти Иран е заемал позиция, враждебна към Москва. Вашингтон бе \"големият сатана\", а Москва - малкия, но не и съюзник. Това пролича не само в Афганистан, но и в Югославия, където иранските \"гвардейци на революцията\" проливаха сръбска кръв, воювайки на страната на босненците. Доколко активно е подкрепял Иран чеченските и други сепаратисти? Въпрос, по който експертите спорят. Но няма спор, че Техеран приветства американското нахлуване в Ирак и в Либия. Иран се държа като съперник на Русия и в повечето случаи - като конкурент.\n\r\nТака е и днес. Затова Русия настоява иранските военни и шиитските бойни отряди да напуснат Сирия. Това е необходимо условие, за да започне вътрешното помиряване на сирийска земя. Условие, може би не съвсем достатъчно - но необходимо.\r\n/БТА/", "date": "2018.06.07", "title": "Москва укрепва позициите си в Близкия изток, гонейки Иран"}
{"url": "https://www.dnes.bg/obshtestvo/2018/06/07/shumen-opasna-sgrada-i-apel-za-evropeiski-transport.378681", "text": "В платформата на HelpBook.info получихме два сигнала от потребител за проблемите в Шумен.\r\nПървият е за изоставена  в града. В него се твърди, че на ул. \"Г. С. Раковски\", непосредствено срещу предпоследната спирка преди парк Кьошковете, се издига триетажна сграда, която от поне 25 г. е необитаема и се саморазрушава. По различно време тя е обитавана от клошари, в нея играят деца, използва се за \"тоалетна\" от шофьори и минувачи, изхвърлят се вътре строителни и други отпадъци. От стените се отронват парчета бетон, тухли и мазилка, които са опасни за всички. Сградата в този момент е буквално бунище.\r\r\n                    \r\n                    Освен това тя е на пътя към старата Шуменска крепост, която е туристически обект, посещаван от туристи и от чужбина. Тя е опасна, загрозява и е в ущърб на името на общината и града. Сградата е собственост на Община Шумен и е на два пъти посещавана от комисии. Веднъж е била заграждана с ленти, които стояли два-три дни, без да има други последствия.\r\nЖивеещите на улицата са обезпокоени и недоволни от липсата на мерки вече трето десетилетие – сградата би трябвало да бъде съборена, а теренът почистен. Потребителят моли настоятелно: \"Общината да се ангажира най-после с проблема\".\r\nСъщият потребител се възмущава от положението на градския транспорт в града.\r\n\"Пиша Ви относно една дълбоко пазена \"тайна\": информацията за. В градовете от неговия ранг (по численост на населението и територия) по спирките за градския автобусен транспорт има информация за линията (списък с номерата на минаващите автобуси, с имената на спирките и възможностите за прехвърляне на друга линия), както и на разписанието в делнични и почивни дни.\r\nНа самата спирка би могло да се постави табло от подходящ материал, в което освен тази информация да се сложи и карта на града и линиите. Това е елементарна грижа към пътниците, уважение към нуждите и времето им. Тази информация е своеобразна реклама и начин да се привлекат повече пътници, които да не ползват личните си автомобили, както и незаконните таксита.\r\nОбщината може да постави такова изискване към фирмата превозвач. В настоящия момент градският транспорт е по-лош отпреди 30 - 40 години. Много от пътуващите не знаят маршрута на автобусните линии, имат достъп само до едно напечатано на циклостил \"разписание\", което освен всичко е и неактуално.\r\nЕжедневно освен това поне 3 хил. души, ангажирани с Шуменския университет, го посещават, без да имат редовен транспорт до него. Моля, Общината да вземе необходимите мерки, за да стане градът ни поне малко европейски в това отношение.\"\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в \n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.06.07", "title": "Шумен – опасна сграда и апел за европейски транспорт"}
{"url": "https://www.dnes.bg/zvezdi/2018/06/07/konchita-vurst-s-nova-viziia-blondinka-s-brada.378687", "text": "Кончита Вурст с нова шокираща визия. Победителката в песенния конкурс \"Евровизия\" 2014 в Копенхаген се появи изцяло променена на благотворителен бал във Виена за събиране на средства за проекти за лечението на ХИВ.\r\nТомас Нойвирт, чийто артистичен псевдоним всъщност е Кончита, се появи на сцената с изрусена брада и коса, облечен в бяла рокля, съобщи \r\nТой дори имаше сценичен партньор, с когото не се притесни да се целуне. През април Нойвирт призна, че е ХИВ позитивен, но е предприел мерки за лечение, които дават резултат.\r\n ", "date": "2018.06.07", "title": "Кончита Вурст с нова визия – блондинка с брада!?"}
{"url": "https://www.dnes.bg/notifikacii/2018/06/07/vse-poveche-mladi-pushat-kanabis-1-vseki-den.378706", "text": "Нараства употребата на канабис сред младите хора. Това показват данните от годишния доклад на Европейския център за мониторинг на наркотиците и наркоманиите. \n\r\nДокументът беше представен пред парламентарната Комисия по здравеопазване от главния изследовател в Центъра Лукас Визинг.\n\n\n\r\nЕдин процент от употребяващите канабис го ползват ежедневно. \n\r\nНад 9 хиляди са смъртните случаи в Европа от свръхдоза, основно на опиоиди, каза още Визинг, уточнявайки, че това са данни за 2016 г. \n\r\nПо думите му тези случаи са най-много в Северна Европа.\n\r\nОколо 1 млн. и 300 хиляди европейци употребяват опиоиди, което е 2-3 на 1000 души. Само по себе си това не е много, но те струват много на здравната система, обясни Визинг, цитиран от БТА. \r\nОсновните подходи, които се използват за намаляване на смъртните случаи от опиоиди са чрез подобряване на общата информираност на населението, преминаване на опиоидно-субституираща терапия /ОСТ/ и др. \n\r\nВ Югоизточна Европа полицията е конфискувала най-много кокаин, а в останалите части на континента - амфетамини и екстази. \n\r\nВ 40 на сто от всички случаи на конфискации канабисът е бил под формата на трева, а в останалите - под формата на смола. В доклада се посочва още, че около 2 млн. млади хора са опитали кокаин през последната година. \n\r\nОколо 350 са новите психоактивни вещества, като 21 нови са били докладвани от 2017 година насам, но намаляват в сравнение с пикът, постигнат през 2014 год. \n\r\nНе може да се каже точно на какво се дължи спадът, но вероятно е на по-строгите регулации в Европа и в Китай, допълни Визинг. \n\r\nВ 19 болници в 13 държави е установено, че едва 7 на сто от случаите при тях са свързани с нови психоактивни вещества, а останалите проценти са свързани с добре познати наркотици. \n\r\nВ затворите се стига до много остра форма на интоксикация с наркотици, което води и до прояви на насилие.\n\r\nНай-много се употребяват синтетични канабиоиди.", "date": "2018.06.07", "title": "Все повече млади пушат канабис, 1% – всеки ден!"}
{"url": "https://www.dnes.bg/zvezdi/2018/06/07/sagata-uainstiin-shte-lysne-i-na-goliam-ekran.378688", "text": "Брайън де Палма ще заснеме хорър, посветен на скандала, който е свързан с обвиненията в сексуален тормоз и сексуално насилие срещу Харви Уайнстийн.\n\r\n77-годишният режисьор разкри подробности за новия проект, над който работи. Филмът ще е вдъхновен от сагата, в която е замесен влиятелният 66-годишен холивудски продуцент.\n\r\n\"Работя над филм за този скандал - заяви режисьорът пред в. \"Паризиен\". - Обмислям проекта заедно с френски продуцент. Главният персонаж няма да се казва Харви Уайнстийн, но става въпрос за хорър, в който ще има извършител на сексуално насилие, а действието ще се развива във филмовите среди\".\n\r\r\n                    \r\n                    Лентата ще е озаглавена \"Хищник\", предава БТА. Тя ще бъде продуцирана от Саид Бен Саид, който е работил с Де Палма над филма му \"Страст\" (2012 г.) с участието на Рейчъл Макадамс и шведската актриса Нуми Рапас.\r\nДе Палма, стана известен с филмите си \"Кари\", \"Белязаният\" и \"Недосегаемите\", сподели също, че хорърът ще бъде заснет в контекста на сексуалните посегателства в Холивуд, като събитията ще бъдат представени на фона на кинофестивала в Торонто.\r\nВ предишно интервю той заяви, че познава много хора, замесени в скандали, които са свързани със сексуални посегателства.\r\nDnes.bg припомня, че Джон Малкович ще влезе в образа на продуцента-насилник, в постановка на Дейвид Мамет, която ще бъде представена догодина на лондонска сцена.", "date": "2018.06.07", "title": "Сагата \"Уайнстийн\" ще лъсне и на голям екран"}
{"url": "https://www.dnes.bg/notifikacii/2018/06/07/liatoto-ne-e-tuk-a-veche-rezervacii-za-2019-a-v-luks-hoteli.378679", "text": "Все повече туристи в България избират места за настаняване, предлагащи висококачествени услуги. През 2017 г. пренощувалите в обекти с 4 и 5 звезди са били над 3,7 млн., което е с 32 на сто повече спрямо 2014 г.\r\nС такъв ръст са и реализираните нощувки за този период, а приходите от тях през 2017 г. са над 919 млн. лв. - почти 49 на сто ръст спрямо 2014. Това е заявила министърът на туризма Николина Ангелкова при откриването на третия международен \"Hotel&Tourism investment forum\", съобщи министерството.\r\nПо думите й България е интересна не само с природата и културата си, но и като място за правене на бизнес, за което нашето законодателство предвижда редица данъчни облекчения и стимули за значими инвестиции.\rАнгелкова е припомнила, че през 2017 г. България е посетена от близо 8,9 млн. чуждестранни туристи, което е повече от населението й и над 7 на сто ръст спрямо рекордната до момента 2016 г. Поставихме много добро начало и на 2018-а и очакваме поне 5 на сто ръст на туристите спрямо миналогодишните рекорди, е казала още тя.\r\nАнгелкова е съобщила, че леглата в 4- и 5-звездните места за настаняване са се увеличили за периода 2014-2017 от близо 121 хил. на около 150 хил., което е около 24 на сто ръст.\r\nЛуксозните хотели през 2014-а са били 369, а през 2017 са вече 418. Това са местата и леглата, които се изчерпват най-бързо при резервациите, и вече се резервира лято 2019-а.\r\nКато дял в общия брой на 4- и 5-звездните хотели се падат около 43 на сто от леглата в местата за настаняване с поне 10 легла у нас, като тенденцията е за устойчиво нарастване.", "date": "2018.06.07", "title": "Лятото не е тук, а вече резервации за 2019-а в лукс хотели"}
{"url": "https://www.dnes.bg/stranata/2018/06/07/plovdivski-dirigent-zagina-zatisnat-ot-karavana.378721", "text": "Диригентът на Духов оркестър - Пловдив Христо Костов издъхна днес на място, след като собствената му каравана го е затиснала. От полицията уточниха, че инцидентът е станал по обяд. \r\n59-годишният музикант е ремонтирал караваната. Не е ясно по какви причини тя го е затиснала.\r\nТрагедията се е разиграла на улица \"Скопие\" в квартал \"Кючук Париж\", уточнява \"Марица\". \r\nХристо Костов е известно име в града на тепетата. Освен диригент на духовия оркестър, той е преподавател в Академията за музикално и танцово изкуство, където се ползва с авторитет сред колегите и студентите. \r\n ", "date": "2018.06.07", "title": "Пловдивски диригент загина, затиснат от каравана"}
{"url": "https://www.dnes.bg/politika/2018/06/07/politika-na-praga-stabilnost-ili-pak-plavashti-mnozinstva.378666", "text": "България е на прага на нова политическа ситуация – между стабилност и плаващи мнозинства. Това смятат наблюдателите от Институт \"Иван Хаджийски\", които публикуваха традиционния си месечен политически анализ.\r\nВ ГЕРБ не могат да не са наясно какво значат зачестилите совалки на лидери на коалиционните партньори при други партии, пише в доклада. Авторите му припомнят скорошните срещи на Корнелия Нинова с лидерите на ВМРО и на НФСБ Красимир Каракачанов и Валери Симеонов.\r\nСлед година \"стабилност\" на властта отново се вижда практиката на \"плаващите\" парламентарни мнозинства, заключават анализаторите и дават примери с темите за вероизповеданията, за идеите на Валери Симеонов, за АЕЦ \"Белене\" и др.\r\r\n                    \r\n                    В анализа се констатира и че управлението ще трябва да търси нов вътрешнополитически сюжет, който рязко да замени геополитическия приоритет от европредседателството.\r\nТо създаде впечатлението за завой на ГЕРБ и лично на Борисов към Москва, припомнят анализаторите. Според тях на този фон председателя на ПГ на ГЕРБ Цветан Цветанов се откроява като \"дисидент\" с прозападна категоричност. Но и самият Цветанов е принуден да застане зад лидера си, докато Борисов е атакуван от \"старите десни\", обобщават те.\r\n\"ГЕРБ страда от обвинения отдясно, че вече е в практически русофилски унисон с БСП, се напомня в анализа. Независимо дали изобщо е вярно, това може да има и непредвидим ефект върху консолидацията на БСП и нейната опозиционна яркост\", смятат наблюдателите.\r\nСпоред тях ДПС е в изчакваща позиция.\r\nПредвидените за 24 юни избори в Турция ще създадат съвършено нова политическа ситуация – или внезапен край на \"ерата Ердоган\" и продължителна нестабилност (която вероятно ще затвори Турция във вътрешните й проблеми), или окончателно укрепване на едноличната власт на президента (което вероятно ще даде импулс на още по-настъпателна външна политика, в т.ч. спрямо съседите). В ДПС, по всичко личи, че калкулират втория вариант като опасен за тях. Затова доста еднозначно те застанаха зад опозиционния кандидат-президент Мухарем Индже и му предоставиха възможност да говори на митинг против Ердоган в Кърджали, и то в присъствието на Мустафа Карадайъ, се казва в юнския анализ на Институт \"Иван Хаджийски\".\r\nСпоред авторите му между тримата лидери на Обединените патриоти има един консенсус - че кабинетът остава. Заедно с това обаче те вече съвсем открито признават разминаванията си по повечето теми.\r\nВалери Симеонов изпъква с активността си и успява да засегне важни проблеми и да провокира разгорещени дебати, в които печели подкрепа, надвишаваща многократно електората на партията му.\r\nКрасимир Каракачанов остава по-балансираният и отворен за контакти в патриотичната коалиция. Волен Сидеров залага напълно на \"руската карта\", като по този начин предлага и комфорт на премиера Борисов във вземането на международни решения.", "date": "2018.06.07", "title": "Политика на прага: Стабилност или пак плаващи мнозинства?"}
{"url": "https://www.dnes.bg/obshtestvo/2018/06/07/knsb-sreshtu-bezraboticata-s-ideia-vaucheri-za-remonti.378709", "text": "КНСБ подготвя предложение до управляващите за въвеждане на система от ваучери за различни дребни ремонти по домовете.\r\nИдеята е тези услуги да бъдат извършвани от безработни и от хора от останалите уязвими групи на пазара на труда, каквито са младежите и хората над 55-годишна възраст.\r\n\"Това е една идея, която работи много успешно в последните шест, седем години в Белгия, в Холандия и във Франция\", коментира президентът на синдиката Пламен Димитров.\r\nПо думите му предложението има потенциал да създаде десетки хиляди работни места, при това в светлата част на сектора и да го \"изсветли\" още.", "date": "2018.06.07", "title": "КНСБ срещу безработицата с идея: Ваучери за ремонти"}
{"url": "https://www.dnes.bg/notifikacii/2018/06/07/porasnali-deca-s-jestok-nekrolog-svetyt-e-po-hubav-bez-maika-mi.378682", "text": "Брат и сестра пишат брутален некролог на собствената си майка, която е починала преди седмица. Чрез това си действие те разкриват болката и разочарованието си от преживяното през годините.\r\nНекрологът за 80-годишната Кейтлин Демлууд се появява в \"Редууд Фолс Газет\" миналата седмица. В него се разказва как жена от Минесота изоставила децата си, за да бъдат отгледани от баба си и дядо си, защото тя забременява от брата на съпруга си. Пише още, че тя няма да липсва на децата, които е изоставила и светът е по-хубав без нея. Некрологът е публикуван с точните им думи. Дори вестник от Спрингфилд е отказал да го публикува, защото е бил прекалено обиден.\r\nПред Daily Mail говори бившият професионален боксьор Джей Демало, на 58 години, за да обясни защо заедно със сестра си Джина публикуват такъв некролог. Той казва, че майка им никога няма да разбере през какво са преминали, но иска поне да имат последната дума. Идеята била на Джина, когато разбрала от братовчедка, че Кейтлин е на смъртно легло.\rЗа приятелите на Джина и Джей от детството било шокиращо, че майка им не е била мъртва. Те са смятали, че е загинала в катастрофа или нещо подобно. Демало признава, че той и сестра му Джина са имали \"резерви\" за написването на некролога, съзнавайки, че това може да предизвика раздразнение.\r\nЖивата сестра на Кейтлин, Джуди, казва пред Daily Mail, че некрологът на племенниците ѝ е злобен и неимоверно са наранили семейството. Но за Демало и сестра му е много важно, че истината е излязла наяве след толкова години в тайна. Те смятат, че може да се напише книга или да се направи филм за преживяванията им и хората пак не биха повярвали през какво са преминали.\r\nДокато цял живот са се опитвали да отгатнат живота на майка си, години по-късно се подрежда цялата истина. Научават, че имат двама полубратя, за които разбират малко след раждането им. Джей и Джина са били нещастно изоставени в Минесота, докато майка им и децата ѝ са живяли щастливо. Двамата разказват, че майка им ги е посетила два пъти по празници. Показвала им е картички с другите си деца, на които играят карти и се забавляват.\r\n\"Сякаш не съществувахме за нея. Как можеш да причиниш това на собствените си деца? Тогава осъзнахме, че трябва да се махнем от Минесота\", споделя Демало.\r\nТой казва, че армията и боксът са го спасили. Сега той има едно дете и живее във Флорида. Джина е омъжена и също живее във Флорида, работи като чистачка. Нещата не са били лесни за тях. Но и двамата са доволни, че са публикували тяхната истина за майка си и биха го направили отново.", "date": "2018.06.07", "title": "Пораснали деца с жесток некролог: Светът е по-хубав без майка ми!"}
{"url": "https://www.dnes.bg/stranata/2018/06/07/tir-zaseche-avtobus-toi-katastrofira-ima-raneni.378710", "text": "Румънски автобус с туристи катастрофира тази сутрин между Видин и Монтана. Няколко души са пострадали.\r\nАвтобусът пътувал от София към Видин, когато преди град Димово е бил засечен от идващ насреща тежкотоварен автомобил, съобщи Нова тв.\r\nЗа да избегне челен сблъсък, шофьорът излязъл от пътното платно и се забил в крайпътните дървета.\r\n46 души са пътували в автобуса. 10 от тях са транспортирани във видинската болница. От удара трима са получили различни фрактури.\r\nВсички пътници са прегледани и освободени.\r\n ", "date": "2018.06.07", "title": "ТИР засече автобус, той катастрофира! Има ранени"}
{"url": "https://www.dnes.bg/politika/2018/06/07/ubiici-na-pytia-vseki-peti-shofior-u-nas-s-kupena-knijka.378699", "text": "Корупцията в структурите на Министерството на транспорта и облечените в прекалена власт негови агенции бяха посочени като един от сериозните проблеми на пътната безопасност по време на публична дискусия в Благоевград. \n\r\nГрадът бе четвъртата спирка на общественото обсъждане на трите нови законопроекта за пътна безопасност. За четвърти път те получиха жълт картон от експертите и представители на неправителствени организации. \n\r\nНад 300 страници с критики към законите са внесени до този момент, призна заместник-министърът на вътрешните работи Красимир Ципов, който е и ръководител на работната група по проектозаконите.\n\r\nНе слабостите в нормативните актове, които вероятно ще се доработват поне още година, бяха основната причина за тревожната камбана, която започна да бие обществото, а корупцията. Инструктори, провеждащи шофьорски курсове, казаха: \"Какъвто и закон да направим за движение по пътищата и за подготовка на водачите, докато не се справим с корупцията, няма да има никакъв ефект. Годишно се продават около 40 хил. книжки. Всеки пети шофьор е с купена книжка\".\r\n                    \r\n                    \r\nТемата за нестихващата корупционна епидемия в транспортното министерство и в Изпълнителна агенция \"Автомобилна администрация\" повдигнаха от Института по пътна безопасност.\r\n\"Не може да има взети изпити от водачи, които са полуграмотни, да не кажа неграмотни. Не може да има арестувани служители, които провеждат такива изпити, и да продължават да работят в институцията, която провежда изпити. Ако това не се коригира и не започнем кардинално да работим в тази сфера, ще ни бъде много трудно и ще отчитаме само тежки произшествия със загинали\", посочиха те.\r\nЗам.-министърът на транспорта Ангел Попов отговори: \"Преписките са 11 и сме помолили 11 пъти прокуратурата да ни даде право да ги освободим. Отговорът е следният :\"Води се дело. Докато не бъдат осъдени тези хора и съдът да потвърди тяхната вина, нямаме право да ги уволним\".", "date": "2018.06.07", "title": "Убийци на пътя! Всеки пети шофьор у нас с купена книжка"}
{"url": "https://www.dnes.bg/obshtestvo/2018/06/07/maika-dlyjnica-li-sym-na-dyrjavni-bolnici-za-pregled-na-decata-mi.378698", "text": "Майка Министерството на здравеопазването за неправомерно искане на пари от държавни болници чрез платформата за сигнали .\r\nТя разказва, че през месец май с трите си деца е посетила центъра, в който педиатърът им има договор за лечение през почивните дни. Там обаче са срещнали две момчета - стажанти, които са обяснили, че в МЦ \"Света София - Люлин\" няма педиатри, след което са им дали направления за преглед, като са ги насочили към Пета градска болница.\r\nВ съботния ден в болницата срещат лекарка, която е на смяна и им казва, че направленията важат от понеделник до петък.\r\r\n                    \r\n                    \"Все пак, карайки ме да смятам, че ми прави услуга, взе направленията и прегледа децата, но не пропусна да каже, че по принцип трябва да си платя 150 лв. за прегледите. Дадохме ѝ 5 лева да пие \"кафе\" за причиненото неудобство\", четем в сигнала на дамата.\r\nНа 19.05 най-малкото дете, което е на годинка и половина, вдига висока температура с кашлица. Педиатърът насочва майката към Детска белодробна клиника. След час и половина чакане, детето сваля температурата от 39 градуса до 37,2. Лекарката констатирала, че е с бронхиолит и понеже семейството има инхалатор (не ги хоспитализират), изписват лекарства за домашно лечение. \r\nСлед прегледа искат от дамата да заплати 35 лева, тъй като дори на вратата пишело \"По преценка на лекаря - прегледите се заплащат\".\r\n\"Та, въпросът ми е след като посещавам държавни лечебни заведения с деца под 18 г., не подлежат ли на безплатни прегледи? Не съм заплащала нищо в Детска белодробна клиника, в момента длъжница ли съм на болницата и ако да - на какво основание?\", пита в сигнала си майката.  \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.06.07", "title": "Майка: Длъжница ли съм на държавни болници за преглед на децата ми?"}
{"url": "https://www.dnes.bg/temida/2018/06/07/tiradjiiata-ubil-bremennata-severina-i-myja-i-nadrusan.378693", "text": "Под въздействието на марихуана е бил 28-годишният украински тираджия Станислав Пислар, който уби на магистрала \"Тракия\" бременната Северина Коралска и мъжа й Ивайло Минчев. Това стана ясно в Пловдивския апелативен съд, където прокурорът Андрей Атанасов предостави резултатите от съдебно-химическата и токсикологична експертиза.\n\n\n\n\r\nТя е отчела, че в кръвта  и урината на тираджията има наличие на тетрахидроканабинол - марихуана, съобщи \"\". \r\nЗадържаният реагира като чу за заключението. Той твърди, че това не може да бъде. Защитничката му заяви, че липсвали данни какво е количеството наркотик.\r\r\n                    \r\n                    Пислар с насълзени очи повтори, че много съжалявал и ако можел, би дал своя живот, за да върне загиналите съпрузи. Северина издъхна бременна в 7-ия месец. Украинецът настояваше съдът да го пусне под домашен арест.\r\nАдвокатката му представи договор, според който клиентът й е наел жилище в Пловдив.\r\nСпоред магистратите обаче съществува реална опасност Станислав Пислар да се укрие, тъй като често пътувал зад граница.\r\nС държавата, в която живее и където има постоянен адрес - Украйна, България няма сключен договор за правна помощ.\r\nМагистратите отчетоха, че за извършеното от тираджията престъпление Наказателният кодекс предвижда тежко наказание - лишаване от свобода от 5 до 20 г.  С този аргумент те го оставиха за постоянно в ареста. Определението не подлежи на обжалване.\r\nНа 28 май Пислар помете с камиона си \"Ауди\"-то, в което пътували Северина и Ивайло. Те отивали на преглед в София. Двамата загинаха на място.", "date": "2018.06.07", "title": "Тираджията, убил бременната Северина и мъжа й – надрусан "}
{"url": "https://www.dnes.bg/mish-mash/2018/06/07/keniia-na-razhodka-slon-vnese-smut-v-krotkiia-noivid.378707", "text": " \r\nЖителите на западния германски град Нойвид имаха необичайна сутрин. \n\r\nРазнообразието в живота им внесе слона Кения, който избягал от местния цирк. \n\r\nКения обаче не бил агресивен и нито минувачи, нито коли го смутили. Той кротичко си се разхождал из Нойвид.\n\r\nМного хора заснеха слона Кения как броди из града и качиха филмчетата в интернет, пише БТА. Животното обаче успя да измине само 1 км, преди служител на зоологическата градина да го убеди спокойно да се върне.\r\n                    \r\n                    \r\nСлонът не е причинил никакви затруднения в уличното движение. Няма и пострадали, каза говорител на полицията.\n\r\nА как е ууспял да избяга от цирк Кроне? Според полицията вероятно е скъсал оградата на заграждението си. \n\r\nНо въпреки че Кения е бил доста спокоен по време на разходката си и е бил върнат обратно в цирка в рамките на час, много хора звънели в полицията през целия ден... защото видели клипчета в интернет. \r\n \r\n", "date": "2018.06.07", "title": "Кения на разходка... слон внесе смут в кроткия Нойвид"}
{"url": "https://www.dnes.bg/notifikacii/2018/06/07/na-iug-gradiat-obraza-na-kim-s-kafe-late-i-reklama-na-fitnes.378690", "text": "Заради ракетните изпитания, ядрените заплахи и безмилостното унищожаване на противници образът на севернокорейския лидер Ким Чен Ун досега зловещо тегнеше над Юга.\n\r\nВ последно време обаче посетителите на кафене в централната част на Южна Корея виждат как ликът на Ким Чен Ун ги гледа от чашите им с кафе, пише Ройтерс.\n\r\nСлед като през април Ким, широко усмихнат, се срещна с южнокорейския президент Мун Дже Ин, в кафенето \"Ин енд аут\" в град Чонджу (на три часа път от столицата Сеул в южна посока) се сервират латета с лицата на двамата лидери, изрисувани върху пяната от мляко.\n\r\nВ заведението има и надпис, че на клиентите се предлага възможност да се снимат и след това лицето им да бъде изрисувано върху пяната редом до тези на Мун и Ким.\r\n\"Гледах по телевизията междукорейската среща и бях много впечатлен\", каза собственикът на кафенето Ким Чен Ир, който по случайност се казва по същия начин като бащата на Ким Чен Ун. \"Заведението ми се казва \"Ин енд аут\" (на английски \"Вътре и вън\") и направих латето, молейки се за мир, с надеждата някой ден да можем да от Южна Корея да ходим до Северна и да се връщаме.\"\n\r\nНяма много други стопански обекти, които да рискуват да използват образа на Ким, но след срещата на върха през април, на която Ким се показа като приветлив млад човек, все повече южнокорейци променят отношението си към този лидер, заплашвал преди това да унищожи Сеул.\n\r\nСлед като дойде на власт през 2011 г., Ким сипеше нападки срещу Южна Корея и нейното ръководство, но беше и че е наредил убийствата на чичо си и своя полубрат, както и на десетки функционери, заподозрени в нелоялност.\n\r\nСпоред публикувано на 1 юни проучване на \"Галъп Корея\" добронамереното отношение към Ким сред южнокорейците е нараснало от 10 процента през март до 31 процента през май. Предишно изследване на същата социологическа агенция, направено след срещата през април, сочеше, че след нея 65 на сто от запитаните вече са имали по-положително мнение за Ким.\n\r\nВ навечерието на срещата на върха следващата седмица с президента на САЩ Доналд Тръмп в Сингапур популярността на севернокорейския лидер в Южна Корея вероятно се е повишила още повече.\n\r\nНа втората междукорейска среща на върха през май Мун каза на Ким, че севернокорейският лидер \"в последно време се е сдобил с доста голяма популярност в Южна Корея\", на което Ким отвърна: \"Това е облекчение\".\n\r\nВ миналото южнокорейските власти блокираха някои страници в интернет и арестуваха, дори подлагаха на съдебно преследване граждани по силата на закон, забраняващ \"възхваляването, подпомагането и пропагандирането\" на дейността на севернокорейските институции.\n\r\nПрез 2013 г. по този закон са арестувани над 100 души, макар че според спонсорираната от американското правителство организация \"Фрийдъм хаус\" миналата година този брой е спаднал на седем.\n\r\nПоради тази причина, както и заради репутацията на Ким, много стопански обекти може да се замислят, преди да се опитват да печелят от подобни моди.\n\r\nНо в сеулския фитнес и кикбокс клуб \"Джим 88\" от две години се използва портрет на Ким, макар и по не особено ласкателен начин.\n\r\n\"Трябва да свалиш няколко килограма\" - пише на рекламния транспарант на клуба, на който има снимка на пълничкия севернокорейски лидер, застанал до жена по бикини.\r\nТреньор в клуба, който пожела анонимност, заяви, че въпреки закона и отношението към Ким досега към клуба не е имало критики заради транспаранта.\n\r\nСпоред анализаторите при последните си публични прояви Ким е положил особени усилия да премахне враждебността. Консултантът по пиар Пак Юн Сил заяви, че севернокорейският лидер \"се е възползвал по най-ефективния начин от силата на усмивката на междукорейската среща на върха\".\n\r\nКим Чен Ун \"стратегически избра да покаже, че въз основа на взаимното доверие психологически вече се чувства по-близък с Мун\", посочи тя.\n\r\nНе всички на Юг се радват на по-положителния образ на Ким.\n\r\nСевернокорейският лидер е \"демон\", каза Ким Сан Джин, бивш южнокорейски военнослужещ, протестиращ срещу Севера.\n\r\nЮжнокорейското правителство и преса \"заблуждават гражданите\" и наблягат само на приятната страна на Ким, само и само да се състои американско-севернокорейската среща на върха и да се разиграе \"някакво фалшиво шоу за мир\", заяви той.\n\r\nВ кафенето си в Чонджу Ким Чен Ир каза, че някои антикомунистически настроени хора са се оплакали от тематичното лате с лика на Ким Чен Ун. Като цяло обаче отзивите били положителни и всеки ден по около 20 души идвали, специално за да пият лате с лика на Ким. \r\n/БТА/", "date": "2018.06.07", "title": "На Юг градят образа на Ким: С кафе лате и реклама на фитнес"}
{"url": "https://www.dnes.bg/politika/2018/06/07/gei-paradyt-kani-ninova-tia-otkaza-uvajavam-vi-no.378702", "text": "Организаторите на гей парада в София, който ще се проведе тази събота, поканиха лидерката на БСП Корнелия Нинова да се включи в него и да подкрепи хомосексуалистите в България.\r\nШефката на левите обаче отказа с уговорката, че уважава различията и е против дискриминацията. Нинова даде да се разбере, че всеки от хората й, решил да се включи в Прайда, е свободен да го направи.\n\n\n\r\n\"Приемете уважението ми към ЛГБТИ хората, но разчитам, също така, на уважение към различното мнение. Моето е същото като на тези 75% българи, които цитирате в писмото си. Против съм еднополовите бракове и възможността хора от един пол да осиновяват деца. Разбира се, това е лична позиция, която не ангажира никого другиго\", написа соцлидерката до координатора на Прайда Лилия Драгоева.\r\r\n                    \r\n                    В писмото си, разпространено от пресцентъра на БСП, Нинова припомня, че партията й е против насилието и дискриминацията срещу всеки, включително и ЛГБТИ хората.\r\n\"Те са свободни да избират как да живеят живота си. Но опитите да се натрапват различията на едно общество, което не ги приема, ще има обратния ефект на очаквания от вас\", категорична е тя.\r\n\"Що се отнася до призива Ви България като председател на Съвета на ЕС да заеме ясна политическа позиция по тези въпроси, моля да се обърнете към премиера г-н Бойко Борисов\", завършва Нинова.", "date": "2018.06.07", "title": "Гей парадът кани Нинова, тя отказа: Уважавам ви, но..."}
{"url": "https://www.dnes.bg/stranata/2018/06/07/antoniia-psiholojkata-ot-ada-krai-trud-bez-shofiorska-knijka.378695", "text": "Антония Лукова, 27-годишната психоложка, която предизвика тежката катастрофа с пет ранени деца край село Труд преди дни, е шофирала с отнета книжка.\r\nТова става ясно след като пловдивската прокуратура е изискала от колегите си в столицата справка за шофьорското ѝ досие. По неофициална информация то изобилствало от нарушения.\r\n\"Свидетелството ѝ за управление е отнето за 2 г., след като е била хваната с алкохол зад волана. Този срок още не е изтекъл, така че по време на произшествието на 3 юни Лукова е била без книжка\", съобщи шефът на пловдивската полиция Атанас Илков, цитиран от \".\r\r\n                    \r\n                    Все още не е ясно какви са причините за тежката катастрофа. Във фаталния ден \"Мазда\"-та, зад волана на която е Антония, удря кола от колона автомобили на пътя между селата Граф Игнатиево и Труд. След това продължава в насрещното и се сблъсква челно с друга кола.\n\n\n\r\nВ двете ударени коли пътуват общо пет деца, които по чудо не са пострадали сериозно. Ранени са общо осем души.\r\nСлед като предизвиква катастрофата Антония се опитва да избяга от отговорност. Тя звъни на приятел, който пристига с такси малко преди полицията, застава на шофьорското място на маздата и поема отговорността за инцидента. Тестът му за наркотици се оказва положителен, за сметка на този на Антония, който е отрицателен - и за дрога, и за алкохол.\r\nПострадалите от катастрофата обаче свидетелстват, че виновният шофьор е бил жена и записи от видеокамери в района разкрили измамата. Антония е идентифицирана и извикана на разпит. Тъй като не се явила, вчера от полицията я обявиха за национално издирване. Приятелят й е освободен, не е дал обяснение и засега е без повдигнати обвинения.\r\nИ докато властите се опитват да намерят младата психоложка, децата от пострадалите автомобили се борят с преживения шок.\r\n\"Не искам в колата\", бълнува всяка нощ 3-годишната Христина от Ръжево Конаре, а родителите ѝ се чудят как да я успокоят.\r\nМалката Димитрия от Дъбене вече не може да спи сама и все търси майка си.\r\n\"Преживяхме страшно нещо. Още не мога да повярвам, че сме живи\",  разказва Антоанета Тенева от Дъбене. Тя е майка на 5-годишната Димитрия и на Тодор и Минко - на 14 и 12 г.\r\nНа 3 юни следобед председателката на движение \"Възраждане\" в Карлово пътувала заедно с трите си деца и съпруга си Тенчо, който карал семейното рено. Тръгнали на разходка към Бачковския манастир. На входа на Труд се образувала дълга колона от автомобили и затова се придвижвали бавно. Пред Теневи имало линейка.\r\n\"Изведнъж усетих силен удар по колата ни отзад. Мъжът ми работи като шофьор и реагира бързо. Отпусна спирачката и излетяхме вдясно\", обяснява Антоанета. Първата ѝ работа била да се обърне към задната седалка, където били децата. Преди сблъсъка Тодор спял. Събудил се от разтърсването на колата и не можел да разбере какво става. Братчето и сестричето се били залепили за предните седалки.\r\nАнтоанета е категорична, че децата са се отървали без тежки наранявания заради коланите. Най-големият ѝ син обаче още се оплаква от болки в гърдите и краката, крайниците на малкия също са травмирани. Цяла седмица децата не ходят на училище, за да се съвземат от шока.\r\n\"Благодарение на това, че нашата кола пое първия удар, хората от форда, пометен след това от маздата, оцеляха\", обяснява Антоанета. Категорична е, че виновничката за верижното меле е била сама в автомобила си, тъй като я видяла с очите си. Вече е дала показания в полицията.\r\nТенева забелязала, че след катастрофата Антония Лукова веднага започнала да говори по телефона си. Малко по-късно пристигнал нейният приятел - с тъмна коса и голяма брада, целият татуиран.\r\nПрегърнал я и седнал зад волана, за да имитира, че той е водачът. Така го намерили полицаите.\r\n\"Служителите на реда си свършиха работата, но когато се опитват да ги заблудят, ние, гражданите, сме за това. Освен мен и съпруга ми имаше и други очевидци, че караше Лукова\", казва Тенева. Тя е стъписана от поведението на психоложката.\r\n\"Не си направи труда да попита как са децата ми, да ги помилва, както биха постъпили повечето жени в такава ситуация\", каза Антоанета. Учудена е и от наглостта, с която Лукова се е опитала да се измъкне от закона, като прехвърли вината на друг.\r\nАнтоанета Тенева и съпругът ѝ вероятно скоро няма да имат кола. От реното, което купили като нов внос миналата година, е останала само купчина ламарини. Но семейството се радва, че се е отървало.\r\nДимитрина Шикова от Ръжево Конаре от втората ударена кола още е в шок. Ръката ѝ е счупена в китката. Майка ѝ Николинка, на 54 г., е най-сериозно пострадалата от катастрофата. Настанена е в УМБАЛ \"Св. Георги\" със счупена ключица и ребра и силно натъртен таз. Бащата на Димитрина е в същата болница с гръдно-коремна травма и наранен глезен. Той бил на предната дясна седалка, а съпругата му и внуците - Пламен, на 5 г., и Христина, на 3 г., били отзад.\r\n\"Пътувахме към Пловдив. В района на с. Труд видяхме, че от другата страна на шосето има колона от коли. Изведнъж последната полетя право към нас. Нямах време да реагирам, успях само да набия спирачките\", разказва Димитрина. Маздата се забила във форда челно. Шикова усетила остра болка, не можела да отвори вратата. Помогнал ѝ мъж от друга кола.\r\nДимитрина веднага отишла при племенниците си. Малките пищели от ужас. Медичка от линейка в опашката от автомобили оказала първа помощ на майката на Шикова, като я включила на системи. За минути пристигнали още две линейки, които започнали да извозват пострадалите.\r\n\"Не видях кой шофира маздата. Разбрах, че е Антония, след като започна да пита как сме\" обяснява Димитрина. Психоложката я помолила да каже пред полицията, че не тя е карала.\r\n\"Видях млад мъж на шофьорското място на маздата и останах с впечатлението, че той е карал. Едва впоследствие разбрах за подмяната на водачите\", обяснява Никола Аргиров, баща на двете деца във форда. Той и съпругата му веднага тръгнали към с. Труд, когато им съобщили за инцидента. Аргиров е категоричен, че Антония Лукова трябва да понесе справедливо наказание както за причиненото меле, така и за опита да заблуди разследващите.\r\nХората в Калояново, където е живяла издирваната Антония, разказват, че била палав аот малка.\r\n\"Беше си дива още от дете. Родителите ѝ са свестни хора. От години работят в Англия. Антония бе отгледана от възрастната си баба\", спомнят си те.\r\nИзвестно време Лукова била в чужбина при родителите си, но се върнала. На познатите си обяснила, че не ѝ харесало. Заминала за София да следва и останала там.", "date": "2018.06.07", "title": "Антония, психоложката от ада край Труд – без шофьорска книжка!"}
{"url": "https://www.dnes.bg/sofia/2018/06/07/ivancheva-s-globa-200-leva-kreshti-v-syda-zamestnichkata-i-aut.378719", "text": "\n\r\nЗаместник-кметът на столичния район \"Младост\" Биляна Петрова беше уволнена в съдебната зала по време на заседанието на Специализирания апелативен съд, който трябваше да реши дали да отстрани нея и кметицата на \"Младост\" Десислава Иванчева, предаде БНР.\n\r\nСлед като заповедта за уволнението ѝ беше предоставена на съдебния състав, той прекрати делото по отношение на Петрова и нареди на съдебната охрана да я изведе от залата.\n\r\n200 лв. глоба отнесе задържаната за подкуп кметица на \"Младост\" Десислава Иванчева от съда, тъй като посрещна с крясъци новината, че заместничката й Биляна Петрова е била уволнена от временния кмет на района Румен Русев. \r\n                    \r\n                    \r\nТова стана в апелативния спецсъд, който днес решава дали да отстрани Иванчева и Петрова от постовете им.\n\r\nСлед справка в администрацията на общината в \"Младост\" се разбра, че има заповед за уволнение на Петрова от 4 юни. Документът й бе връчен в съдебната зала и магистратите прекратиха делото срещу нея.\n\n\n\n\n\r\nТова не се понрави на Иванчева, която изригна. Заради лошата дисциплина в съда съставът с председател Галя Георгиева я санкционира.\n\r\nТака делото продължава само с Иванчева.\n\r\nСпоред прокуратурата ако тя остане на поста, може да повлияе на свидетели по разследването.\n\r\nБиляна Петрова научи, че е уволнена в съдебна зала. Съдът прекрати заседанието по искане за отстраняване от длъжност предвид новите обстоятелства, предава БТА.\n\r\nСъдебният състав ще се произнесе само по искането за отстраняване на Десислава Иванчева от длъжността кмет на район \"Младост\".\n\r\nТрадиционно Петрова и Иванчева дойдоха по-рано, за да коментират пред журналисти онова, което са прочели през последните няколко дни. Този път обаче ръцете им бяха с белезници, за да не могат, както казаха те, да покажат онова, което са преписали в секретното деловодство, докато са се запознавали със СРС-та.\n\r\nТова станало по нареждане на съда, който искал да не им позволи да коментират доказателствата по делото, а тези доказателства, твърди Десислава Иванчева, \"вече сте забелязали, че се манипулират\", защото първоначално прочетени дешифровки на записаните разговори между Ваклин, Дюлгеров и нея вече били видоизменени и по начин да оневинят Александър Ваклин, това твърди Десислава Иванчева. \n\r\nБиляна Петрова пък каза, че реплика, която били прочели преди в СРС-та, че Александър Ваклин бил казал, че вместо да плаща подкуп, по-добре е да си купи кмет на \"Младост\", вече отсъствали от тези доказателства, които са чели през последните дни. Заповед на Иванчева от килията за уволнението на заместника ѝ Румен Русев – по-късно назначен за и.д. кмет на „Младост“, мотивира прокуратурата да поиска отстраняването ѝ. В заповедта разследващите видяха заплаха срещу ключов свидетел, разказал за корупционните практики в общината. \n\r\nНаказателният специализиран съд каза \"да\" на искането още преди две седмици, по настояване на Десислава Иванчева и Биляна Петрова, да четат секретните материали по делото, и отложи на два пъти окончателното решение. Във вторник двете пристигнаха в Апелативния специализиран съд с избрани, преписани на ръка, цитати от записани разговори между сочения за посредник в аферата – бивш районен кмет Петко Дюлгеров, и изнудвания за пари строителен предприемач Александър Ваклин. ", "date": "2018.06.07", "title": "Иванчева с глоба 200 лева, крещи в съда: Заместничката й – аут"}
{"url": "https://www.dnes.bg/notifikacii/2018/06/07/potopeni-choveshki-jivoti-zad-izkushenieto-na-luksa-v-otkriti-vodi.378668", "text": "28-годишният Уил Блек, 24-годишният Джейкъб Никол и 22-годишният Майкъл - три различни лица, споделили еднаква съдба. Преди години британците откриват своята \"случайна смърт\" на едно и също място - супер яхта във Великобритания, където са наети на работа. А законите в морското право не дават друга възможност на близките, освен да се примирят с констатираната причина за смъртта и да намерят своята нова лична борба - постигане на повече справедливост, права и хуманно отношение към служителите на борда.\r\nРазкош, лукс и изобилие - това предлагат най-луксозните супер яхти на Острова. Тези кораби могат да се похвалят със СПА, киносалони и денонощна луксозна трапезария. Оборудвани са също така с подводница, място за три хеликоптера и басейн, който се превръща в дансинг. Супер яхтата \"Еклипс\" е оценена на 1 млн. паунда. Под всичкия лукс обаче съществува и един по-тъмен свят, разкриващ експлоатация, небрежност и дори смърт.\rДокато милионери се наслаждават на разкошни апартаменти, персоналът си дели тесни кабини без прозорци в дъното на кораба. Работните часове са мъчение – нормата е 20 часа на ден.\r\n28-годишният Уил от Рипли, Съри, работи 2 седмици на супер яхтата \"Бураска\" като офицер, отговарящ за екипажа и оборудването. Но през септември 2010 изчезва. Неговото тяло никога не е намерено, но се смята, че е загинал, след като лодката, която е управлявал, се е сблъскала с друга лодка на пристанище в Монако.\r\nМайката на Уил разказва, че капитанът на кораба е постъпил нехуманно със семейството ѝ.\r\n\"Изглеждаше, че за тях той не съществува, не им пукаше. Къде беше респектът им към живота му?\", споделя тя, цитирана от \"Daily Mail\".\r\nСемейството остава без помощ и подкрепа в този тежък момент. Когато успяват да говорят с полицията се разбира, че договорът на Уил не включва застраховка. Семейството трябва да заплати голяма сума пари за издирването на сина си. За щастие, организация в Монако съчувства на семейството и плаща издирването.\r\nПодобна е съдбата и на Джейкъб Никол, на 24 години, който загива, докато почиства въже, закачено на пристанище в Майорка през 2015 г. Момчето изпада в кома и миналото лято умира. Съдът в Бирмингам е отсъдил случайна смърт.\r\nТакава причина за смъртта е записана и на 22-годишния Майкъл, който е работил като управител на водни спортове на кораба \"Фейт\", собственост на канадския милионер Лоуренс Строл.\r\nКорабът е пристигнал на пристанище във Франция. Майкъл е направил две смени, една след друга. По-късно момчето е отишло в местен бар със свои приятели. Когато се върнал, корабът бил заключен и се е наложило да се покатери, за да отвори вратата за спешни случаи и да се прибере, но пада и умира.\r\nСобственикът на яхтата твърди, че няма такава врата и отрича, че е работил прекалено много часове.\r\nСпоред законите в морското право това, което се случва на корабите се регулира от законите на държавата, в която е регистриран корабът. Това обикновено са малки пристанища, познати като Flags of Convenience (FOC), които имат много слаби закони за правата на работниците.\r\nАко на борда се установи престъпление, то 12 мили след бреговата линия вече не сте защитени от полицията. Вместо това отговорността пада върху FOC. А споразуменията на FOC означават, че корабособствениците могат да заобиколят трудовото законодателство на Великобритания.\r\nСестрата на загиналия Уил - Росана, казва, че много от тези щати на FOC не са склонни да разследват неправомерни действия, защото се страхуват собствениците на супер яхтите да не се регистрират другаде. По този начин могат да изгубят милионите им. Сега семейството на Уил се бори това да се промени.\r\nПолицай Филип Шарп, от своя страна, пише писмо с препоръки до собственика на яхтата и други морски агенции за евентуални бъдещи процедурни промени. Той иска да се гарантира, че няма да се работи прекалено много часове и да има достъп до кораба по всяко време.", "date": "2018.06.07", "title": "Потопени човешки животи – зад изкушението на лукса в открити води "}
{"url": "https://www.dnes.bg/stranata/2018/06/07/otnovo-burgas-pak-e-nai-dobyr-za-jiveene-grad.378711", "text": "Бургас за поредна година стана \"Най-добрият град\" за живеене. Церемонията за 2018-та, с която завършва националният конкурс, организиран за единайсети път, се състоя днес в столицата.\r\nОтличието за града-победител беше връчено от вицепремиера Томислав Дончев. В категорията \"Зелен град\" беше отличен Сливен, който, по думите на министъра на околната среда и водите Нено Димов, преработва над 90 процента от битовите отпадъци и има най-ниско ниво на фини прахови частици.\n\r\nКато \"Евро град\" беше определена София. \"Вярвам, че всеки кмет на всяка община се опитва да прави най-доброто за неговия град\", каза кметът Йорданка Фандъкова.\n\r\nТя допълни, че това е екипна работа, защото никой кмет и никой град не може да се справи сам, предава БТА.\r\r\n                    \r\n                    \"Бизнес град\" е Димитровград с разкрити 3150 работни места през 2017 г., а Смолян стана град на знанието. \n\r\nВ конкурса \"Моят град е моята крепост\" - част от кампания на МРРБ, министър Николай Нанков награди Шумен, Кюстендил, Стара Загора, Габрово и София.\n\r\nВ категорията \"Град на финансовата устойчивост\" наградата връчи на Пловдив министърът на финансите Владислав Горанов. Проблемът, според Горанов, е, че в повечето категории наградите отиват в Южна България. \n\r\nПо думите му сега тези населени места, като управляващи, трябва да се насочат към подкрепа на Северна България, особено в развитието на инфраструктурата.\n\r\n\n\r\n\r\n ", "date": "2018.06.07", "title": "Отново! Бургас пак е най-добър за живеене град"}
{"url": "https://www.dnes.bg/akoshtete-vqrvaite/2018/06/07/3-navika-onlain-koito-sysipvat-vryzkite-ni.378692", "text": "Социалните мрежи все повече променят начина, по който гледаме на връзките си и влияят на отношенията ни с партньора, категорични са американски психолози.\r\nБлагодарение на тях, по-лесно можем да поддържаме комуникация с бившата си половинка, а и по-важното: да научим повече за предишната връзка на настоящия ни партньор, преглеждайки стари снимки и постове, смята Кевин Джилиланд, психолог и изпълнителен директор на базирания в Далас консултантски център Innovation 360.\r\nEто и кои са трите неща, които правим най-често онлайн, въпреки риска те да застрашат нашата връзка.\r\n \r\n\r\n \r\nВ някои случаи това може да изглежда като безобидна постъпка – просто ти е любопитно с какво се занимава в последните дни старата ти тръпка, какви места посещава, продължава ли да се вижда с ваши общи приятели. Д-р Джилиланд обаче съветва да не правим това. Според него следенето на предишната ни половинка в Instagram или Facebook по-често се дължи на нещо друго, отколкото на чисто любопитство.\r\n \r\nТой съветва, че трябва да намерим причината за тези свои действия – може още да страдаме, да се чудим защо се е стигнало до раздяла или какво би било, ако още бяхме във връзка с тях. Но за връщането към старите спомени определено има причина, смята той.\r\n\r\n\r\n \r\nТук не става въпрос толкова за показност – постоянно качване на общи снимки, споделяне за впечатления от последната екскурзия или последния филм, който сте гледали заедно, за годишнината ви и т.н. По-скоро опасността се крие в онлайн комуникацията с другите, смятат психолозите. Да споделяш много лична информация за връзката си с бивше гадже, близък приятел или колега в Messenger не е най-добрата идея. Някои неща са прекалено лични и интимни и трябва да останат само между теб и партньора ти, за да може да си имате доверие и занапред.\r\n \r\n", "date": "2018.06.07", "title": "3 навика онлайн, които съсипват връзките ни"}
{"url": "https://www.dnes.bg/politika/2018/06/07/prezidentyt-bez-shef-niama-nachalnici-ni-u-nas-ni-v-chujbina.378720", "text": "За разлика от други аз нямам началници нито в България, нито в чужбина. Разбира се, имам само един началник и това е българският народ, който ме е избрал и на когото съм се заклел да служа, заяви президентът Румен Радев в Трявна.\n\r\nПрезидентът реагира на думите на министър-председателя Бойко Борисов, че критикува само управляващите, а не и опозицията и че опозиционният лидер е негов \"шеф\", съобщиха от прессекретариата на държавния глава.\n\r\n\"Критикувам там, където се вземат решения и се разпределят финансови средства. Ако започне и опозицията да го прави, тогава ще критикувам нея\", добави държавният глава.\n\r\n                    \r\n                    \r\nПопитан за обявеното от българското правителство намерение да се поднови работата по отношение на АЕЦ \"Белене\" и дали темата е била дискутирана при посещението му в Русия, държавният глава посочи, че реализацията на проекта няма как да се случи без участието на руските конструктори, които са произвели реакторите и гарантират ядрената безопасност и че въпросът е бил обсъден по време на работната му визита в Москва и Сочи.\n\r\n\"Що се отнася до вдигането на мораториума, приветствам го. Има заявен инвеститорски интерес и българското правителство има своите варианти и рационални идеи и нека да го оставим да събере необходимата информация, да проведе съответните преговори, да направи разчети, да ги представи и едва тогава да съдим рационален ли е проектът, безопасен ли е, изгоден ли е финансово за България и т.н. Затова призовавам да оставим правителството спокойно да си свърши работата\", посочи още Румен Радев.", "date": "2018.06.07", "title": "Президентът без шеф: Няма началници ни у нас, ни в чужбина"}
{"url": "https://www.dnes.bg/football/2018/06/07/uefa-odrusa-beshiktash-s-34-000-zaradi-kotka.378713", "text": "Турският гранд Бешикташ беше глобен с 34 хиляди евро от УЕФА заради преминаването на котка по терена по време на осминафиналния мач от Шампионската лига срещу Байерн Мюнхен през март.\r\nРъководството на европейската футболна централа обвини турския гранд в \"липсата на организация\", след като главният съдия Майкъл Оливър беше принуден да спре двубоя през второто полувреме.\r\nЗапалянковци на Бешикташ са хвърляли различни предмети по терена на стадион \"Водафон Парк\" в Истанбул и това също е допринесло за наказанието на \"орлите\".\r\nПрез март тази година Байерн победи Бешикташ с общ резултат 8:1 и се класира за четвъртфиналите в Шампионската лига.", "date": "2018.06.07", "title": "УЕФА одруса Бешикташ с €34 000 заради... котка"}
{"url": "https://www.dnes.bg/rusia/2018/06/07/putin-skripal-ne-sa-otroveni-s-boino-otrovno-veshtestvo.378683", "text": "Бившият двоен агент Сергей Скрипал и дъщеря му Юлия не са били отровени с бойно отровно вещество, каза Владимир Путин. Президентът на Русия отговаря в пряк ефир на въпроси на избиратели. Броят на въпросите към президента е достигнал 2 милиона.  \n\r\nПутин посочи, че ако срещу Скрипал е било използвано бойно отровно вещество, те щяха да загинат на място. Слава Богу, това не се случи, подчерта Путин. Той отбеляза, че е трудно да се коментира, докато Русия няма достъп до разследването и достъп до самата Юлия Скрипал. \n\r\nПутин каза също така, че Западът гледа на Русия като на заплаха и конкурент, но тя трябва да защитава интересите си и да се стреми към компромиси. \"Тази западна политика е погрешна\", каза Путин.\r\n                    \r\n                    \r\nРуският лидер изтъкна, че санкциите са начин за сдържане на Русия, а безкрайните обвинения създават база за прилагане на мерки, сдържащи, както си мислят тези, които прибягват до такива средства, развитието на Русия.\n\r\nДържавният глава на Русия смята, че западните партньори постепенно започват по необходимост да нормализират отношенията си с Русия.\n\r\nТой подчерта, че разбирането, че нова световна война може да сложи край на цивилизацията, трябва да пази от глобален конфликт. \"Страхът от взаимно унищожение винаги е сдържал водещите държави от резки движения и ги е принуждавал да се уважават взаимно\", каза още Путин.\n\r\nТой подчерта, че това разбиране трябва да възпира всички от предприемане на извънредно опасни за съвременната цивилизация действия на международната арена.\r\nЛидерът на Русия посочи също, че оттеглянето на САЩ от договорите за контрол на оръжията е заплаха и че САЩ разпростират юрисдикцията си извън границите си, включително и в Европа.\n\r\nТрябва не да сдържаш когото и да било, включително Русия, а да установяваш конструктивно взаимодействие, каза Путин.\n\r\nПутин каза също така, че твърденията за намеса на Русия в изборите в САЩ през 2016 г. са нелепи и че той може да ги окачестви единствено като шега.\n\r\nВладимир Путин, който се опитва да повиши жизненото равнище в Русия в началото на новия си президентски мандат, се опита да успокои руснаците за състоянието на икономиката в телевизионния маратон, при който той отговаря на въпроси на руски граждани, предаде Ройтерс.\n\r\nПутин, който спечели нов мандат през март, от 2001-а всяка година използва телефонната връзка с гражданите, при която те да му задават въпроси. Той използва годишната пряка телефонна връзка с гражданите, за да се представи като решителен борец за отстраняването на проблемите на вътрешния фронт и твърд защитник на интересите на Русия на световната сцена.\n\r\nКритиците казват, че събитието, което се провежда дни преди Русия да бъде домакин Световната купа по футбол, е нагласена постановка в театъра, чиято цел е руснаците да могат да изпуснат парата и да се почувстват така, сякаш могат да повлияят на бюрократичната система отгоре надолу.\n\r\nПутин и неговите съветниците казват, че това е незаменим механизъм за измерване на общественото мнение и за запознаване с реалните проблеми на хората.\n\r\n\"Ние се насочваме в правилната посока. Ние сме поели по пътя на стабилния икономически растеж. Да, това е скромен растеж, но това не спад\", посочи Путин.\r\nПутин каза на човек, който се обади от кабината на камиона си, че е съгласен с него, че цените на бензина се увеличават прекалено бързо. \"Това е неприемливо\", каза Путин.\n\r\nРуската централна банка прогнозира икономически растеж на между 1,5 и 2 на сто тази година, отбеляза Ройтерс.\n\r\nПри отговорите на въпроси на пряката телефонна линия миналата година президентът, който сега е на 65 години, обеща да изкорени спиралата на бедността, припомня Ройтерс, цитирана от БТА.\n\r\nЗа Владимир Путин това е първата \"пряка линия\" от новия му шестгодишен мандат на висшия пост и 16-ата от 2001 г. насам. До момента той е участвал в предаването 11 пъти като президент и 4 пъти като премиер, предаде ТАСС.\r\n ", "date": "2018.06.07", "title": "Путин: Скрипал не са отровени с бойно отровно вещество"}
{"url": "https://www.dnes.bg/stranata/2018/06/07/iznenada-na-pytia-piton-sybra-ochite-na-shofiorite-krai-haskovo-16.378660", "text": "\n\r\nОгромен тигров питон беше прегазен на международен път \"Е-80\" до хасковското село Клокотница в сряда вечер, съобщава БТА. \r\nЗмията с дължина три метра и двадесет сантиметра и дебела десет сантиметра, вероятно е била домашен любимец, изхвърлен или избягал от стопаните си. \r\nРазположението й на пътя е накарало много шофьори да спрат колите си и да я снимат.", "date": "2018.06.07", "title": "Изненада на пътя! Питон събра очите на шофьорите край Хасково (16+)"}
{"url": "https://www.dnes.bg/politika/2018/06/07/bsp-kym-gerb-nujna-e-edinna-poziciia-za-belene.378663", "text": "Мандат за преговори с вързани ръце или просто проверка дали проектът АЕЦ \"Белене\" е жив и си струва да се рестартира. Около тези две тези се концентрира дебатът в парламента за бъдещето на втората атомна централа.\r\nСлед като премиерът Бойко Борисов даде заявка, че ще се търсят инвеститори за АЕЦ \"Белене\", от БСП побързаха и внесоха в парламента искане за падане на мораториума, наложен на 29 март 2012 г. от депутатите, с което проектът бе прекратен.\r\nГЕРБ също внесе свое решение, само че в него въобще не става дума за вдигане на мораториума, а за търсене на потенциални инвеститори.\r\nСпоред червения Жельо Бойчев предложението на управляващите реално не дават възможности за водене на преговори на кабинета.\n\n\n\n\r\r\n                    \r\n                    \"Вашето правителство ще води този разговор, а вие пращате някой на разговори и му връзвате ръцете, при този мандат, който давате, няма как проектът да се реализира, защото реално мораториумът остава и няма инвеститор, който да се ангажира с проект, при положение, че няма гаранции, че парламентът ще отмени решението си, което съществува в правния мир“, обърна се той към мнозинството.\r\nДанаил Кирилов от ГЕРБ защити предложението на съпартийците си като обясни, че в тяхното проекторешение е посочено, че искат да се провери пазарния интерес към този проект.\r\n\"Даваме такава процедура, при която да се установи този проект жив ли е, има ли икономически интерес към него и заради това е заложено да няма държави гаранции, за да се търси чистата икономическа стойност на този проект“, мотивира се той.\r\nСпоред ексшефа на АЕЦ \"Козлодуй\" и настоящ депутат от левицата Иван Генов най-важното за инвеститорите е да има единна позиция на парламента и правителство по въпроса.\n\r\n\"Това е най-добрият сигнал и ако нещо ще попречи на инвеститорите да имат интерес, това ще е разногласие между институциите и партиите, което означава несигурност, това не трябва да допускаме, ние трябва да покажем, че сме единни“, отсече той.\r\nРамадан Аталай от ДПС обаче отсече, че решенията на ГЕРБ и на БСП са напълно противоположни. Той настоя, че никъде в решението няма и ред за строителство за втора атомна централа.\r\n\"ДПС поканихме премиера да дойде тук, не за да го унижим, а да разясни на депутатите след като преди да замине за Москва пусна в общественото пространство, че ще се строи \"Белене\", какво се случи в Москва и какви договорености има, има ли въобще такива“, каза Аталай.\r\nТой призова защитниците за проекта да дадат икономическа обосновка защо са нужни нови ядрени мощности, какво ще се прави с отработеното гориво и т.н.\r\nСпоред Аталай ситуацията в енергетиката е тежка, защото няма баланс.\r\n\"Навремето отвън спряха \"Син поток\", защото щели да измрат скаридите и рибите на дъното на Черно море, а сега министърът ще е натоварен с една тежест, от която няма как да излезе\", коментира той.", "date": "2018.06.07", "title": "БСП към ГЕРБ: Нужна е единна позиция за \"Белене\""}
{"url": "https://www.dnes.bg/temida/2018/06/07/myjyt-koito-se-gavri-sys-znameto-pod-straja.378659", "text": "Мъжът, който запали българското знаме и уринира върху него, остава зад решетките. Мярката му за неотклонение ще е \"задържане под стража\", реши Специализираният наказателен съд, съобщиха от Апелативна специализирана прокуратура.\n\n\r\nСобственикът на сайта \"Гласът на Стара Загора\" извършил \"геройството си\" на 29 май пред Съдебната палата в София. Той качи записа от него в интернет навръх Деня на Ботев 2 юни.\r\nВ деня на публикуването Специализираната прокуратура се самосезира и образува досъдебно производство.\r\nСъс съдействието на органите на МВР извършителят бе задържан в Стара Загора за 24 часа и му бяха повдигнати обвинения за престъпление срещу Републиката и за хулиганство с изключителен цинизъм и дързост.\r\nСъдът уважи искането на Специализираната прокуратура за задържане заради наличие на опасност да извърши друго престъпление.", "date": "2018.06.07", "title": "Мъжът, който се гаври със знамето – под стража!"}
{"url": "https://www.dnes.bg/eu/2018/06/07/noviiat-kabinet-na-ispaniia-11-jeni-i-6-myje.378665", "text": "Испанското правителство на социалиста Педро Санчес, което е с ярко изразен проевропейски характер и най-голям брой жени в историята на страната, положи  клетва пред крал Фелипе Шести, предаде Франс прес.\r\nВ кабинета влизат 11 жени, някои от които са на ключови постове (икономика, финанси, отбрана, правосъдие), и шестима мъже освен министър-председателя, пише БТА.\r\nПравителството на малцинството на Санчес е кабинетът с най-малка подкрепа след възстановяването на демокрацията в Испания и анализатори предричат, че ще му е трудно да остане на власт до следващите парламентарни избори през 2020 г.", "date": "2018.06.07", "title": "Новият кабинет на Испания: 11 жени и 6 мъже"}
{"url": "https://www.dnes.bg/pop/2018/06/07/vasil-naidenov-shte-uchastva-na-nagradite-na-bg-radio.378670", "text": "Благоевград ще бъде отново домакин на Годишните музикални награди на БГ Радио, които ще се проведат на 16 юни.\n\r\nКакто всяка година, на най-авторитетната музикална церемония в България, ще се връчват статуетки на най-изявените автори и изпълнители, присъдени изцяло от слушателите радиото. И тази година сцената на Годишните музикални награди традиционно ще даде силен старт и на новите песни на българските изпълнители, а входът за публиката е свободен.\n\r\nНаградата БГ Посланик 2018, която се определя от екипа на БГ Радио, ще получи забележителният хор Мистерията на българските гласове. Създаден преди 65 години, той популяризира българската музика и фолклор по цял свят. С няколко номинации и една награда Грами и 20 години след последния си издаден студиен албум, певиците от Мистерията на българските гласове са готови с нов проект. Албумът \"BooCheeMish\", композиция от който ще изпълнят на церемонията, е с участието на един от най-ярките световни гласове – австралийката Лиса Джерард.\r\n                    \r\n                    \r\nНа музикалното събитие участие ще вземат група Ахат, Васил Найденов, Ирина Флорин, Мистерията на българските гласове, Михаела Маринова, Михаела Филева, Поли Генова, Рут Колева, Стенли и групата му, СкандаУ, 4Magic, Eva, Dara и Pavell & Venci Venc' и много други.\n\r\nКлючов емоционален момент в церемонията се очаква да бъде връчването на почетна награда на композитора, написал едни от най-красивите български песни – Тончо Русев. Специално за него на сцената в Благоевград ще се качи Васил Найденов.\n\r\nЗа пета поредна година ще бъде връчена и специалната награда \"Ана Мария Тонкова\" за БГ Вдъхновение. Наградата е символ за изключителен принос и пример за всеотдайност към българската музика. Тази година, статуетката, която реално се определя еднолично от eкипа на радиото, ще получи легендарната рок група Ахат.\n\r\nПрипомняме, че победителите в категориите изпълнител, клип, текст, албум, видеоклип и песен ще бъдат избрани от слушателите на радиото. Гласуването тече на www.bgradio.bg, а последен срок е 00:00 на 15 юни.\n\r\nNova ще излъчи церемонията по раздаване на Годишните музикални награди на БГ Радио на 17 юни, неделя, в 22:30 часа. ", "date": "2018.06.07", "title": "Васил Найденов ще участва на наградите на БГ Радио"}
{"url": "https://www.dnes.bg/temida/2018/06/07/ot-lyvov-most-do-amsterdam-silikon-i-hiliadarki-jivotyt-na-jricite.378639", "text": "Сутеньор плаща самолетен билет и квартира в чужбина, а дори и пластична операция за уголемяване на бюста на жриците, които работят за него. Българските проститутки все по-често \"лягат под ножа\", за да привличат повече клиенти по витрините на Амстердам.\r\nТова става ясно по време на поредното разследване за трафик на хора и склоняване към проституция. Делото срещу 7 души трябва да започне в спецсъда на 8 юни, пише \"\".\r\nСпоред прокуратурата шеф на групата е Валери В., а най-доверените му хора са жена му Илияна и техен приятел.\r\nОсновни свидетелки са 5 момичета, които близо 2 г. се прехранвали като танцьорки по пилоните и като проститутки в стриптийз барове. През зимата - в София, а през лятото - в еротичен клуб на плажа в Приморско.\r\r\n                    \r\n                    Три са продавали телата си и в Холандия. Сред тях е Сия, която има малко дете. Докато тя е в чужбина, за него се грижи гледачка. Всеки месец майката праща пари с превод.\r\nСия е на 24 г., а за първи път отива в Холандия през февруари 2014 г. Пробва се на витрина в Рьонинген за 15-20 дни. После заминава за Германия, където заработва в нощни клубове. През 2015 г. се запознава във Facebook с Валери, който държи заведения под наем.\r\nСлед време Сия казва при разпит, че мъжът първо ѝ бил клиент, а после – любовник.\r\nЕдин ден тя го помолила да ѝ \"намери доктор за циците”. Когато пристигнала с микробус в България, вече имала записан час. Валери отишъл с нея в столична клиника за естетична хирургия и платил 3000 евро за уголемяване на гърдите. Цената била 3600 евро, но след няколко разговора докторът склонил на по-малко.\r\nОколо месец Сия остава в провинцията. С Валери се чуват няколко пъти. Според обвинението тя му казала, че повече не иска да работи като проститутка в чужбина. Но той отвърнал, че му \"дължи пари и няма друг избор\".\r\nВ крайна сметка на 18 юни 2015 г. жената се връща в Холандия. Дори моли Валери да ѝ купи билет. На летището в Амстердам я посреща нисичък мъж на име Пепи и я закарва до квартирата. От България често ѝ се обаждат, за да разберат колко печели. Част от разговорите са проследени със СРС-та.\r\nСия казва, че на ден е заработвала около 100 евро, т.е. към 3000 евро на месец. Твърди, че не е карана насила да проституира и отказва специална закрила по Закона за борба с трафика на хора.\r\nВ България другите момичета изкарват между 3000 и 5000 лв. на месец. Работата върви безпроблемно до разгара на лятото на 2015 г.\r\n40 полицаи, повечето с маски, нахлуват на 21 август в бара в Приморско. Вътре има 7 клиенти. Задържат управителката и 4 от проститутките и започват претърсване. Заведението е от 10 стаи на партера, 3 от тях - спални. На бара е открита тетрадка, в която управителките записват колко пари отчита всяко момиче на вечер. В склада са намерени 2 чанти с презервативи, а в касата на заведението - 20 000 лв.\r\nНяколко дни по-рано Валери заминава за Турция, но в деня на спецакцията е задържан на ГКПП - Малко Търново със \"Ситроен С 5\" с холандска регистрация. Мъжът отрича да се занимава със сводничество и твърди, че само развива търговия.\r\nНякои от проститутките обаче заявяват при разпитите, че той \"е шефът\". От разказите им става ясно, че са работели по 6 дни в седмицата. В бар на столичната ул. \"Мария Луиза\" те танцуват на пилона срещу 30 лв. на вечер. След \"представлението\" са длъжни да обиколят масите с клиенти и да ги питат желаят ли компания или нещо по-специално.\r\nЗа час стандартен секс тарифата е 120 лв., а ако мераклията е чужденец - 150 лв.\r\nПроститутката ги носи при управителката на бара. На сутринта получава 50%, т.е. 60 лв. от клиент. При постъпване на работа от проститутките се взема \"депозит\", в случай че някоя си отиде, без да се обади. Свидетелки твърдят, че им удържали и \"осигуровки, защото дейността е легална\". Понякога има и глоби от 50 до 100 лв. на смяна – ако се смеят, не им се работи, говорят на висок глас и др.\r\n27-годишната Луиза също е свидетелка по делото. През есента на 2013 г. тя работи в бара на ул. \"Мария Луиза\", а по-късно - в Холандия, където е била и преди. Изкарва 4 месеца и решава да се прибере. Иска от Валери своя дял, но той ѝ казва, че няма пари. Двамата се скарват и 6 месеца жената не работи с него, но после се спогаждат и тя се връща.\r\nПолицията започва да следи секстърговията от началото на 2015 г. по сигнали от Холандия и България. Делото е образувано на 8 януари и е създаден международен екип за разследване.\r\nВ групата имало строга йерархия. Според обвинението през септември 2013 г. Валери уговорил 3 жени да му помагат в набирането на момичета и ги назначил на трудови договори. Свързал се с Петър и Марин, с които бил в приятелски отношения. Двамата трябвало да са отговорници на баровете, да карат момичетата до адреси на клиенти или до аерогарата при планирани пътувания до Холандия.\r\nВалери пък давал нарежданията и държал телефонна връзка със секструженичките. Осигурявал им квартири и самолетни билети. Жена му Илияна и Петър имали за задача да пътуват до Холандия, да контролират момичетата и да посрещат новите попълнения.\r\nПроцесът няма да е при закрити врата.  За разпит през юни ще бъдат призовни 10 от 22-ма свидетели от Видин, Бургас, София и Ботевград. Един е анонимен, скрит е под номер 186 и ще бъде разпитан тайно.", "date": "2018.06.07", "title": "От Лъвов мост до Амстердам: Силикон и хилядарки – животът на жриците"}
{"url": "https://www.dnes.bg/crime/2018/06/07/hvanaha-burgaska-narkodilyrka-s-amfetamini-i-ekstazi-v-rodopite.378667", "text": "Криминалисти от Смолян заловиха рекордно количество амфетамини и екстази, иззети са 613 таблетки от 36-годишна жена. Полицаи спрели за проверка вчера, около 18.50 ч. в смолянското с. Полковник Серафимово, до ресторант \"Розовата къща\", лек автомобил автомобил \"Хонда Сивик\" с бургаска регистрация, собственост и управлявана от В.М.М. на 36 години от гр. Бургас.\n\r\nПри проверката са намерени и иззети полиетиленов плик, съдържащ 100 броя сиви на цвят таблетки с изображения емблемата на \"Мицубиши\", с бруто тегло 25,90 грама, реагиращи при извършен полеви наркотест на \"кристал метамфетамин\" и полиетиленов плик съдържащ 513 броя зелени на цвят таблетки, с изображения \"прилеп\", с бруто тегло 155,60 грама, реагиращи при извършен полеви наркотест на \"екстази\".\r\n                    \r\n                    \r\nИзвършено е претърсване в автомобила и намерените високорискови наркотични вещества са иззети.\n\r\nЖената е задържана за срок от 24 часа. \"Предстои прокуратурата да реши дали ще удължи мярката й за неотклонение\", каза шефът на ОД на МВР - Смолян старши комисар Николай Димов, цитиран от \"24 часа\".\n\r\nЕдна от версиите, която разследва полицията е, че жената е дошла в селото с цел да пласира \"стоката\" си на английския събор, който започва в село Полковник Серафимово.\n\r\nЗа събора, който се провежда от 7 до 10 юни в селото, пристигат хиляди младежи от цял свят.\n\r\nЖената от Бургас имала познати, дошли в селото за фестивала на англичаните на ливадите.\n\r\nПо случая е образувано бързо производство за държане на наркотични вещества с цел разпространение, заявиха от полицията.\r\n ", "date": "2018.06.07", "title": "Хванаха бургаска наркодилърка с амфетамини и екстази в Родопите"}
{"url": "https://www.dnes.bg/obshtestvo/2018/06/07/aec-belene-37-godini-na-dneven-red-i-pak-restart.378672", "text": "Рестарт на проекта АЕЦ \"Белене\". Депутатите приеха решението на ГЕРБ и \"Обединени патриоти\", с което се дава \"зелена светлина\" на ресорния министър Теменужка Петкова да води преговори с инвеститори.\r\nБСП също имаше проекторешение, което предвиждаше да се вдигне мораториумът за строителството на втората атомна централа, но мнозинството го отхвърли.\n\nТака че в крайна сметка депутатите записаха, че ще се препоръча на Министерския съвет да отмени своето решение от 29 март 2012 г. за прекратяване на проекта.\n\r\nТова решение беше потвърдено и в пленарната зала в края на март 2012 г. и с него окончателно се спря строежът на втората атомна централа.\r\r\n                    \r\n                    С днешното решение според Петкова вече ръцете на кабинета са развързани и ще се търсят инвеститори.\n\r\nЗа нея е важно процедурата да е прозрачна и тя призна, че се надява инвеститорският интерес, който е заявен досега, да бъде препотвърден.\n\r\nМинистърът добави, че е рано да се коментира кои компании биха проявили интерес, но пък поне винаги от \"Росатом\" са уверявали, че са готови да инвестират в него, което пък било и най-доброто в случая.\n\r\nС приетото днес от депутатите решение се възлага на Теменужка Петкова да възобнови действията по търсене на възможности за изграждане на АЕЦ \"Белене\" съвместно със стратегически инвеститор и на пазарен принцип.\n\r\nИзрично е записано, че реализацията на проекта трябва да е без държавни гаранции, преференциални или гарантирани цени или други непазарни механизми за гаранция на инвестицията.\n\r\nПеткова ще има и ангажимент да организира и проведе преговорите с потенциални инвеститори, а самата процедура по избор на инвеститор трябва да бъде разработена най-късно до края на октомври тази година.\n\r\nЗа хода на събитията енергийният министър ще трябва \"периодично да уведомява\" Народното събрание.\n\r\nСпоред решението активите на \"Белене\" трябва да се обособят в отделно дружество и да им се направи нова актуална оценка.\n\r\nСпоред данните на вносителите балансовата им стойност към 31 март е точно 2 268 746 072 лева, което значително се разминава със споменаваните досега 3 млрд. лева. В сумата са включени разходите по споразумението на НЕК с \"Атомстройекспорт\" от 29 ноември 2006 г., плащанията към Worley Parsons, лихви по заеми, разходи за консултантски услуги, придобиване на сгради, съоръжения и машини и др.\n\r\nПри евентуално възобновяване на проекта обаче трябва да бъде извършена нова оценка на отчетените разходи.\n\r\nСпоред Петкова важното е, че политиците имат желанието и намерението да търсят решение на въпроса АЕЦ \"Белене\", който стои повече от 37 години на дневен ред.", "date": "2018.06.07", "title": "АЕЦ \"Белене\" 37 години на дневен ред. И пак рестарт!"}
{"url": "https://www.dnes.bg/obshtestvo/2018/06/07/protestirashti-atakuvat-proekta-belene-vyv-vas.378653", "text": "\n\r\nПореден протест срещу рестарта на АЕЦ \"Белене\" се провежда пред Народното събрание. Демонстрацията е организирана от новосформираната дясна коалиция \"Демократична България\".\r\nПротестиращите се събраха пред сградата на парламента, за да връчат копие от образувано дело във Върховния административен съд (ВАС) срещу проекта \"Белене\". Жалбата е заведена веднага след като стана ясно, че е възможно неговото възобновяване.\n\n\n\r\n\"Това Народно събрание е превърнато в дом на българо-съветската дружба, защото няма нито една парламентарна група, която смее да каже \"Не“ на Путин. Няма такава в днешното Народно събрание\", заявиха протестиращи пред БНР.\r\r\n                    \r\n                    \"ГЕРБ и БСП се обединиха да изпълняват \"тройния шлем\" на Първанов. \"Белене\" е само началото, следващата стъпка е \"Южен поток\", и ни праща далече в периферията. Там, където са приятелите на Москва, не могат да участват във важните решения в Европейския съюз\", смятат други.\r\n\"Парламентът днес гласува за повишаване на нашите данъци, за нашите сметки за ток за десетки години напред – нашите внуци и правнуци да живеят в опасността от радиоактивен боклук за хиляди години напред\", коментираха още от събралите се пред НС протестиращи.", "date": "2018.06.07", "title": "Протестиращи атакуват проекта \"Белене\" във ВАС"}
{"url": "https://www.dnes.bg/pop/2018/06/07/ochi-v-ochi-s-mihaela-marinova.378664", "text": "\r\nНовото парче \"Очи в очи\" на Михаела Маринова беше представено вчера на публиката от \"Вирджиния рекърдс\". В създаването на музиката и текста на песента певицата отново си партнира с Павел Николов от дуото Pavell & Venci Venc’, като аранжиментът е изцяло негов. \n\r\n\"Страхотно се гордея с Михаела - казва той. - Уникално момиче, с извънземен глас и завидна дисциплина! Обичам всичките ни съвместни проекти. Щастлив съм, че работя с нея! Тя притежава невероятен талант, който за пореден път ще чуете и видите в \"Очи в очи!\"\r\n                    \r\n                    \r\n\"Още докато писахме текста с Pavell, осъзнах, че тази песен е нещо по-различно и ново за мен. Може би съм пораснала и разсъждавам малко по-зряло. \n\r\nНадявам се песента да накара хората да се замислят, че понякога въображението ни заблуждава и ни кара да се отчуждаваме от близките си, приемайки нещата по грешния начин. Затова трябва да се изправяме очи в очи със собстените си заблуди и да се радваме на това, което имаме!\"\n\r\nВъв видеото на \"Очи в очи\" Михаела влиза в пет различни сцени, за да пресъздаде пет образа. За втори път, по време на снимки, на изпълнителката й се налага да стои до късни часове в студен басейн. Видеото е на режисьора Люси Иларионов и оператора Георги Марков, а сценарист е хореографът Милен Данков.", "date": "2018.06.07", "title": "Очи в очи с Михаела Маринова "}
{"url": "https://www.dnes.bg/cars/2018/06/07/kolumbiika-obikoli-polovinata-zemia-sys-star-mercedes.378654", "text": "58-годишна колумбийка от град Меделин вече е обиколила половината Земя със стар Mercedes-Benz, който й е почти връстник.\r\nАнна Лучия Перес Тобон преминала от Патагония до Аляска с колата, а сега се намира в Русия, като е успяла да посети много градове, започвайки от Владивосток, и вече се стяга да покори Европа.\r\nАвантюристката разказва, че купила мерцедеса, произведен през 1961 г., в родината си, при това автомобилът бил в окаяно състояние. Никой не искал да го поправи, затова й се наложило да вземе нещата в свои ръце и да се научи сама. Не след дълго я спретнала и след като вече била \"на ти\" с колата, решила, че е време да направи околосветско пътешествие.\r\n\"Нося си три кутии с инструменти. А също така и два карбуратора, стар и нов, две резервни гуми и две туби с по 40 литра бензин\", разказва Лучана, както я наричат роднините и близките.\r\r\n                    \r\n                    Твърди, че в досегашното й приключение най-лоши били пътищата в Перу и Еквадор. Случвали се и повреди, един-два пъти автомонтьори оправили нещата, като щом разбирали историята й, дори не взимали пари. \r\nТези дни колумбийката тръгва към Швеция и Исландия, но не издава следващите спирки по пътя си.\r\n\r\n \r\n ", "date": "2018.06.07", "title": "Колумбийка обиколи половината Земя със стар Mercedes"}
{"url": "https://www.dnes.bg/rusia/2018/06/07/bivsh-shef-na-nato-rusiia-moje-da-okupira-ukraina-za-dni.378662", "text": "Ако се стигне до военен сблъсък между Русия и Украйна, последната би била победена за няколко дни, заяви в интервю за \"Ди Велт\" бившият шеф на НАТО Андерс Фог Расмусен, който е нещатен съветник на президента на Украйна. \n\r\n\"Ако Русия пожелае, руската армия може да окупира Украйна за няколко дни, макар че през последните две-три години Украйна значително увеличи военния си потенциал в отговор на нападението срещу своята територия\", каза Расмусен. \n\r\nПо думите му страните от НАТО са готови за „масирана атака на руските танкове“, но най-добрият начин за поддържане на мира е сдържането на евентуалния противник. \n\r\nВ същото време Расмусен подчерта, че Русия може да се присъедини към Алианса по което и да е време, пред условие че изпълнява съответните критерии. \r\n                    \r\n                    \r\n\"НАТО обаче до момента не е получила съответното заявление от Москва и честно казано, не мисля, че нещо ще се промени в близко бъдеще\", добави политикът. \n\r\nПо-рано генералният секретар на НАТО Йенс Столтенберг заяви, че Алиансът не възнамерява да изолира Русия, пише РИА Новости. \n\r\n\"НАТО се придържа към двоен подход към Русия, който съчетава сдържане и политически диалог\", посочи Столтенберг.\r\n ", "date": "2018.06.07", "title": "Бивш шеф на НАТО: Русия може да окупира Украйна за дни!"}
{"url": "https://www.dnes.bg/health/2018/06/07/5-polzi-za-zdraveto-ot-konsumaciiata-na-chesnovo-mliako.378581", "text": "Храната, която консумираме всекидневно може да има както негативни, така и положителни ефекти за здравето ни. Много от подправките, които консумираме днес, са били използвани още преди векове за облекчаване на редица неразположения. Една от тях е чесънът. Чували ли сте за чесново мляко?\r\nНапитката се приготвя като се комбинират 500 мл прясно мляко, 250 мл вода, 7-8 стрити скилидки чесън. Всички съставки трябва да врат заедно около 10-15 минути. След това напитката се прецежда и подслажда с мед или захар.\r\nЧесновото мляко има благоприятен ефекти при пациенти страдащи от артрит, безсъние.\r\n\r\nПри кашлица и пневмония\r\r\n                    \r\n                    Ако страдате от кашлица може да си направите чесново мляко, в което да добавите и малко количество куркума. Антибактериалните свойства на чесъна го правят отлично средство за облекчаване на кашлицата.\r\nДобавяйки към напитката мед и куркума, която има силно противовъзпалително действие, неразположенията бързо ще преминат, а тази комбинация действа и отхрачващо.\r\nПри висок холестерол\r\nРедовният прием на чесново мляко ще ви помогне да намалите нивата на „лошия холестерол“, като ще балансирате стойностите на „добрия“.\r\nТова предотвратява образуването на съсиреци, като по този начин подобрява кръвообращението. Ако за направата на напитката ползвате нискомаслено прясно мляко, тя би имала благоприятен ефект при пациенти със сърдечни проблеми.\r\n", "date": "2018.06.07", "title": "5 ползи за здравето от консумацията на чесново мляко "}
{"url": "https://www.dnes.bg/stranata/2018/06/07/obeshtano-ot-sinopticite-petykyt-slynchev-i-leten.378669", "text": "Слънчев и почти без валежи ще бъде последният работен ден от тази седмица, сочи прогнозата на НИМХ-БАН.\n\r\nПрез нощта ще бъде предимно ясно и почти тихо.Утре над по-голямата част от страната ще бъде слънчево. След обяд ще има временни увеличения на облачността, но ще остане почти без валежи. \n\r\nЩе духа слаб източен, в Източна България - умерен югоизточен вятър. Преобладаващите максимални температури ще бъдат между 29 и 34 градуса.\n\r\nНад Черноморието ще преобладава слънчево време, ще има временни увеличения на облачността, но ще е без валежи. Максимални температури на въздуха ще са 23-25 градуса. Температурата на морската вода е 21-23 градуса. Вълнението на морето ще бъде 2 - 3 бала.\r\n                    \r\n                    \r\nПреди обяд над планините ще бъде предимно слънчево, след обяд ще се развива купеста и купесто-дъждовна облачност. На места в масивите от Западна България ще превали слабо. Максимална температура на височина 1200 метра около 22 градуса, на 2000 метра - около 15 градуса.\n\r\nПо-късно през деня в събота и в неделя от северозапад за кратко ще нахлува сравнително по-хладен въздух. На много места, главно в Западна, след това и в Централна България, ще има краткотрайни валежи и гръмотевични бури, интензивни и локално със значителни количества, възможни са и градушки. \n\r\nВ събота в източните райони дневните температури ще са все още високи, но в неделя в страната максималните ще бъдат между 27 и 32 градуса.", "date": "2018.06.07", "title": "Обещано от синоптиците: Петъкът – слънчев и летен!"}
{"url": "https://www.dnes.bg/notifikacii/2018/06/07/bvp-raste-vseki-zaet-syzdava-sredno-15-lv-za-chas.378655", "text": "Брутният вътрешен продукт (БВП) възлиза на 21 479 млн. лв. през първото тримесечие на 2018 г. Преизчислен в евро е съответно 10 982 млн., като на човек от населението се падат 1 558 евро.\r\nСезонно изгладените данни показват растеж от 3.6% на БВП  в сравнение със съответното тримесечие на предходната година и 0.9% спрямо четвъртото тримесечие на 2017 година.\r\nБВП на един зает се увеличава с 2.3% през първото тримесечие на 2018 г. в сравнение със същия период на предходната година, показват още предварителните данни на НСИ. \n\r\nЗаетите в икономиката са 3 439.0 хил., а общият брой отработени часове е 1 393.4 милиона. Структурата на заетостта показва увеличение на относителния дял на секторите индустрия и услуги.\rНа един работещ се падат 6 245.7 лв. от текущия обем на брутния вътрешен продукт (БВП), като всеки зает създава средно 15.4 лв. БВП за един отработен час.\n\r\nБрутната добавена стойност средно на един зает през първото тримесечие на 2018 г. се увеличава реално с 3.5%, докато БДС за един отработен човекочас се увеличава реално с 3.4% спрямо съответното тримесечие на предходната година.\n\r\nПо предварителни данни за първото тримесечие на 2018 г. равнището на производителността на труда в индустриалния сектор е 6 182.4 лв. брутна добавена стойност (БДС) средно на един зает и 14.5 лв. за един отработен човекочас.\r\nВ сектора на услугите всеки зает произвежда средно 5 509.2 лв. БДС, като за един отработен човекочас се създават средно 13.0 лв. от текущия обем на показателя.\r\nНай-ниска е производителността на труда в аграрния сектор - 708.0 лв. БДС на един зает и 2.3 лв. за един отработен човекочас.", "date": "2018.06.07", "title": "БВП расте, всеки зает създава средно 15 лв. за час"}
{"url": "https://www.dnes.bg/obshtestvo/2018/06/07/patriotite-poiskaha-ostavkata-na-andon-donchev-ot-volia.378677", "text": "\"Обединени патриоти\" поискаха оставката на депутата от \"Воля\" Андон Дончев като председател на парламентарната комисия по политиките на българите в чужбина.\r\nПоводът за това стана изказването му при откриването на културно-информационен център в с. Звонци в Сърбия на българското малцинство там.\n\n\r\nСпоред патриотите Дончев е уронил авторитета на държавата и Народното събрание, като е казал пред хората там, че не трябва да очакват нищо от България.\n\r\n\"Той се обърна към българите с \"народа на Югославия\", поднесе извинение за бомбардировките на НАТО, призова присъстващите, явно според него сърби, че нямат нужда от членство в НАТО и ЕС и че България нищо не е получила, че страната е в разруха, че няма армия и скоро ще проведе референдум за излизане от НАТО\", каза Красимир Богданов в декларация от името на \"Обединени патриоти\".\r\n                    \r\n                    \r\nПо думите му Андон Дончев не е казал нито дума за правата на българите, за откриването на центъра и значението му или да постави въпроса за нуждите на тези хора.\n\r\n\"Това грубо уронва авторитета на българската държава и парламента\", настоя Богданов и добави, че станалото води до разколебаване на нашите сънародници в чужбина.", "date": "2018.06.07", "title": "Патриотите поискаха оставката на Андон Дончев от \"Воля\""}
{"url": "https://www.dnes.bg/eu/2018/06/07/tyrgovskata-voina-es-sasht-zapochva-na-1-iuli.378624", "text": "Европейският съюз ще започне да начислява по-високи мита върху американски индустриални и хранителни стоки от 1 юни. Мярката е отговор на по-скъпия внос на стомана и алуминий, който САЩ прилагат към европейските компании от началото на месеца.\n\r\nОколо 340 вида стоки ще бъдат обложени с от 10 до 50 процента вносно мито, съобщи Еврокомисията, която одобри вчера списъка. Той включва яхти, мотори, рибарски лодки, стоманени и алуминиеви изделия, части за автомобили, диаманти, бижута, огледала, стъклени чаши, обувки, платове, хартия и др. Под ответните мерки минават още фъстъченото масло, червените боровинки, царевица, ориз, портокалов сок, тютюн и някои видове уиски. В ограничителния списък на ЕС са попаднали и лакът за коса и нокти, кухненски пособия, карти за игра, пухени завивки, надуваеми дюшеци и електронни четци и речници.\n\n\n\r\r\n                    \r\n                    Според Брюксел стойността на мерките възлиза на 2,8 млрд евро, докато европейските износители на стомана и алуминий ще бъдат ударени с около 6,4 млрд. евро от новите американски мита. ЕС предвижда на по-късен етап да добави още стоки, чийто внос в Европа ще бъде облаган по-скъпо, за да изравни салдото.\n\r\nЕврокомисарят за търговията Сесилия Малмстрьом заяви, че поведението на САЩ не остава на ЕС друг избор, освен въвеждането на защитни мерки. Тя ги определи като пропорционални и в съответствие с правилата на Световната търговска организация.\r\nАмериканският президент Доналд Тръмп обяви през февруари, че ще обложи с 25% вноса на стомана в САЩ и с 10% на алуминия. Той даде на два пъти по месец на ЕС за предоговаряне на условията, но миналата седмица стана ясно, че нови удължения на отстъпките няма да има и те ще влязат в сила от 1 юни. Оскъпяването на вноса беше предизборно обещание на Тръмп, който мотивира нуждата от него с доклад на Търговския департамент. В него се казва, че вносът при досегашните условия на стомана и алуминий застрашава националната сигурност на САЩ.\n\r\nСлед обявяването на мерките Европейския съюз настояваше за изключване на европейските производители от протекционнистичния режим, позовавайки се на съюзническите отношения и прехвърляйки вината за излишъка на пазара на метали, довел до дъмпинг в цените, на други страни. Преговорите между Белия дом и Брюксел не доведоха до резултат, въпреки че лично германският канцлер Ангела Меркел и френският президент Еманюел Макрон посредничиха в срещи с президента Тръмп за тях.\r\n ", "date": "2018.06.07", "title": "Търговската война ЕС-САЩ започва на 1 юли"}
{"url": "https://www.dnes.bg/sofia/2018/06/07/srednoshtno-mele-v-tramvai-ranen-s-noj-udaren-s-butilka.378626", "text": "Двама души пострадаха при инцидент в столичния градски транспорт снощи. \r\nТрима пътници в трамвай, в района на \"Подуене\", стигат до конфликт в превозното средство.\r\nПо неофициална информация на  в резултат на свадата единият от пътуващите е ранен с нож, а другият е ударен с бутилка.\r\nНападателят успява да избяга от местопроизшествието с друг травмай, а ранените са откарани в болница.\r\nСтоличната полиция изяснява причините за среднощната свата.\r\n ", "date": "2018.06.07", "title": "Среднощно меле в трамвай – ранен с нож, ударен с бутилка"}
{"url": "https://www.dnes.bg/stranata/2018/06/07/silata-na-duha-momche-s-paterici-pravi-chudesa-v-striit-fitnesa.378623", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМомче с патерици стана интернет сензация заради уменията си в стрийт фитнеса. С представянето си на лостовете Владимр Стоянов вдъхнови стотици.\r\nСамо за две години той е постигнал това, което за много други младежи изглежда почти невъзможно. На лостовете тук са свикнали да го виждат. Изживяват заедно с него всеки следващ успех, който постига.\r\nСъвсем скоро Влади се появи и пред света - клип с неговото представяне се превърна в един от най-вдъхновяващите в социалните мрежи. А Влади се готви не само за поредното представяне на лостовете.\r\n\"Ходя на курсове по немски с цел да си намеря по-доходоносна работа и помагам на родителите ми. Те се занимават с производство на саксийни цветя и там се включвам. Много обичам да пътувам, така че в бъдеще ако ми се отдава да пътувам повече, това би ме направило най-щастлив\", сподели момчето пред .\r\n ", "date": "2018.06.07", "title": "Силата на духа: Момче с патерици прави чудеса в стрийт фитнеса"}
{"url": "https://www.dnes.bg/zvezdi/2018/06/07/andrei-s-makedoniia-pytiat-ni-e-edin-kym-drug-predi-politicite.378627", "text": "\r\n\r\r\n                    \r\n                    \r\n\r\n\r\nПричините са няколко. Първо, One Love tour е мисия. И ние не смятаме, че трябва да насочим тази мисия само към една възрастова група. Възрастовата група от 15 до 30 години, към която бяхме насочени миналата година, малко по-трудно разбира посланията на One Love tour.\n\n\n\n\n\n\r\nТемата България и Македония, общият ни корен, идеята за обединението, вече не политическо, а културно, музикално и като шоубизнес, е малко далеч от тийнейджърите, да си го кажем направо. Вярваме, че чрез младите може да стане много по-хубаво, и много по-лесно да се зададе новият тон на приятелството, но при всички положения е много по-добре да се отвори ветрилото, и това е първата причина One Love tour да бъде фестивал и хора от всички възрасти да се забавляват на него. Представяме си да бъде семеен и много по-отворен. Втората причина да станем фестивал, е, че благодарение на това, че много хора повярваха в нас и нашата идея, и привлякохме спонсори, можем да се позволим да не продаваме билети.\r\nНие не искаме да ставаме ивент компания и нашата цел не е да се развиваме в този бизнес, за да се превърнем в огромни организатори на музикални събития. Ние правим One Love tour заради моята, бих казал необяснимо емоционална и мисловна привързаност към каузата Македония. Със сигурност целта ни не е да развиваме българския RnB. \r\n\r\nТе просто ще бъдат наши гости. Не очаквайте да дръпнат едни речи и приветствени слова. Когато става дума за България и Македония, става въпрос за политика. Македонците са най-близките ни хора на Балканите, с които сме изкуствено разделяни в продължение на 100 години. След толкова много наслагвани предразсъдъци един спрямо друг, не можем да се лишим изцяло от политическия елемент. Всичко в живота ни е политика…\r\nРеално погледнато ние започнахме да правим One Love tour през 2017–та, преди договора за добросъседство. Няма да крия, по всякакъв начин държавата и общините в двете страни, са част от проекта ни, те ни помагат. Турнето е много скъпо събитие и ние сме инвестирали много време и лични средства във фестивала. И ако Министерство на външните работи и Министерството на културата на Македония застават зад нас, това е прекрасно. Още повече, за нас присъствието на външния ни министър и премиера на Македония, носи тежест на всичко онова, което правим. Този факт може само да ни радва. Не се притесняваме от коментари. Това, което правим, е категорично добро. И независимо кой би бил на власт в двете държави, ако е нормален, би го подкрепил. \r\n\r\nПоради различни причини. След \"Мюзик Айдъл\" напуснахме bTV, а това логично прекъсна сезоните на формата. Второ, македонската телевизия А1, която ни беше партньор в Македония, фалира. С Иван минахме през един труден в житейски и професионалан план период. Сега вече сме достатъчно пораснали и фирмата ни работи достатъчно добре, за да си позволим да отделяме внимание на други неща, без да страда основната ни работа. Саня Николич, ко водеща на Мюзик Айдъл 3, която е наш партньор от македонска страна, също порасна, и сега има голяма маркетингова агенция. Много неща трябваше да се случат. Сега сме в една възраст, която предполага през следващите 15 години да бъдем в разцвета на силите си. Смятам, че най-добрите проекти в живота си човек реализира от 40 до 55 години. \r\n\r\nЧестно казано, смятам, че ние трябва да минем преди политиците. По-лесен ще е пътят ни отново един към друг през музиката, сериалите, телевизията, защото е лишен от толкова много политика, история и идеологоия. По отношение на историята, аз се отнасям с огромна толерантност към съвременните македонци, които по една или друга причина имат абсолютно отделно самосъзнание – или поне 80 процента от тях.\r\nИма доста, които притежават ясно съзнание за връзката си с България. Но, извън тази толерантност, съм длъжен да кажа - историческата истина е на страната на България. В голяма степен историята, които ние сме учили, макар и субективно погледната от собствения ни интерес, фактологически се крепи на истината. Мога да твърдя това на основата на огромния си интерес по темата. Чел съм не българска, не македонска, а английска, френска литература, а французите и англичаните нямат никакъв повод да ни харесват в първата половина на 20 век. По онова време ние сме противници на Франция и Англия в Първата и Втората световна война. Можем да приемем, че ако те казват историческата истина, както ние я знаем, а са ни били военен враг, значи това е истината.\r\nВъпросът е много сложен, за да зараснат раните, истината трябва да се открива малко по-малко. Иначе ще подейства като шамар. Не мисля, че съвременните македонци ще загубят своята идентичност, ако са наясно с общото ни минало. Те пак ще бъдат онова, което са. Вървяли са един дълъг път 100 години, в който са се развивали отделно. \r\nНе можем да изтрием тези 100 години и македонците да дойдат и да ни кажат: \"Извинявайте, супер сте, ние сме едно\". Само си спомнете, някои български певици, които се връщаха в България, след 4-5 години работа в чужбина, говориха български език с акцент. А ние се сърдим на едни хора, които живеят 100 години така, както живеят, и се чувстват така, както се чувстват. Македонците няма да загубят от историческата истина, но ние не можем да я натрапваме и да очакваме, че ще я приемат утре.  \r\n\r\nДНК няма нужда от политическа подкрепа, за разлика от One Love tour, който има нужда. Но, каузата на ДНК, за да се случи, има нужда от политическа воля. Ние можем само да си говорим разни неща, да правим предложения, да казваме какво мислят хората, които са станали част от нашите кампании, но без институциите трудно може да има реална промяна. ДНК прави темата популярна, смятам, че се справяме. Не е толкова лесно, колкото изглежда, защото за никого демографията в България не е приоритет.\r\nА иначе нашето ново предложение и проект е Bulgaria Wants You - мултимедйна платформа, която има три съставни части в себе си. Обърната е към българите от новата емиграция и към традиционната диаспора от Украйна, Молдова, Сърбия, Македония. Съдържа една иформационна част, която да представя България като едно, както и аз смятам, все по-добро място за живеене. Въпреки, че тук се насажда шаблон как не става по-добре. Второ, предлага най-добре в партньорство със съществуваща трудова борса възможности за намиране на работа. И трето, и най-важно, предлага лично асистенство на всички желаещи да се върнат в родината по отношение на документация, търсене на имот и всички други формалности по прибирането у дома.  \r\n\r\nБелият човек навсякъде по света не прави деца, защото е егоист. Ето, пред теб стои човек, на който, 20 дни преди да навърши 39 години му се роди син. Причините за демографския срив не са само икономически, това е мит. И богатите западноевропейски страни го доказват, те също имат подобен проблем. Драмата е, че ние сме малка нация и за последните 30 години страшно много хора напуснаха.  \r\n\r\nПървото и най-важно нещо, което научих, е че човекът, който съм избрал, е правилният човек, и това е много важно за един мъж. Второто е, че аз бих се справил, ако хипотетично съм сам и Еми я няма, защото съм дисциплиниран и достатъчно оправен. Но, да, това категорично е работа за жени. Помагам, гушкам сина си, но преди всичко се радвам. Като асистент съм. Всичко зависи от майката и тя взима всички решения. Слава Богу, че е така, светът неслучайно го е измислил. Някои неща са такива, каквито са, защото така трябва. Ако сме живи и здрави, няма да останем с едно дете.", "date": "2018.06.07", "title": "Андрей: С Македония пътят ни е един към друг, преди политиците "}
{"url": "https://www.dnes.bg/politika/2018/06/07/mnogo-vi-zdrave-ot-viceto-za-borisov-angelkova-karakachanov.378632", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНе е редно властта да защитава закононарушението. Битката ми е с беззаконието, обяви вицепремиерът Валери Симеонов в сутрешния блок на Bulgaria ON AIR. Преди дни той започна нови проверки на нощните клубове в курорта Слънчев бряг, а това го вкара в задочен спор с министъра на туризма Николина Ангелкова.\n\r\n\"Нито Ангелкова, нито Каракачанов, нито Борисов, нито патриархът са по-големи от закона. От 23 до 7 часа е забранено всякакво озвучаване. Много ви здраве\", обърна се Симеонов към Ангелкова и военния министър Красимир Каракачанов.\n\n\n\n\r\n\r\n                    \r\n                    \r\nВалери Симеонов обяви във Facebook, че е изпратил сигнал до главния прокурор Сотир Цацаров за проверката за закононарушения на служители в Министерство на туризма, касаещи незаконни строежи и незаконно одобрени схеми и категоризации на заведенията на морския плаж \"Слънчев бряг-юг\". \n\r\n\"Нямам нищо против Ангелкова, боря се против беззаконието в туризма. Моят сигнал е срещу Министерството на туризма, там работят над 100 човека. Подадох сигнал срещу този, който е подтогвил тези незаконни документи\", обясни Симеонов в \"България сутрин\".\n\r\nВчера министър Ангелкова отговори на Симеонов, че само компетентен орган може да прецени дали са извършени законосъобразни действия или не. Вицепремиерът не е компетентен орган, такъв е съдът, подчерта тя.\n\r\n\n\r\nНарушителите до миналата година бяха безнаказани - надуват силни децибели и пречат на останалите да спят. Ако не се вземат мерки - българският туризъм ще става все по-евтин и по-нежелан. Обстановката коренно се е променила. Слънчев бряг до настоящите проверки е доста приятно място, категоричен бе Симеонов.\n\r\n\"Виждат се огромни халета, които са разположени на една от най-хубавите природни дадености на Слънчев бряг\", настоя вицепремиерът, показвайки снимка от дрон на най-известните заведения в курорта. \n\r\n\"Пред две от заведенията има паркинг, който също е незаконен. Общинският път е преграден с бариера и за да влезете там трябва да платите 10 лева. Правят огромни приходи\", продължи вицепремиерът.\n\r\nВалери Симеонов обяви пред , че преди около 10 дни е подал сигнал в прокуратура и срещу кмета на Созопол Панайот Рейзи. Лидерът на НФСБ е категоричен, че Рейзи е издал категоризация на обекти, които са незаконно построени в къмпинг \"Златна рибка\".\n\r\n\n\r\n\"Няма как да се избегнат престъпления, мотивирани от ревност, случаен изблик на емоции...\", коментира Симеонов във връзка с убийството на 54-годишен бизнесмен. При нападението бе тежко ранена 22-годишната му приятелка.\n\r\nКогато няма яснота и не са изяснени всички факти, добре би било да бъдем по-сдържани. Кое насочва в посока, че това убийство не е битово? Два месеца се е укрил, кое е ненормалното?! Този град е доста пръснат\", каза Симеонов за убития при престрелка в Ботевград избягал затворник Владимир Пелов.\n\r\n\n\r\n\"Там сме най-напред! Как ще умира България? Това е естествен процес на всяка цивилизована държава - Германия, Франция, Белгия... всички намаляват. В последните години се засилва процесът на връщане на млади хора в България. Сега три пъти повече се връщат. За 30 години никое правителство не е направило това, което направихме за няколко месеца\", категоричен бе вицепремиерът по темата.", "date": "2018.06.07", "title": "\"Много ви здраве\" от вицето за Борисов, Ангелкова, Каракачанов..."}
{"url": "https://www.dnes.bg/stranata/2018/06/07/tovarish-raztovarvash-planyt-makron-na-rodna-pochva.378628", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоговорените преди дни отстъпки от пакета \"Макрон\", който пряко засяга дейността на българските превозвачи, ще ограничи бизнеса им дори повече отколкото мерките, предлагани от президента на Франция Еманюел Макрон.\n\r\nСпоред част от собствениците на транспортните фирми, българските чиновници в Европейския парламент са били подведени.\n\n\n\n\n\r\nШофьорите могат и да не се прибират в родните си държави, ако прекарват задължителните си почивки на лицензирани паркинги с жива охрана, камери и нужните санитарни условия. Ако такива няма, на третата седмица от престоя си в Европа, трябва обаче да се приберат.\r\n                    \r\n                    \r\n\"По-лош вариант са новите изменения. Те дори облекчават работата на западните компании. Прибирането у дома на водачите отпадна, но въвеждат едно по-строго правило за нас - в рамките на 21 дни товарните автомобили трябва да осъществяват товарене и разтоварване\", каза председателят на Камарата на автомобилните превозвачи Димитър Димитров в студиото на .\n\r\nВъв връзка с изискванията за задължителните почивки, Димитров разкритикува решението с думите: \"Когато държавата членка изгради достатъчен брой лицензирани паркинги, само тогава може да има такива изисквания“.\n\r\n\"Това, което постигнахме е разместване в текстовете. Всеки защитава националния си интерес\", продължи Димитров.\n\r\nВ \"България сутрин\" той обяви, че ако нещата днес се развият по неблагоприятен начин, превозвачите остават в протестна готовност.\n\r\n\"Разчитаме някой да защитава нашите интереси. Не мисля че има място за компромиси. Много семейства се изхранват от този бизнес\", каза изпълнителният директор на Камарата на автомобилните превозвачи.\n\r\n ", "date": "2018.06.07", "title": "Товариш, разтоварваш... Планът \"Макрон\" на родна почва"}
{"url": "https://www.dnes.bg/temida/2018/06/07/gringo-izliza-predsrochno-ot-zatvora-chaka-li-go-sofi.378630", "text": "Гаджето на фолкпевицата Софи Маринова - Тодор Давидов, излиза 17 дни предсрочно от затвора. Състав на Софийския градски съд реши да го освободи, след като и администрацията е дала становище, че се е поправил зад решетките.\n\n\n\n\r\nИзвестният с прякора Гринго излежава присъда от 10 месеца лишаване от свобода. Давидов се призна за виновен за рекет на айтоски бизнесмен и сключи споразумение с прокуратурата, след като бе арестуван миналия септември.\n\r\nГринго бе арестуван, след като Асен Атанасов-Ариф разкри, че бил изнудван от непознати, които му искали 50 000 лв. и заплашвали, че ако не получат парите, ще се саморазправят с него и семейството му. \r\r\n                    \r\n                    Тогава Гринго бе задържан заедно със Стефан Сливков. Според прокурорите Гринго е бил съучастник на извършителя Стефан. Той намерил сим карти и телефони и подучил Сливков как да води преговорите за парите. Според СГС Гринго може да излезе от затвора предсрочно, тъй като е излежал по-голямата част от наказанието си. Решението на съда не е окончателно. \n\r\nВ шоусредите пък усилено се коментира дали Тодор ще бъде дочакан от любовницата си Софи Маринова. Фолкпевицата ходеше в началото на неговото задържане на свиждане, даваше охотно интервюта, в които твърдеше, че гаджето й е невинно. След това обаче прекрати посещенията в затвора и се заговори, че връзката им вече е финализирана. Иначе преди арестуването на Гринго, Софи твърдеше, че ще роди поне три деца на приятеля си.", "date": "2018.06.07", "title": "Гринго излиза предсрочно от затвора, чака ли го Софи?"}
{"url": "https://www.dnes.bg/obshtestvo/2018/06/07/toi-se-kri-mvr-go-tyrsi-vyprositelnite-okolo-pelov.378633", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Обстоятелствата около убийството на избягалия от Централния софийски затвор рецидивист Владимир Пелов сочат за абсолютно активно мероприятие от страна на прокуратурата и полицията.\r\nТъй като през цялото време от бягството му до разстрела му са текли издирвателни дейности, не е възможно органите на реда да не са имали някакви данни за него. И е абсурдно, че не са го заловили още преди дни\", коментира в студиото на \"България сутрин\" експертът по сигурност Николай Марков.\n\r\nПрипомняме, че при престрелка в центъра на Ботевград Владимир Пелов беше убит от друг криминално проявен - Марио Панчев. Двамата мъже стреляли един срещу друг, вследствие на което Пелов беше убит на място, а Панчев е настанен в \"Пирогов\" с опасност за живота. Основната версия на разследващите към този момент е неуредени финансови взаимоотношения.\n\n\n\n\r\n                    \r\n                    \r\nИнцидентът стана 63 дни след като Пелов и негов съучастник предприеха безпрецедентно бягство от Централния софийски затвор. Радослав Колев все още се издирва.\n\r\n\"Престъпността в България е под абсолютен контрол. Опитите да се вмени на обществото, че всичко е в пълен хаос, са изкуствени. Екипът, който участваше в издирването на Пелов е бил напълно наясно с обстоятелствата около случая\", коментира още Николай Марков.\n\r\nПред  криминалният журналист Богдана Лазарова подчерта, че това, което всъщност поставя множество въпроси извън конкретния случай е дали Марио Панчев е бил защитен свидетел. И ако той е бил такъв защо не са били предприели съответните мерки за опазване на живота му.\n\r\n\"Самият Владимир Пелов беше човек с много изострено чувство за справедливост, интелигентен в пъти повече от хората, които го издирваха, колкото и стряскащо да звучи това\", подчерта тя.\n\r\nПо думите ѝ няма нищо страшно такъв затворник да бъде разстрелян, но от органите на реда. А случилото се показвало пълна липса на доверие на гражданите в инстутуциите.\n\r\n\"В населено място с мащабите на Ботевград е достатъчно да излезеш в някое кафене и ще разбереш всичко, случващо се там. Очевидно обаче комуникацията с МВР куца\", отбеляза Богдана Лазарова.\n\r\n ", "date": "2018.06.07", "title": "Той се кри, МВР го търси. Въпросителните около Пелов"}
{"url": "https://www.dnes.bg/usa/2018/06/07/trymp-pomilva-zatvornichkata-za-koiato-se-zastypi-kardashiian.378625", "text": "Президентът на САЩ Доналд Тръмп помилва 63-годишната Алис Мари Джонсън, излежаваща доживотна присъда за наркотрафик и пране на пари, след като за нея миналата седмица се застъпи телевизионната риалити звезда Ким Кардашиян, предаде Асошиейтед прес.\n\r\nДжонсън, която вече е прабаба, е в затвора от 22 г. за първо наркопрестъпление. Тя е поела отговорност за миналите си прегрешения и е примерен затворник през последните две десетилетия, се казва в съобщението на Белия дом.\n\r\nВ отговор на това решение Кардашиян незабавно откликна в Тwitter, като написа: \"Най-добрата новина, която съм чувала!\".\n\r\nПрезидентското решение всъщност е опрощаване на присъдата, а не отмяна, и означава, че тя веднага ще излезе от затвора, т.е. няма да излежи остатъка от нея, отбелязва АП, цитирайки един от адвокатите на Джонсън, който бе на път за затвора в Алисвил, щата Алабама, заради предстоящото й освобождаване.\r\n                    \r\n                    \r\nТова е поредното решение на Тръмп за помилване, породено от застъпничеството на една знаменитост. Напоследък той обяви редица такива помилвания, като например консервативния автор и филмов продуцент Динеш Д'Соуза, осъден за незаконно спонсорство на предизборна кампания. Той отмени посмъртно след повече от 100 години присъдата на боксьора боксьора Джак Джонсън и изчисти името му с аргумента, че тя е основана на расово пристрастие.\n\r\nСамият президент посочи, че обсъжда цял списък от набелязани за помилване затворници - повече или по-малко известни. Сред тях бил и бившият губернатор на Илинойс Род Благоевич, излежаващ 14-годишна присъда за корупция, както и друга тв звезда - Марта Стюарт, излежаваща присъда за незаконни финансови операции.\n\r\nТръмп действа отделно от традиционния процес на помилване, който обикновено е прерогатив на правосъдното министерство, и предпочита да се насочва към случаи, привлекли вниманието му по различни поводи - защото за тях са се застъпили негови приятели, знаменитости или консервативни медии, отбелязва АП, цитирана от БТА.\n\r\nПравозащитната организация \"Америкън Сивил Либъртиз Юниън\" приветства вчерашното решение на президента и го призова да направи същото и относно други затворници, излежаващи присъди за ненасилствени престъпления.\r\n ", "date": "2018.06.07", "title": "Тръмп помилва затворничката, за която се застъпи Кардашиян"}
{"url": "https://www.dnes.bg/index/2018/06/07/receptata-dnes-shishcheta-na-skara-s-meso-i-kartofi.378533", "text": "\r\n1 кг телешко, свинско или пилешко месо за грил\r\n400 г бейби картофки\r\n3 с.л. зехтин за овкусяване на месото\r\nсушен розмарин, сол и черен пипер на вкус\r\n2 с.л. зехтин за овкусяване на картофите\r\n1 с.л. дижонска горчица\r\n\r\n\r\n \r\nНарежете месото на по-големи парчета като за шишчета и ги сложете в купа. Овкусете със зехтина, подправките, разбъркайте добре и оставете да почине за 15 минути.  \r\n \r\nСложете измитите бейби картофки в купа и ги покрийте с прозрачно фолио. Поставете ги в микровълновата фурна за 6 минути. След това прибавете към тях сол, черен пипер, горчицата и розмарина. Подредете ги върху шишчетата заедно с месото и поставете на грила.\r\n \r\nАко ползвате дървени шишчета, трябва предварително да ги накиснете във вода за няколко минути.\r\n\r\n", "date": "2018.06.07", "title": "Рецептата Dnes: Шишчета на скара с месо и картофи"}
{"url": "https://www.dnes.bg/notifikacii/2018/06/07/gastarbaiterite-naleli-u-nas-prez-mart-107-mln.378638", "text": "Само за март българите, които работят и живеят зад граница, са изпратили на семействата си тук малко над 107,6 млн. евро. За сравнение, през третия месец na 2017 г. постъпленията са били 106,2 млн. евро. Това показва справка на  в данните за платежния баланс, публикувани ежемесечно от Българската народна банка (БНБ).\n\r\nОбщо за първите три месеца от 2018 г. сънародниците ни зад граница са изпратили в родината си 287 млн. евро, което е с 3,9 млн. евро повече, отколкото за същия период на миналата година.\n\r\nВ същото време преките чуждестранни инвестиции в страната по предварителни данни намаляват със 125,4 млн. евро за март 2018 г. при намаление с 80,1 млн. евро за март 2017 г.\r\nЗа периода януари–март 2018 г. капиталовложенията в страната са в размер на 179,1 млн. евро (при 273,1 млн. евро по същото време на миналата година).\n\r\nМакар и данните да са предварителни и впоследствие често да биват ревизирани в положителна посока, тенденцията остава тревожна и показателна за състоянието на българската икономика и доколко страната ни е привлекателна дестинация за инвестиции. \n\r\n", "date": "2018.06.07", "title": "Гастарбайтерите налели у нас през март €107 млн."}
{"url": "https://www.dnes.bg/obshtestvo/2018/06/07/priiatel-na-raneniia-panchev-se-zakani-shte-ima-otmyshtenie.378636", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Ще има отмъщение, Пелов има наследници\", каза пред камерата на Георги, приятел на тежко ранения по време на вчерашната престрелка в Ботевград Марио Панчев, който гърбя и уби рецидивиста Владимир Пелов.\n\n\n\n\r\n\"Хората се страхуват, защото от \"групата\" те чистят, когато не си удобен. В Ботевград има конфликт между българи и цигани, пребиват циганчета в дискотеките\", каза още той.\r\nГеорги изрази увереност, че Пелов е можел да живее необезпокоявано в Ботевград, дегизиран с брада.\r\r\n                    \r\n                    \"Полицията тук не обикаля като в София, тук полицаите идват само при инциденти\", обясни Георги.\r\n\"Марио много помагаше на циганите, той беше вярващ и набожен. От него знам, че Владимир го дебне отдавна. Не е заради жена, може да е за пари или имот. Сега ще живеем по-спокойно\", каза още Георги.\n\r\n ", "date": "2018.06.07", "title": "Приятел на ранения Панчев се закани: Ще има отмъщение!"}
{"url": "https://www.dnes.bg/sofia/2018/06/07/sofiiska-voda-preduprejdava-abonatite-si-za-8-iuni.378644", "text": "На 8 юни 2018 г. (петък), във връзка с ремонт на сградно водопроводно отклонение на ул. \"Искър\", с. Герман се налага спиране на водоподаването от 09:00 до 17:00 часа на клиентите на \"Софийска вода\", живеещи в района на: ул. \"Искър\" между ул. \"Патриарх Герман\" и ул. \"Росица\", ул. \"Росица\" между ул. \"Градина\" и ул. \"Искър\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Искър“ на ъгъла с ул. \"Росица\".\n\r\nНа 8 юни 2018 г. (петък), във връзка с подмяна на спирателен кран на ул. \"Букет\", кв. \"Овча купел\" се налага спиране на водоподаването от 09:00 до 16:00 часа на клиентите на \"Софийска вода\", живеещи в района на: ул. \"Букет\" между ул. \"Народен герой\" и бул. \"Никола Петков\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Букет\" на ъгъла с  ул. 693.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.07", "title": "\"Софийска вода\" предупреждава абонатите си за 8 юни"}
{"url": "https://www.dnes.bg/knigi/2018/06/07/istinata-za-kim-filbi-shpionina-na-hh-vek.378634", "text": "Книгата \"Истината за Ким Филби: Конспирацията \"Ротшилд\" е международно разследване, продължило 4 години. Авторът й журналистката Петя Минкова се срещна с близки на обявения от бащата на модерното американско разузнаване Алън Дълес - \"Шпионина на ХХ век\", с ученици от секретната му школа, със съпругата му Руфина Филби, с първия му български ученик ген. Тодор Бояджиев, с разузнавачи, разказващи от първо лице неизвестни досега истории за аса в шпионажа.\r\n    \r\nЗа първи път ученците на Филби проговарят как той ги е обучавал в секретната си школа в Москва, разкривайки им най-големите тънкости на шпионажа.\n\r\nРазследването се базира на преглед на над 700 стр. и превод на около 400 стр. нови разсекретени документи в Британския национален архив, които потвърждават тезата на автора, че Филби никога не е бил лоялен към англичаните или към руснаците. Напротив, той съзнателно е заблуждавал  спецслужбите на Сталин.\r\n                    \r\n                    \r\nФилби е бил част от космополитна група около магната Виктор Ротшилд, която е имала свои цели – да наложи мир в света и нов, по-справедлив международен ред.\n\r\nТези петзвездни млади джентълмени с лекота са минипулирали Хитлер, Сталин, Чърчил, Мусолини, Рузвелт и техните спецслужби. С ювелирните си разузнавателни операции те са съкратили Втората световна война, но за съжаление участието им се пази в тайна и до днес.\r\n    \r\nТочно когато Филби е сред кандидатите да оглави британското разузнаване, руснаците му организират номер, с който осуетяват назначението. Въпреки това групата му организира такава защита, която съперничи с най-добрите илюции, създавани в историята.\n\r\nКак този ас в шпионажа преобръща съдбата на България и на целия Източен блок, ще научите от книгата. Предпремиерата ще се състои на 11 юни, понеделник, от 16 часа във Военната академия.", "date": "2018.06.07", "title": "Истината за Ким Филби – \"Шпионина на ХХ век\""}
{"url": "https://www.dnes.bg/obshtestvo/2018/06/07/da-ti-otnemat-decata-v-norvegiia-mamo-zashto-si-ni-prodala.378631", "text": "Норвежка, която е многодетна майка, е решила да дойде да живее в България, след като отнемат 6-те ѝ деца в Норвегия от службата за закрила на детето там. Жената обачеуспява да си ги върне. Семейството живее разделено три месеца и половина. Моника Петров идва у нас, след като се омъжва за българин. В България ражда и седмото си дете.\n\r\nПетте дъщери и двамата синове на Моника винаги са живели само с майка си. И норвежката служба за закрила на децата винаги е присъствала в живота им. \n\r\n\"Всичко започна, когато бащата на най-големите ми деца се ожени за втори път и срещу него повдигнаха обвинение за малтретиране и семейно насилие. И така 14-15 години \"Закрила на детето\" следяха и нашето семейство, но никога така и не намериха никакви причини да се намесят\", разказа пред bTV Моника Петров.\n\n\r\r\n                    \r\n                    Така е до 2015 г., когато социалните констатират, че Моника не може да се грижи за себе си и ѝ отнемат децата.\n\r\n\"Три от децата ми бяха тогава на училище, а останалите бяхме вкъщи. Разбрах, че социалните идват, защото кучето, което иначе е добро, страшно много се озлоби и започна да лае. Тогава видях, че цялата къща е обградена от полиция. Когато влязоха в дома ми, разделиха децата в различни стаи. Всички деца започнаха да плачат. Същевременно полицаи отиват и в училището, където са останалите ми деца и ги взимат от там\", допълни майката.\n\r\n\"Вкъщи децата бяха шокирани, но аз вътрешно си казах, че трябва да запазя спокойствие, за да не ги травматизирам допълнително от това, че и аз изпадам в истерия. Но казах на социалните, че няма да изведа децата навън и да ги настаня в колата и няма и да ги облека. Така че бяха взети дори без обувки, откарани по този насилствен начин от дома ни и настанени в различни приемни семейства\", каза Моника.\n\r\n\"Аз страшно се радвам, че в този момент живеех при майка си и баща си. И когато влизах в празните стаи и виждах празните легла, сърцето ми щеше да се пръсне. Играчките без деца, без детски гласове, човек започва да плаче по-късно. В началото е важно да си силен и да задържиш цялата си енергия, за да си върнеш децата. Има много родители, които не успяват да се справят, защото ситуацията ги пречупва и цялата им енергия отива в страданието, което изпитват. Аз обаче затворих дълбоко в себе си всички чувства, защото реших да се боря\", подчерта майката. \n\r\nМинават две седмици, преди да позволят на Моника да види децата си. \"Нямах никаква възможност да обясня на децата какво се случва, но по-големият проблем е, че след като ги отнемат от мен, също никой не им обяснява нищо. И дори една от дъщерите ми ме попита: \"Мамо, защо си ни продала?\" Защото когато такова нещо се случва с децата – потвърди го и психологът след това, у детето започва да работи чувство за вина и детето не мисли дали майката и бащата са направили нещо грешно, а мисли, че самото дете е виновно и то е причината това да се случва\", посочи Моника.\n\r\nДецата са разделени в 3 приемни семейства. Моника ги вижда по график. Видеозапис документира едно от посещенията ѝ при двете най-малки сестри.\n\r\n\"Ние знаехме, че на долния етаж чакат полицаи, които да отведат детето, когато изтече времето ни. Преди срещата да приключи, получаваме официално съобщение и дъщеря ми знае, че след това ще остане сама. И винаги изпадаше в шок и в истерия и започваше да плаче. Обикновено когато децата са настанени в чужди домове, в рамките на месец постепенно се успокояват, защото новите хора, които ги заобикалят, всъщност са единствените, с които могат да контактуват. При Амира обаче не стана така. И се оказа, че ситуацията в приемното семейство въобще не е нормална и родителите са двама души, които посред нощ се събличат чисто голи и танцуват, пият и така нататък. Имало е кръв по матраците. Изобщо, една ужасна ситуация\", твърди майката.\n\r\n\"Много от децата, когато ги питаш, се страхуват да си кажат. Но Амира, когато се виждахме, тя ми слагаше ръката на сърцето си и ми казваше: Мамо, чуй как ми бие сърцето от ужас. Тя не се страхуваше да разказва там, където е. А след като се върна вкъщи, всяка вечер, когато отивах да кажа \"Лека нощ\", тя слагаше ръката ми на сърцето си и казваше: \"Мамо, виж колко е щастливо сърцето ми от това, че съм се върнала у дома\", допълни тя.\n\r\nДецата и досега не могат да преодолеят преживяното, разказва Моника. Тя завежда дело срещу норвежката служба за закрила на детето и доказва пред съда, че е в състояние да се грижи за децата си. И всички се връщат у дома.\r\n \r\n\"Когато социалните ми отнеха 5-те деца, те изведоха от вкъщи 5 щастливи и здрави деца, а ми върнаха 5 разбити деца с разрушена психика. Това е преживяване, което ще си спомнят цял живот. Най-добрата новина, която съм чувала в живота си, беше, когато ми се обади адвокатът и каза, че сме спечелили делото. Първото нещо, което направихме, когато те се прибраха вкъщи,  беше да легнем на земята, да допрем главите си една до друга и да си направим снимка заедно\", отбеляза майката.\n\r\nСпоред нея проблемът е, че в Норвегия не получаваш никаква помощ след това. \"Когато има родители, на които децата им са били отнети за няколко години и върнати обратно, тогава просто ти казват: \"Децата са си вече при теб, оправяйте се\", заяви Моника. \n\r\nИдва следващ завой в живота на цялото семейство. Моника среща българина Ангел. Жени се за него и забременява за седми път. Всички идват да живеят в търговищкото село Антоново. \n\r\n\"Когато се запознах със сегашния ми съпруг, който е българин, той работеше в ресторант в Норвегия и ми се стори, че е един изключително добър и симпатичен човек. Най-важното за мен беше, че се отнасяше страхотно към децата и те се привързаха към него\", каза Моника.\n\r\nСледват обаче серия от събирания и раздели между българина и норвежката му съпруга, а семейните скандали са част от ежедневието на децата.\n\r\n\"Дори се стигна до там, че имаше домашно насилие. Той ме удря няколко пъти. И аз изпитвах ужас, защото можеше да пострада бебето, което носех. И така Красимир се роди през декември, преждевременно в седмия месец. Аз реших да прекратя тази история, защото Ангел продължи да се държи много лошо с нас. Отново посягаше да ме удря, да не говоря, че посягаше и на голямата ми дъщеря. Опитваше се да я души. И ето ти парадокс. Ако това се беше случило в Норвегия, веднага щяха да дойдат, да го арестуват и да го изведат от дома. Когато се намесиха всъщност българските социални власти, най-странното беше, че идват и казват: \"Да, жилището е много добро, има достатъчно стаи, има ток, добре обзаведено. Няма никакъв проблем. Децата имат добри условия за живот\", посочи Моника.\n\r\nТя твърди, че не само е разказала на социалните за насилието, но е имала и снимки, които документират последствията от боя. \"И тогава социалните казаха: Имате 3 дни да напуснете България. Вие и вашите деца не сте регистрирани тук. Аз отказах, защото Красимир се роди с порок на сърцето. Казах, че не мога да замина с толкова малко дете, което има здравословен проблем. И вместо да ми дават ултиматум да напусна страната заради неуредения статут на децата, мисля, че беше тяхна задача да ми помогнат децата да тръгнат на училище и да се адаптират в социалната среда в България\", отбеляза майката. \n\r\n\"Започнах да се питам дали всичко не се урежда с връзки тук. Защото само аз и децата, въпреки че документирах, че има семейно насилие, бяхме викани в службата за закрила на детето. Но те нито веднъж не извикаха него\", заяви тя.\n\r\nПриятелка на Моника ѝ помага да намери апартамент в София. Така с новородения Красимир, нелегално пребиваващите ѝ деца и самата тя без адресна регистрация семейството на Моника отваря нова страница в живота си на адрес в столичния квартал \"Овча купел\".\n\r\nСпоред майката в Норвегия има много случаи, в които се отнемат неправомерно деца от родителите и това е свързано с едно престараване по отношение на грижите за децата. \"В България пък опитът ми е, че властите не правят достатъчно за защита на децата. Така че, ако можеха двете системи да почерпят опит една от друга, може би ще се получи една съвършена система за защита правата на децата. Основната разлика е, че когато дойдоха българските социални, те погледнаха и казаха: \"Тук има много добри материални условия, има баня, има абсолютно всички условия за отглеждане на деца\", но те не се интересуват от взаимоотношенията вътре в семейството. Докато в Норвегия е точно обратното – там спекулират с тези взаимоотношения\", обясни Моника.\n\r\nНезависимо че са тук извън закона, Моника и децата ѝ виждат живота си в България. Майката не работи и изцяло се издържа с парите, които ѝ изпращат родителите ѝ.\n\r\nСъпругът на норвежката – Ангел Петров, казва, че животът му с Моника в България е бил истински ад. Младият мъж категорично отхвърля всички обвинения, че е удрял децата ѝ, но признава, че е посягал на Моника.\n\r\nАнгел живее в антоновското село Семерци вече месец без жена си Моника, която си тръгва след поредния семеен скандал.\n\r\n\"Тук започнаха проблемите заради децата, постоянно се караме, те правят пакости, много караници, пиене постоянно, музики и така. Тя е добър родител, но не може да се грижи за 7 деца, иначе е добър родител, опитва се, но не може, просто много са отпуснати децата, няма никакъв контрол\", каза Ангел.\n\r\nТой отхвърля всички обвинения, че е упражнявал насилие над някое от децата на Моника, но признава, че е посягал на жена си – в момент на афект.\n\r\n\"Вярно е, аз ѝ посегнах един път, може и два пъти, защото и тя ми посяга, тя скача на бой, защото при тях е друго, при нас е друго. Просто първия път, когато я ударих, понеже се караме и казах да излязат децата навън. Тя влиза в някакви филми, някаква фантастика си прави, постоянно ме обвинява в изневери и такива неща. Не е хубаво децата да чуват нашите караници и кавги\", заяви Ангел.\n\r\nТой не вижда изход от създалата се ситуация, категоричен е, че с Моника не могат да живеят заедно. Младият мъж казва обаче, че желае синът им да остане при него и той ще полага нужните грижи за детето.\n\r\nВ отдел \"Закрила на детето\" не е постъпвал сигнал на насилие от страна на Моника Петров, каза пред bTV Даниела Братованова от дирекция \"Социално подпомагане\" – Омуртаг. По думите ѝ в отдела не е постъпвала и информация дори от полицията за упражнявано насилие по отношение на жената.\n\r\nМайката трябва да направи стъпки да се свърже с норвежкото посолство в Румъния или да се завърне в собствената си страна, за да оправи статута на децата, каза Милена Дянкова от Държавната агенция за закрила на детето. Тя също подчерта, че до този момент в агенцията не е постъпвал никакъв сигнал по този конкретен казус. \"И норвежката, и българската система предприемат мерки тогава, когато има някаква информация за това, че дете е в риск\", отбеляза тя.\r\nЩе се свържем с дирекция \"Миграция\" и ще видим какви са данните при тях по отношение на тези деца – какви паспорти имат, дали са изтекли, и какво е необходимо, за да уредят статута на майката, която желае да остане в България, увери Дянкова. По думите ѝ Моника може да остане у нас, стига да представи необходимите документи и децата да бъдат записани на училище.", "date": "2018.06.07", "title": "Да ти отнемат децата в Норвегия: Мамо, защо си ни продала?"}
{"url": "https://www.dnes.bg/kino/2018/06/07/statuetkata-zlatna-lipa-otpytuva-kym-shveicariia.378640", "text": "\n \r\nКак жените си извоюват правото да гласуват в Швейцария проследява режисьорът Петра Волп в \"Божествен порядък\"(2017). Продукцията, която описва моменти от 70-те години на миналия век грабна голямата награда на шестото издание на \"Златна липа\" за най-добър филм. Кинофестивалът, който се проведе в Стара Загора от 2 до 6 юни, изпрати статуетката към Швейцария.\r\nОтличието за най-добра мъжка роля отиде при българския актьор Велислав Павлов за ролята му във филма на Илиан Джевелеков \"Вездесъщият\".\r\nСръбкинята Горица Попович се сдоби с наградата за женска роля за участието си във филма на Марко Костич \"Кози уши\".\r\r\n                    \r\n                    С приза за най-добра режисура си тръгна литовският режисьор Донатас Улвидас за \"Емилия: Да скъсаш оковите\".\r\nСпециалното отличие на Съюза на българските филмови дейци се присъди на френския игрален филм \"Корпорация\" с режисьор Никола Силол.\r\n\"Слабост на много фестивали е, че завършват с кошница пълна с награди. \"Златната липа\" има малко награди и това ги прави още по-стойностни, а нашата работа още по-трудна и отговорна, коментира председателят на международното жури – българският режисьор Юрий Дачев. - Радвам се, че толкова много и различни вкусове се обединиха около мнението, че наградата за най-добър филм трябва да получи именно швейцарския \"Божественият порядък\", посочи той.\n\r\n \"Златната липа\" 2018 събра кинотворци, както от България, така и от чужбина. Програмата на тазгодишното издание показа 50 филма: игрални, документални и анимационни. Достъпът до двете зали, където се състояха прожекциите беше безплатен благодарение финансовата подкрепа на община Стара Загора.\r\nСпециалната награда за цялостен принос към родното филмопроизводство  бе присъдена на навършилия скоро 70 години актьор Васил Банов.Сред зрителите през  петте фестивални дни бяха легендарните изпълнители на десетки роли като  Васил Михайлов, Гинка Станчева, Емилия Радева и Любен Чаталов.", "date": "2018.06.07", "title": "Статуетката \"Златна липа\" отпътува към Швейцария"}
{"url": "https://www.dnes.bg/notifikacii/2018/06/07/osnovnata-versiia-pelov-debnel-panchev-zashtoto-peel-na-mvr.378616", "text": "Беглецът от затвора Владимир Пелов е дебнел някогашния си приятел Марио Панчев-Дебелия, за да го убие, защото се съмнявал, че помага на МВР в издирването му. Това е основната версия за престрелката в Ботевград, при която Пелов бе убит. Тя стана под носа на полицията и е трети опит на Пелов да ликвидира Дебелия. Случва се точно 63 дни след като рецидивистът избяга от софийския затвор.\n\r\nПелов и Панчев се стреляха взаимно на тъмна алея зад Историческия музей в центъра на Ботевград във вторник около 23 часа. Пелов бе пронизан от 4 куршума, а Дебелия бе уцелен два пъти в корема. Беглецът издъхва на място, а 39-годишният Панчев е в критично състояние в “Пирогов”.\n\n\n\n\rВраждата между двамата приятели започнала още през далечната 1998 г. Тогава Пелов заподозрял Дебелия, че го е издал за убийството на пловдивския сараф Ганчо Караиванов, извършено на 16 май 1997 г. в пловдивския жк “Тракия”. За екзекуцията Пелов лежи 12 г. в софийския затвор.\n\r\nМестни хора предполагат, че отношенията между двамата допълнително са се обтегнали и заради грозен слух, пуснат в града. Клюкари твърдели, че докато бил в затвора, жената на Пелов имала забежка с Дебелия. Марио категорично отричал, но с помощта на “доброжелатели\" съмнението се загнездило у затворника.\n\r\nРецидивистът веднъж се опитал да убие Дебелия в дома му, втори път - в своето жилище, като го поканил на гости да пият уиски. Третият и последен опит е във вторник вечерта в центъра на Ботевград, недалеч от дома на Дебелия.\n\r\nПелов го дебнел, скрит зад храстите и дърветата около тъмната алея. Тя не попада в обхвата на камерите, които се намират на сградата на Историческия музей на бул. “Трети март” в градчето.\n\r\nМарио подозирал, че Пелов ще го потърси, за да си разчистят сметките, още щом научил, че е избягал от затвора. Затова често сменял телефонните си номера, носел и незаконен пистолет. Той толкова се боял, че пращал свои хора да следят майката на Пелов - 72-годишната Тотка, брата Стефан и сина Владимир, за да може по тях да насочи униформените към убежището на беглеца. Жената и дъщерята на Пелов са в Малта.\n\r\n“Владимир заплашваше Марио чрез общи познати, откакто избяга от затвора”, каза пред “ Георги, който е приятел на Марио от детинство. Според оперативна информация беглецът се появил в района на родния Ботевград преди около месец. От няколко дни бил по дирите на Дебелия.\n\r\n“Пелов не се е движел свободно из града, а се придвижвал по коритото на реката, където е тъмно, обрасло е с храсти”, обясни шефът на областната дирекция на МВР Георги Григоров. “Има голяма вероятност да е излязъл от коритото на реката във вторник”, предположи полицейският шеф.\n\r\nСъщата вечер Марио Дебелия бил на заведение с компания и към 23 ч си тръгнал. Секунди по-късно проехтели изстрелите. Пелов стрелял първи, но загубил битката, въпреки че бил в много добра спортна форма.\n\r\nДебелия се обадил на приятелите си в заведението да им каже, че е ранен от Пелов. Те се втурнали към алеята, която е на метри от дома на Марио. В 23,02 ч един от тях подал сигнал на тел. 112. Компанията откарала Дебелия в спешния център в Ботевград, а оттам той бил транспортиран в “Пирогов”. Едрият мъж бил уцелен с два куршума в корема, направена му е операция рано сутринта в сряда.\n\r\nВладимир Пелов бил улучен на 4 места в краката и главата - в лицето, непосредствено под мустака, в дясното бедро и в дясната подбедреница. На мястото на стрелбата полицаите открили три пистолета - единият се търкалял в тревата и вероятно е бил на Дебелия. Вторият - до трупа на Пелов и един в чантичка около кръста му. Назначени са експертизи, за да се види има ли отпечатъци.\n\r\n“Оръжията са “Валтер”, “Макаров” със заличени номера и ТТ”, уточни главният секретар на МВР Младен Маринов. На мястото разследващите открили седем гилзи. Това, което ги впечатлило, било, че Пелов бил с маска на лицето и променен външно. “Изглеждаше съвсем различно”, каза окръжният прокурор на София Наталия Николова. Пелов имал брада, бил със суитшърт с качулка и под нея шапка, носел туристически обувки, удобни за преходи в пресечени местности. У него не е открит мобилен телефон.\n\r\nПелов изглеждал толкова различно, че дори брат му Стефан не успял да го разпознае, твърди прокуратурата. Разследващите установили категорично, че убитият е Пелов с дактилоскопска експертиза, чрез която сравнили отпечатъците, които взели от трупа, с тези в базата на МВР.\n\r\nВестта, че затворникът е убит, обходила за секунди Ботевград. Десетки роми се втурнали към алеята, където лежало тялото. Това наложило да бъде повикана жандармерия, която да разпръсне зяпачите. “Разпитани са 7 свидетели, близки на починалия, и хората, които са откарали Марио Панчев в болницата”, каза прокурор Наталия Николова.\n\r\nКриминалистите не изключвали и версията за неуредени финансови взаимоотношения между Пелов и Дебелия, които преди години имали общ бизнес.\n\r\nБеглецът Владимир Пелов се навъртал в района на родния си Ботевград от началото на май. “Имахме оперативна информация, че от около месец е на територията на града”, потвърди шефът на областната дирекция на МВР Георги Григоров. Униформените получавали 10-ина сигнала на ден. “Всеки беше проверяван”, твърди полицейският шеф.\n\r\nДебелия не е единственият, който се е страхувал от Пелов. От него треперела и ромската махала. Според бивш затворник писмото, което Пелов изпратил на 7 май до президента, омбудсмана било предупреждение към враговете му. Един от тях бил и Дебелия. В него беглецът обясняваше, че бил несправедливо обвинен и осъден. Говори и за нередности в затвора, свързани с работата и вноса на дрога зад решетките. Първите три страници на писмото били написани още преди бягството, убеден е бившият затворник.\r\n\"Трябва да му дадат медал, че свърши работата на полицията”, каза мъж, лежал в затвора заедно с Пелов и пожелал анонимност. Според него Пелов може да се е отървал от Радослав Колев дни след бягството от затвора. “Закопал го е някъде из планините и никога няма да го намерят”, каза той.\n\r\nНяколко часа след убийството на Владимир Пелов полицията евакуира блок, в който живеела вдовицата на негов приятел. Причината - в жилището са открити различни взривни вещества. В кооперацията на бул. “България” 12 живее вдовицата на Мико Петров. Той бе арестуван на 3 октомври 2009 г. заради двойно убийство. Преди това бил един от най-близките приятели на Пелов. В затвора се обесил през 2010 г. Според една от версиите, след като избягал от пандиза, Пелов се свързал първо с вдовицата.\n\r\nНейни съседи обаче казват, че не са виждали Владимир да се навърта в района. “Възможно е да е идвал по тъмно”, каза комшийка. Тя обясни, че Мико и Пелов били много близки. Навремето Мико често посещавал приятеля си по време на първия му престой в затвора заради убийството на сараф в Пловдив. Вчера в апартамента е намерена чанта с гранати, които бяха взривени от барети.", "date": "2018.06.07", "title": "Основната версия: Пелов дебнел Панчев, защото \"пеел\" на МВР"}
{"url": "https://www.dnes.bg/obshtestvo/2018/06/07/myj-spasi-bebe-syrna-gybari-mu-iskali-petarka-za-stokata.378593", "text": "\n\r\nВсичко се продава у нас, независимо къде и от кого. Потвърждение за това е случаят с бебе-сърничка, който Фондация \"Дивите Животни\" (Wild Animals) оповести на страницата си във Facebook, като публикува снимки на мъничето.\r\nНовороденото било открито от гъбари, които решили да изкарат някой лев и от него. Както продавали стоката си, берачите предложили и сърничката, която била опакована в найлонова торба.\r\nТе искали 5 лева за бебето, става ясно от разказа на мъж, който се оказал клиент за гъби и... бебе-сърна.\r\nТой обаче влязъл в схватка с \"търговците\", за да вземе животинчето. Макар и с лека травма, мъжът се добрал до сърничката и по-късно се свързал с фондацията, за да им я предаде.\r\r\n                    \r\n                    Ето и съобщението, пуснато от фондацията, което разказва за случилото се и информира как да постъпваме, ако срещнем сърна в гората:\r\nВ последните няколко седмици стана ясно, че в нашата страна цари тотално незнание по отношение на поведението на сърните и това, че оставят малките си да лежат сами, докато се хранят те наблизо в гората.\n\r\nДоста хора се подлъгват по това, че намират само малкото сърне и го мислят за изоставено, а взимайки го те реално го отнемат от майката.\r\nЛипсата на информираност не е обаче най-страшният проблем, обричащ много малки сърнета на гибел или живот в плен.\n\r\nВчерашният случай показа далеч по-страшната реалност, а именно това, че има хора, цели групи, които целенасочено претърсват гората за малки сърнета. \n\r\nИмахме непотвърдена информация, че нещо такова се случва в някои села около София, но до този момент не се беше потвърдила. Вероятно се случва и в другите райони на страната.\r\nМалката Нели е само на ден. Пъпната връв не е изсъхнала още. Тя е само килограм живот, но вече е средство за печалба за някой. Вчера мъже предлагащи за продажба гъби, са предложили на човека, който се е спрял заради гъбите, да купи малко сърне за 5 лв.\r\nПредставете си, отварят ти плика и питат: \"Искаш ли го и това за 5 лв?!\" и ти онемяваш. Новороденото сърне лежи тихичко в локва от урината си в найлоновата пазарска торба и съдбата му е тенджерата или домашен любимец на някой...\r\nСлед последвалата схватка, сърнето е взето и предадено на нас, а човекът спасил сърнето от печалбарите, е с травма на китката, не знаем за сега колко сериозна. Новородената Нели дълго ще плаче за майка си, а майката ще я търси напразно...\r\nМоля ви, ако забележите малко сърне в двор или Ви предложат за продажба или знаете че това се случва някъде и разполагате с конкретни факти, сигнализирайте Регионална дирекция по горите за съответния район. Горските имат право да конфискуват, да съставят актове и да налагат санкции за животни, които са ловни видове.", "date": "2018.06.07", "title": "Мъж спаси бебе-сърна. Гъбари му искали петарка за \"стоката\"!"}
{"url": "https://www.dnes.bg/zvezdi/2018/06/07/anna-kurnikova-na-37-seks-simvolyt-v-tenisa.378555", "text": "\n\r\nНа 7 юни своя 37-ми рожден ден празнува популярната руска тенисистка от близкото минало Анна Курникова. Родена през 1981 година в Москва, Анна започва да играе тенис на 5 годишна възраст, като се записва в седмична спортна детска програма.\n\r\nНейната първа треньорка е Лариса Преображенская, а Курникова дебютира като професионална тенисистка през 1995 г. в Москва.\n\r\nВ своята кариера тя достига до 8 място в женската ранглиста, както и до първо място на двойки.\n\r\n\n\r\nИзраства в семейство на спортисти. Баща й Сергей е бил състезател по класическа борба. Майка й Алла пък е била бегачка на 400 метра.\r\n                    \r\n                    \r\nПолучила е първата си тенис ракета като новогодишен подарък, когато е на 5 години.\n\r\nНай-големият й успех на сингъл в турнир от Големия шлем е полуфинал на Уимбълдън през 1997 година. Тя обаче печели 2 пъти на двойки Откритото първенство на Австралия в тандем с Мартина Хингис.\n\r\nСписание \"People\" я поставя в своята класация за 50-те най-красиви личности в света през годините 1998, 2000, 2002 и 2003.\n\r\nАнна Курникова не успя да спечели нито една WTA турнир на сингъл в цялата си кариера, макар че има 4 финала.\n\r\nПрактически тя прекратява своята кариера една на 21 години заради сериозни контузии.\n\r\nИмала е връзки с известните хокеисти Сергей Фьодоров и Павел Буре. След края на връзката си със спортистите Анна започва дълга връзка с певеца Енрике Иглесиас.\n\r\nПрез декември 2017 година бившата тенис звезда роди близнаци от Енрике Иглесиас.", "date": "2018.06.07", "title": "Анна Курникова на 37: Секс символът в тениса"}
{"url": "https://www.dnes.bg/notifikacii/2018/06/07/99-sa-zaginali-ot-izrigvaneto-na-fuego-v-gvatemala.378615", "text": "Броят на жертвите от изригването на вулкана Фуего в Гватемала вече достига 99 души, като за изчезнали се смятат близо 200 по най-нови данни, съобщиха властите в централноамериканската страна, цитирани от Франс прес. \r\nДосега се говореше за 84 загинали.\r\nСпасителните работи в околностите на вулкана, разположен на около 40 км югозападно от едноименната столица на Гватемала, бяха спънати от нови експлозии и изхвърляния на лава, три дни след първото мощно изригване.\r\n\"Активността продължава и не отслабва, за което говорят редица физически признаци. По-слаби експлозии се констатират средно по 4-5 в час, като не се изключват и по-мощни в близките часове или дни\", отбеляза гватемалският институт по вулканология и предупреди хората да не остават в засегнатата зона. Посочва се и възникналата опасност от земни свличания поради силните валежи снощи.\rДо момента освен загиналите и изчезналите има 46 ранени, а евакуираните от зоната са близо 12 100, съобщи националният координационен център за борба с природни бедствия. От стихията са засегнати около 1,7 млн. гватемалци. В страната е обявен тридневен траур.\r\n(БТА)\r\n ", "date": "2018.06.07", "title": "99 са загинали от изригването на Фуего в Гватемала "}
{"url": "https://www.dnes.bg/notifikacii/2018/06/07/70-ot-zavyrshvashtite-medicina-u-nas-kym-chujbina.378617", "text": "Недофинансирането на общинското здравеопазване е катастрофално, смята  проф. Аспарух Аспарухов, декан на медицинския факултет в Плевен.\r\nСпоред лекарите много  трудно ще се реши другият основен проблем на системата - липсата на  кадри. Отдавна остана в миналото стандартът на един лекар да има поне  три медицински сестри, посочи допълни зам.-председателят на БЛС проф. Огнян Хаджийски. По думите му в момента  съотношението е едно към 0,9.\r\nОсвен сестри, трудно се намира и помощен  персонал, ситуацията със санитарите също е трагична, допълни Хаджийски. Той посочи, че заради ниското заплащане в болниците работят  много пенсионирани сестри, които обаче трудно издържат на натоварването.\rПроблем вече не е само липсата на медицински сестри, а и на  лекари, каза още проф. Аспарухов. Той отчете, че над 70 на сто от  завършващите студенти медици, се насочват към чужбина. На практика  нашата държава харчи много пари за обучението на тези млади хора и  всъщност захранва здравните системи на по-богатите страни, допълни проф.  Аспарухов.\r\nЛекарите са скептични дали може да \"внасяме\"  медицински кадри от чужбина. В туризма това не е проблем, посочи проф.  Аспарухов. В системата на здравеопазването обаче първо пристигащите  трябва да докажат компетентността си и освен това трябва задължително да  знаят български език, иначе няма да могат да общуват с пациентите си.\r\nПо  думите му, тъй като самите общини са в лошо икономическо състояние, те  прехвърлят отговорностите си на държавата. Броят на болниците у нас -  над 400, е огромен и не е логично всички да са на нужното високо ниво, с  модерна апаратура и висококвалифицирани кадри, смята проф. Аспарухов.\r\nСпоред него би било по-разумно здравните заведения да се окрупнят и  пациентите да бъдат обслужвани в областните центрове, но задължителното  условие е да има осигурен превоз от малките населени места.\r\nВсяка година парите за здравеопазване от държавния бюджет се  увеличават, а недостигът се задълбочава, посочи проф. Аспарухов. Според  него този парадокс няма да се разреши, ако парите продължава да се  разпределят между толкова много лечебници. Нужно е да има някаква  концентрация, която ще позволи по-добро оборудване и по-високо заплащане  за хората, смята проф. Аспарухов.\r\nПроблемите на българското здравеопазване и пътищата за тяхното разрешаване бяха една от темите на 28-та асамблея на Интернационалната медицинска асоциация \"България\", която се проведе край Варна. По традиция на форума се събраха близо 300 специалисти от страната и чужбина. При дебатите като основни проблеми на сектора експертите откроиха намаляването на кадрите и недофинансирането на болниците, особено общинските.\r\nПроф. Весела Кристенсен, която от години работи в Норвегия, посочи, че няма здравна система в света, която да е без проблеми и да е изцяло задоволена финансово. Нейната позиция е, че дори в скандинавската страна, където живее, въпреки подкрепата на държава, всяка година болниците приключват на минус с бюджета. Основната причина е, че медицинското обслужване става все по-скъпо, апаратурата и консумативите изискват огромно финансиране и държавите, колкото и богати да са, не смогват да заделят толкова много средства.", "date": "2018.06.07", "title": "70% от завършващите медицина у нас – към чужбина!"}
{"url": "https://www.dnes.bg/notifikacii/2018/06/07/severna-koreia-razrushila-ploshtadka-za-raketni-izpitaniia.378618", "text": "Американски убесайт съобщи, че според сателитни снимки Северна Корея е разрушила някои съоръжения, използвани за изпитания на балистични ракети, след като обяви, че прекратява ядрените опити и изстрелването на ракети, предаде Асошиейтед прес.\r\nСпоред експерта по Северна Корея Джоузеф Бърмюдес площадка за пробно изстрелване на ракети е била разрушена миналия месец близо до град Кусон, в северозападната част на страната. АП уточнява, че става въпрос за съоръжение за тестване на началната фаза от изстрелването.\r\nАнализ на експерта е публикуван на сайта \"38 Норт\" (38 North), който следи развитието на оръжейните програми на Пхенян.\r\nПрез април севернокорейският лидер Ким Чен-ун обяви, че страната му преустановява изпитанията на балистични ракети и ядрените опити, проправяйки път за преговори със САЩ.\r\nПрез май Северна Корея разруши тунели и сгради на свой обект за ядрени опити в присъствието на журналисти, припомня АП. (БТА)", "date": "2018.06.07", "title": "Северна Корея разрушила площадка за ракетни изпитания"}
{"url": "https://www.dnes.bg/bulgaria/2018/06/07/trevojno-aborti-sa-pogubili-edna-ciala-bylgariia.378619", "text": "Около 6,5 млн. аборта са извършени по официални данни в България от 1954 г. насам. Пак според официалната статистика само през 2016 г. броят на тези интервенции е 26 446 при 56 000 регистрирани живи раждания. Това число обаче не включва абортите на частно, тези, предизвикани от медикаменти и т.н., които по наблюдения на специалистите са още толкова на брой.\n\r\nШокиращите цифри изнесе д-р Гергана Коларова, изпълнителен директор на Първа САГБАЛ “Света София” по време на форум, посветен на репродуктивното здраве, организиран от КНСБ.\n\r\nДруги тревожни данни показват още, че българките в репродуктивна възраст намаляват. Причина за това е не само миграцията, но и по-рано настъпваща вече менопауза, съобщава \"Труд\".\r\n                    \r\n                    \r\n“Допреди 15-20 години жените влизаха в менопауза на около 50-52 години, сега масово се влиза на около 47”, посочи д-р Коларова.\n\r\nПроблемен е и мъжкият фактор, особено в семействата с репродуктивни проблеми. В тези случаи той е причина за 50% от случаите на безплодие. Това обясни пък началникът на Клиниката по урология към УМБАЛ “Царица Йоанна – ИСУЛ” проф. Чавдар Славов. По думите му 15% от двойките не могат да постигнат бременност в рамките на 1 г.\n\r\nСоциалният зам.-министър Султанка Петрова цитира данни, според които между 300-400 000 са младите хора у нас са с репродуктивни проблеми.", "date": "2018.06.07", "title": "Тревожно: Аборти са погубили една цяла България "}
{"url": "https://www.dnes.bg/notifikacii/2018/06/07/taen-sklad-s-boepripasi-v-djamiia-se-vzrivi-v-bagdad.378620", "text": "Най-малко 18 души са загинали и над 90 са ранени при две поредни експлозии, които напълно са разрушили джамия в населения предимно с шиити район, наречен Садр сити, в Багдад снощи, предадоха Ройтерс и Асошиейтед прес, цитирайки анонимен иракски полицейски източник и местни служители. \r\nПървоначалното съобщение по държавната телевизия представяше експлозията като \"терористична агресия срещу цивилни\" и се говореше за \"загинали мъченици и ранени\". Говорител на вътрешното министерство обаче в по-късно кратко изявление каза, че взривовете са резултат от детонация в таен склад за боеприпаси, намиращ се в джамията, и взривовете са избухнали по време на прехвърлянето на муниции на съседен автопаркинг. Властите засега не обясняват разликата между двете съобщения, като не посочват и данни за жертвите. Започнало е разследване по случая. \rТАСС цитира местни медии, според които взривовете са станали в дом, намиращ се до джамията и тайният арсенал се намирал именно там. Според тези данни жертвите са най-малко 20, а ранените над 100. От взривната вълна били напълно или частично разрушени редица околни постройки и под развалините им може да се намират затрупани хора. Първи публикувани снимки от мястото на събитието показват разрушена кола, повредени околни сгради и плачещи близки на загиналите. \r\nСадр сити е крепост на националистическия шиитски духовник Моктада Садр, чийто политически блок спечели парламентарните избори на 12 май. Той оглавява и мощна паравоенна структура, която бе съюзник на правителството в близо 3-годишната му война срещу екстремистката сунитска групировка \"Ислямска държава\", успяла да завладее обширни територии от Ирак. Багдад обяви победа в тази война м.г., но джихадистката групировка все още контролира отделни малки територии в Западен и Северен Ирак и продължава кампанията си от атентати срещу силите за сигурност и срещу цивилното шиитско население. \r\nДнес иракският парламент нареди повторно ръчно преброяване на гласовете след многобройни съобщения за изборни измами и манипулации. (БТА)", "date": "2018.06.07", "title": "Таен склад с боеприпаси в джамия се взриви в Багдад "}
{"url": "https://www.dnes.bg/video-prognoza/2018/06/07/dyjd-i-grymotevici-dnes-po-moreto-spokoino.378622", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Условия за дъжд днес има почти в цялата страна. Над крайните северозападни райони и по крайбрежието на морето е по-малко вероятно да вали. В останалите части на страната има условия за краткотрайни валежи и гръмотевици, а на места е възможно да паднат градушки.\n\r\nТакава е прогнозата за днешния ден на синоптика на Симеон Матев. По думите му в следобедните часове ще има превалявания в източната част на страната, а високите температурите дават повече енергия и по-силни бури.\n\r\nКъм този час превалявания има в югоизточните райони. По-сериозните бури ще са в следобедните часове. По Черноморието ще има доста слънчеви часове, а температурите ще са малко по-ниски, стана ясно още от прогнозата на синоптика.\r\n\"В петък в 95% от територията на страната няма да има валежи. Денят обаче ще започне с ниски облаци и мъгли. След това те ще отстъпят място на горещото юнско слънце\", каза още Матев в \"България сутрин\".\n\r\nТой посочи, че в събота ще има разкъсана облачност, но около пладне в Северозападна България ще започне да навлиза по-хладен въздух и ще превалява. В събота срещу неделя валежите ще обхванат Западна България. В неделния ден времето ще е хубаво в източната половина на страната.\n\r\n ", "date": "2018.06.07", "title": "Дъжд и гръмотевици днес. По морето – спокойно!"}
{"url": "https://www.dnes.bg/notifikacii/2018/06/07/kilauea-premesti-cial-kvartal-na-800-m-navytre-v-okeana.378621", "text": " \r\nНово изригване на вулкана Килауеа на Хаваите снощи бе съпроводено със силен земен трус с магнитуд 5,6, при което кратерът изхвърли стълб от пепел и скали на над 3000 м в небето, предаде Асошиейтед прес. Местните власти предупредиха, че снощното изригване може да засипе с прах някои населени райони на архипелага, включително градовете Волкейно и Пахала.\n\r\nТрусът бе регистриран само няколко часа, след като сеизмологът Уенди Стоувал от Геологическия институт на САЩ каза, че ново изригване е неминуемо, и то като характерните за този вулкан \"експлозивни изригвания\".\n\n\rТрусът не предизвика цунами, посочиха местни служители. Пряко предаваща видеокамера, разположен на върха, показва, че от кратера се издигат вулканични газове и пепел.\n\r\nНяколко часа преди това мощни потоци лава заляха и почти напълно унищожиха цял район с две жилищни зони, наречен \"Вакейшънленд\", от Големия хавайски остров, погребвайки стотици домове. Лавата бе толкова много, че запълни почти целия залив пред квартала, изливайки се в океана, и го превърна в нова земя, вдадена на 800 м навътре пред досегашния бряг, пише БТА.\n\r\nЗа жертви не се съобщава, тъй като всички хора от района отдавна са евакуирани. Сеизмологът Стоувал каза, че \"Вакейшънленд\", който досега бе много популярен сред туристите и особено сред сърфистите, вече не съществува, останали са само няколко къщи покрай брега.\n\r\nСпоред местни служители, цитирани от АП, в района е имало 279 къщи и почти всички се смятат за унищожени, което предстои да се потвърди. Така общият брой на сградите, унищожени при продължаващото вече дни наред изригване на Килауеа достига около 400.", "date": "2018.06.07", "title": "Килауеа премести цял квартал на 800 м навътре в океана"}
{"url": "https://www.dnes.bg/notifikacii/2018/06/07/novo-20-pensionerka-probva-da-izlyje-druga-baba.378642", "text": "73-годишна видинчанка е задържана за телефонна измама. Жертва на схемата била 82-годишна жителка на същия град.\r\nВчера с нея по телефона се свързала жена, която се представила като Елена Георгиева. Тя обещала да ѝ окаже помощ срещу телефонни измамници и поискала от нея да събере парите си и да ги остави под пейка на ул. \"Св. Кирил\".\r\nПенсионерката първо уведомила полицията, а след това изпълнила заръката и оставила под пейката плик с 1000 лева. На мястото униформените задържали 73-годишната Р.Л., която дошла и взела плика с парите.\r\nПродължава работата на разследващите за установяване на ролята й в измамната схема. \r\nСлучаят е докладван в Районна прокуратура - Видин, образувано е досъдебно производство за престъпление.", "date": "2018.06.07", "title": "Ново 20: Пенсионерка пробва да излъже друга баба"}
{"url": "https://www.dnes.bg/football/2018/06/07/problemi-v-bundestima-iozil-pod-vypros-za-mondiala.378637", "text": "Месут Йозил е под съмнение за първия мач на Германия от световните финали, тъй като е с контузия от контролата с Австрия миналия уикенд.\r\nХалфът на Арсенал е с натъртване на коляното и в резултат се готви самостоятелно в последните дни. Полузащитникът се разписа във въпросния сблъсък преди да бъде заменен 15 минути преди края.\r\nОсвен това обаче, Йозил все още има проблеми и с гърба, заради които пропусна 4 мача на \"артилеристите\" през май.\r\nОчаква се той да не играе в утрешната контрола срещу Саудитска Арабия в Леверкузен, като участието му в първия мач в Русия срещу Мексико на 17 юни, изобщо не е сигурно.\r\nБундестимът ще играе в групато още с Швеция и Южна Корея, като според букмейкърите е втори фаворит за титлата след Бразилия.", "date": "2018.06.07", "title": "Проблеми в Бундестима: Йозил под въпрос за Мондиала"}
{"url": "https://www.dnes.bg/stranata/2018/06/07/skandal-strelba-dve-familii-meriha-sili-v-kiustendilsko.378643", "text": "Трима души са ранени при масово сбиване и стрелба в кюстендилския ромски квартал \"Изток\".\r\nСнощи около 23:00 часа е възникнал конфликт между членове на две фамилии, който е прераснал в масово сбиване, имало е и изстрели,  съобщиха от полицията.\r\nПострадали са 14-годишен велосипедист, който е бил в близост до мелето, както и 65-годишна жена, която се прибирала към дома си. С порезни наранявания е и участник в сбиването.\r\nТримата пострадали са настанени в кюстендилската болница, без опасност за живота са. Пристигналите на място полицейски екипи са задържали двама от участниците.\r\nНапрежението е овладяно, работата по изясняване на факти и обстоятелства, свързани с инцидента продължава.", "date": "2018.06.07", "title": "Скандал, стрелба... Две фамилии \"мериха сили\" в Кюстендилско"}
{"url": "https://www.dnes.bg/obshtestvo/2018/06/07/simona-e-budna-disha-sama-medicite-se-vyzdyrjat-ot-prognozi.378647", "text": "22-годишната Симона Тодорова от Дряново, която бе простреляна в Слънчев бряг, вече диша самостоятелно, съобщи .\n\n\r\nПреди няколко часа момичето е било изведено от медикаментозната кома и е в съзнание, има и двигателна активност, обясниха от УМБАЛ-Бургас.\n\r\nВъпреки това обаче, все още е рано да се каже дали Симона ще се възстанови, тъй като куршумът е поразил важни центрове в мозъка.\r\nТова, че има двигателна активност, все още не значи, че тя ще бъде пълноценен човек. Предстои дълъг и тежък период, в който ще стане ясно дали ще може да разбира, чува и вижда, споделиха медици.\r\r\n                    \r\n                    Лекари от отделението по реанимация правят всичко възможно да върнат Симона към живота. Състоянието й е стабилизирано, но остава много тежко.\r\nРодителите на красавицата от Дряново, която е дъщеря на полицейския шеф Тони Тодоров, са неотлъчно до нея в този труден за цялото семейство момент.\r\nСимона бе простреляна от 37-годишния Михаил Станков, който в пристъп на ревност застреля хазартния бос Коста Николов-Миджурина и рани тежко любимата си.\r\n54-годишният Коста бе застрелян с 4 куршума в главата, докато изчаквал Симона в \"Мерцедес\"-а си, спрян до комплекс \"Сън вилидж\". Двамата трябвало да ходят на вечеря.\r\n ", "date": "2018.06.07", "title": "Симона е будна, диша сама! Медиците се въздържат от прогнози"}
{"url": "https://www.dnes.bg/stranata/2018/06/07/sblysyk-na-trakiia-mercedes-se-udari-v-turski-tir.378650", "text": "Автомобил \"Мерцедес\" с пътуващо в него семейство се удари в турски ТИР при тежка катастрофа на магистрала \"Тракия\" тази сутрин.\r\nИнцидентът е станал около 7.00 ч. в района на 77-ми км в посока към София.\r\nНа място веднага били изпратени дежурни екипи на \"Пътна полиция\", авариен екип от пожарната в Пазарджик и \"Спешна помощ\", съобщи \"Дарик\".\r\nПо първоначални данни леката кола се е ударила в задната част на камиона. Майката и 17-годишната й дъщеря, пътували в Мерцедеса, са транспортирани с линейка в болница в Пазарджик.\r\nНа мястото се извършва оглед от дежурна група при РУ-Пазарджик. Движението се осъществява в едната лента и се регулира от пътни полицаи.\r\nОт МВР апелират водачите за повече търпение по време на движение във въпросния участък.\r\n ", "date": "2018.06.07", "title": "Сблъсък на \"Тракия\": Мерцедес се удари в турски ТИР"}
{"url": "https://www.dnes.bg/health/2018/06/07/zika-virus-kyde-u-nas-ima-tigrovi-komari-koito-go-prenasiat.378558", "text": "През 2011 г. за първи път в България бяха открити комари от вида азиатски тигров – Aedes albopictus. Първият град, в който е намерен видът е град Созопол (област Бургас). През следващите години – 2013, 2014 г. след получени оплаквания от местни граждани популации на вида са били открити и в други градове – Благоевград, Монтана, Стара Загора. През 2016 г. – към засегнатите градове се включват още Враца, Пловдив. Разпространението продължава през следващите години като до момента незасегнати градове остават Велико Търново, Добрич, Плевен и Силистра. \r\nКомарите от този вид се характеризират с висока пластичност и устойчивост по отношение на променящите се условия на средата. Яйцата си снасят близо до водоеми; места, в които се задържа вода (стари гуми, саксии, фонтани, басейни, чешми и други).\r\n \r\nЧесто се спекулира с начина му на разпространение, като се среща грешното мнение, че комарът може да се пренася чрез вятър, въздушни течение. Основният начин за пренасяне на вида е при търговия между отделните страни, като в стоките (напр. гуми, цветя) се задържат яйца и ларви на комара, от които се развиват зрелите видове.\r\n \r\nХарактерно за вида е, че веднъж заселил се той се размножава и развива, приспособявайки се сравнително бързо към променените условия. В тропическите страни тези комари пренасят причинителите на треска Чикунгуня, Денга, дирофилариоза. За разлика от други комари тигровият комар не пренася Западно-Нилска треска.\r\n \r\nТигровите комари имат много специфична характеристика, която ги отличава от останалите и по която може да бъде лесно различен. Те нападат предимно денем, за разлика от останалите видове, от които ухапванията са предимно на здрачаване и вечер.\r\n \r\nРазпространен е предимно в селища с надморска височина от 0 до 370-400 метра. Разпространява се както по съседство, така и в независими една от друга точки – най-често при внос на ралични стоки.\r\n \r\n", "date": "2018.06.07", "title": "Зика вирус! Къде у нас има тигрови комари, които го пренасят?"}
{"url": "https://www.dnes.bg/science/2018/06/07/ima-li-deveta-planeta-v-slynchevata-sistema-ucheni-se-symniavat.378635", "text": "Астрономи от университета на Колорадо в Боулдър заключиха, че траекториите на отдалечени транснептунови обекти могат да се обяснят със сблъсъци с астероиди, а не с гравитационното влияние на хипотетична девета планета в Слънчевата система, съобщи Лента.\n\r\nОтдалечените транснептунови обекти са небесни тела, разположени зад орбитата на планетата Нептун. Смята се, че те не са повлияни от гравитацията й. Възможен отдалечен транснептунов обект е планетата джудже 90377 Седна, чийто перихелий е два пъти по-отдалечен от орбитата на осмата планета в Слънчевата система. \n\r\nНякои учени смятат, че съществуването на тези небесни тела може би подкрепя хипотезата за наличие на девета планета в Слънчевата система. Според тях отдалечеността на транснептуновите обекти се дължи на гравитацията на тази планета.\r\n                    \r\n                    \r\nС помощта на компютърен модел астрономите установили, че малки транснептунови астероиди се движат по свои орбити по-бързо в сравнение с по-големи обекти, като планетата джудже 90377 Седна. Сблъсквайки се с нея, те я отпращат към отдалечени райони на Слънчевата система. Този извод съвпада с данните от наблюдения, според които размерите на отдалечен транснептунов обект и отдалечеността му са взаимносвързани.\n\r\nУчени оповестиха за възможното откриване на голямо небесно тяло зад орбитата на Нептун през януари 2016 г. Хипотетичният обект кръжи около Слънцето по издължена траектория, а по физико-химичните си свойства напомня Нептун.\n\r\nРезултатите от изследването са качени на сайта ЮрикАлърт. \r\n \r\n/БТА/\r\n ", "date": "2018.06.07", "title": "Има ли девета планета в Слънчевата система? Учени се съмняват"}
{"url": "https://www.dnes.bg/football/2018/06/07/predstaviha-el-maestro-kato-trenior-na-cska.378657", "text": "Нестор Ел Маестро е новият старши треньор на ЦСКА-София. Негов помощник ще бъдат брат му Никон Ел Маестро, а вратарите ще бъдат тренирани от Ивайло Петров. Част от щаба ще са и кондиционните специалисти Томас Нойберт и Кирил Динчев.\n\r\nНестор Ел Маестро е роден на 25 март 1983 година в Белград. Когато е на 8 години, семейството му се мести в английската столица Лондон. Едва 16-годишен, Ел Маестро става треньор в академията на Уест Хям.\n\r\nПрез 2002 година настъпва нова промяна в местожителството на новия ни треньор - той заживява във Виена, където в продължение на 2 години води младежкия тим на Аустрия Виена.\n\r\nБратята Ел Маество заминават за Валенсия през 2004 година и започват работа във втория отбор на Валенсия Местая.\r\n                    \r\n                    \r\nСлед двугодишен престой на испанска земя, Ел Маестро получава предложение от Шалке 04, което приема и става асистент на Марко Сломка в мъжкия отбор (2006 - 2008 г.). Тандемът Ел Маестро - Сломка се запазва и в Хановер 96 (2010 - 2013 г.) и в Хамбургер (2014 г.).\n\r\nМладият специалист се завръща в Аустрия Виена през лятото на 2016 година като помощник на Торстен Финк, а година по-късно получава шанса да бъде старти треньор на Спартак (Търнава) и извежда тима до шампионската титла след 45-годишни чакане.\r\n", "date": "2018.06.07", "title": "Представиха Ел Маестро като треньор на ЦСКА "}
{"url": "https://www.dnes.bg/balkani/2018/06/07/kosovo-obediniava-mitnicite-si-s-albaniia.378648", "text": "Парламентът на Косово гласува споразумение за обединение на митниците с Албания, съобщи интернет порталът Юропиън Уестърн Болканс.\r\nЗа споразумението във вторник гласуваха 67 депутати, един бе против и един се въздържа.\r\nМитническото обединение между Прищина и Тирана е ясна изява на така наречената \"великоалбанска политика\", оцени снощи Сръбската листа - най-голямата партия на сърбите в Косово. \r\nТя добави, че това потвърждава необходимостта от най-спешна среща на представители на Сръбската листа с президента на Сърбия Александър Вучич, пише БТА.\r\nСръбската листа заявява, че това митническо обединение е напълно неприемливо за тях и оценява, че то е продукт на политическо насилие в парламента в Прищина.", "date": "2018.06.07", "title": "Косово обединява митниците си с Албания"}
{"url": "https://www.dnes.bg/muzika/2018/06/07/nova-stranica-18-pesni-v-albuma-na-mihaela-fileva.378649", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПевицата Михаела Филева представи втория си албум. Той е със заглавие \"Нова страница\", съдържа 18 песни, а корицата му е снимана с телефон.\r\n\"Включихме всички идеи, които през годините са ни идвали и песните се оказаха 18. Има 7 неиздавани парчета плюс 5, които са в разлини версии. Има много нови неща и изненади в албума\", каза певицата в \"България сутрин\".\r\n\"Заглавието на албума идва по съвсем тривиален път - има парче \"Нова страница\", което е заглавно. В \"Монте\" има музикална промяна, това е вид нова страница и за лейбъла. Много повече авторство имам в албума\", обясни още Михалева Филева в студиото на .\r\r\n                    \r\n                    Тя ще се включи в организаираната от Investor Media Group Детска игриада, която започва в 9 часа тази неделя в столичния парк \"Заимов\".\r\n\"Много е важно да насочим вниманието на хората към правилните неща. Идеята на Игриадата е време, прекарано от децата с техните родители и да се забавляват\", каза Михаела, която ще вземе участие и в \"София прайд\" в събота.\n\r\n ", "date": "2018.06.07", "title": "\"Нова страница\" – 18 песни в албума на Михаела Филева"}
{"url": "https://www.dnes.bg/notifikacii/2018/06/07/sled-gonka-s-shteti-arestuvaha-piian-shofior-v-sofiia.378651", "text": "Пиян шофьор бе арестуван, след като опита да избяга от полицейска проверка, съобщава МВР.\r\nСлучката се е разиграла към 23 часа снощи, като се е стигнало до гонка по Околовръстното шосе на столицата. \r\nСлед като спрели 36-годишния мъж, униформените установили, че е без книжка, а дрегерът отчел 1,4 промила алкохол в кръвта.\r\nСлед гонката има щети по две патрулки, а двама полицаи са с леки наранявания. Те са прегледани в болница и освободени.\r\nАрестуваният мъж е бил много пъти регистриран в полицията. Той остава в ареста за 24 часа.\r\n ", "date": "2018.06.07", "title": "След гонка с щети: Арестуваха пиян шофьор в София"}
{"url": "https://www.dnes.bg/index/2018/06/07/dicho-i-tedi-kacarova-sys-syvmesten-proekt-ostani.378652", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДичо и Теди Кацарова реализираха първия си съвместен проект. Новата им песен носи името \"Остани\", а двамата изпълнители планират и лятно турне.\r\n\"Събрахме се случайно, а крайният резултат се получи доста добре. Много съм щастлива, че успяхме да реализираме една толкова хубава песен на нашия общ приятел Пепи Рангелов, който работеше по отделно с мен и Дичо\", сподели пред  чаровната изпълнителка Теди Кацарова.\r\nТя разказа, че всъщност, когато за първи път са чули \"Остани\", песента им е звучала по съвсем различен начин. \r\"Имаше и драма с текста, трима човека работеха по него, тъй като нещо все не се получаваше. И всеки един от тях успя да допринесе за създаването ѝ. В крайна сметка се получи качествена песен. Радостни сме, тъй като искахме след нас да остане нещо истинско\", допълни тя.\r\nДичо отбеляза, че върху парчето са работили доста дълго време и много хора имат заслуги за реалзирането на проекта.\r\nКлипът е сниман на много специално място - Военната академия, където е отсядал цар Фердинанд. Някои от местата никога не са показвани, много са красиви и има много история в тях, обясни Дичо.\r\nДвамата изпълнители се познават от дълги години и признават, че съвместната работа е удоволствие за тях.\r\n ", "date": "2018.06.07", "title": "Дичо и Теди Кацарова със съвместен проект - \"Остани\""}
{"url": "https://www.dnes.bg/teatar/2018/06/07/producentyt-na-mulen-ruj-uchi-studenti-ot-natfiz.378641", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУникален шанс и невероятно предизвикателство за студентите от НАТФИЗ е, че филмовият продуцент на \"Мулен Руж\" и \"Ромео и Жулиета\" - Мартин Браун ги учи на кино у нас.\r\nОсновната заслуга за проекта е на ректора на Национална академия за театрално и филмово изкуство - проф. Семерджиев. Той и Браун са приятели от години, работили са заедно по различни образователни проекти, разказва .\r\n\"С радост установих, че студентите се вълнуват от същите теми като тези в Австралия - каза продуцентът. - Вечният въпрос е коя история искат да разкажат, какви технологии ще използват и как ще я споделят с публиката\".\r\nСпоред Мартин Браун в света на киното винаги има големи мечти и ограничен бюджет. И винаги трябва да се взимат трудни решения за това как да бъде облечена красивата мечта във филм със скромен финансов ресурс.\r\n ", "date": "2018.06.07", "title": "Продуцентът на \"Мулен Руж\" учи студенти от НАТФИЗ"}
{"url": "https://www.dnes.bg/za-da-se-razbirame/2018/06/07/aloe-vera-bambuk-8-rasteniia-koito-privlichat-kysmeta.378579", "text": "Растенията са част от интериора на дома и офиса. Избираме какво да декорираме според нашите предпочитания, но също така и според енергията, която носят те. Така например сме чували, че кактусите се препоръчват в помещения с техника, тъй като \"абсорбират\" електромагнитната енергия.\r\nВъпреки че някои смятат, че те привличат кавгите, според някои източници е точно обратното. Кои други растения е хубаво да имате край себе си за повече щастие и хармония, вижте в следващите редове.\r\n\r\nМентата е добре известна със своите лечебни свойства, но също така се смята, че може да предпази дома ви от завист и магьосничество. Освен това, свежата билка ще ви даде усещане за благосъстояние, но ще привлече и финансов просперитет.\r\r\n                    \r\n                    \r\nАко все още не сте декорирали в дома си бамбук, направете го. Бамбукът насърчава късмета и положителната енергия. Също така се смята, че е символ на чистотата, спокойствието, усещането за комфорт. Ако искате да внесете повече баланс в живота си, да отблъснете завистта, купете си бамбук. Достатъчно е да го отглеждате във ваза с вода, като е подходящ за всяко помещение.\r\n", "date": "2018.06.07", "title": "Алое вера, бамбук... 8 растения, които привличат късмета"}
{"url": "https://www.dnes.bg/health/2018/06/07/bilkolechenie-rolia-za-shtitovidnata-jleza.378656", "text": "Щитовидната жлеза е сред най-малките, но с най-комплексни функции органи на тялото ни. Тя секретира хормони, повлияващи почти всяка система на организма и оказващи пряко влияние и върху физическото, и върху психическото ни състояние. Поради различни причини активността на щитовидната жлеза може да се наруши – да се ускори или забави. В тези случаи се говори за хипер- или за хипофункция на щитовидната жлеза, съответно за хипер- и за хипотиреоидизъм. \r\nИ при двата типа нарушения на функциите на щитовидната жлеза може да се разчита на различни средства за нормализирането им. Преди да се премине към лекарствените такива, следва да се изпробват природните и по-безопасни средства. Изборът на билки, които оказват благоприятно влияние върху функциите на щитовидната жлеза, е голям.\r\n \r\n\r\n \r\n. Това е един от най-мощните енергизиращи и тонизиращи природни продукти. Отпадналостта и умората са сред основните последствия от отслабената функция на щитовидната жлеза, а женшенът успешно ги компенсира.\r\n \r\n. Той е комплексен източник на цинк, калий и магнезий – три от ключовите за щитовидната жлеза микроелемента. В комплект те оказват мощно стимулиращо действие в случаите на отслабена функция на жлезата.\r\n \r\n. Тя е идеалното природно средство за допълване на лечението при хипотиреоидизъм. Благоприятният й ефект се дължи на високото съдържание на йод – основен микроелемент, участващ в секрецията на хормоните на жлезата.\r\n \r\n", "date": "2018.06.07", "title": "Билколечение – роля за щитовидната жлеза"}
{"url": "https://www.dnes.bg/mish-mash/2018/06/07/digitalni-snimki-li-usmihvaite-se-sys-starite-lenti.378675", "text": "\n\r\nВ днешния дигитален свят снимките са нещо съвсем просто и ежедневно. Хареса ти пейзаж, хора, място, събитие... вадиш телефона и просто снимаш. \r\nПреди 2-3 десетилетия обаче нещата не стояха точно така, а снимки се правиха все пак по някакъв повод или празник. А това важеше в още по-голяма сила за семейните снимки.\r\nВ следващата галерия ви предлагаме да се позабавлявате точно с няколко весели и странни семейни фотоси. А още ", "date": "2018.06.07", "title": "Дигитални снимки ли? Усмихвайте се със... старите ленти"}
{"url": "https://www.dnes.bg/health/2018/06/07/lechenie-v-psihiatriia-koga-e-zadyljitelno.378658", "text": "Първа и основна стъпка в провеждането на каквото и да било лечение представлява съгласието на пациента за реализирането му. След като болният е бил възможно най-обективно и добре информиран за естеството на заболяването, ползите и рисковете от евентуална терапия и какво може да се очаква от нея, негово право е както да приеме, така и да откаже предложените му диагностични и терапевтични мероприятия. \r\nВажното е пациентът да е добре информиран и да е способен да осъзнае смисъла и последствията за него и околните от неговия избор. Какво се случва обаче, ако пациентът е психично болен?\r\n \r\nЗаконодателството регулира и гарантира спазването на гражданските права и свободи на всички участници в обществото, включитело и на пациента с психично заболяване. Подлагането на медицински дейности за установяване и лечение на психично разстройство може да се реализира единствено при условия и ред, определени със закон.\r\n \r\nОсновни принципи при лечението на пациенти с психични заболявания са:\r\n \r\nМярката на принудително лечение се използва спрямо лицата, които вече са имали противообществени прояви. На задължително лечение подлежат болни, които нямат подобни постъпки, но отказват да се лекуват, въпреки че се нуждаят от лечение или представляват сериозна заплаха за потенциално правно нарушение.\r\n \r\n", "date": "2018.06.07", "title": "Лечение в психиатрия – кога е задължително?"}
{"url": "https://www.dnes.bg/politika/2018/06/07/romi-kym-donchev-zaradi-doncheva-osydete-ia-ili-si-hodete.378671", "text": "Няколко ромски организации излязоха с открито писмо до вицепремиера Томислав Дончев заради изявленията на съпругата му Светлана Дончева във Facebook.\r\nСдруженията ДРОМ във Видин, \"Ларго\" в Кюстендил и Български хелзински комитет определиха думите на Светлана като дискриминационни и антиромски и поискаха съпругът й да се разграничи от тях.\r\n\"В случай, че откажете да осъдите изявленията на г-жа Дончева и не се разграничите от тях, Ви призоваваме да подадете оставката си\", обръщат се организациите към вицепремиера.\r\nСъпругата на вицепремиера разбуни духовете вчера с поста: \"Морковите за циганите са на свършване, време е за тоягата!\". Думите й бяха свалени от администраторите на Facebook след като бяха докладвани като расистки, а Дончева публикува ново изявление. В него тя обясни, че няма дискриминация в изказването й, защото с него всъщност иска равенство както в стимулите, така и в задълженията и наказанията както за ромската, така и за българската общност.\n\r\r\n                    \r\n                    \"Посочените изявления намираме за отявлено дискриминационни, антиромски. Те разпространяват и представят като правилни и легитимни силно вирулентни и вредни стереотипи и клевети, които унизяват ромската общност и подсилват утвърдената в обществото враждебна, принизяваща, обидна и нерядко застрашителна за ромите среда\", се казва в писмото на ромските формации и БХК до вицепремиера Дончев.\r\nСпоред тях подобни изказвания вредят на образа на България като правова и демократична държава.\r\n\"Изявления, които използват метафори за наказване на цяла етническа общност, и особено за наказване чрез физическо насилие, несъмнено подбуждат към омраза към етническото малцинство и проповядват приемливостта на подобно насилие. Такива метафори имат и много по-голяма плътност, когато са в контекста на широко разпространено расисткото насилие – и битово, и институционално\", се казва още в писмото.\r\nАвторите му смятат, че думите на Дончева не са случайни.\r\n\"Макар те да не са лично Ваши, считаме, че предвид че са отправени от Вашата съпруга, Вие, като заместник министър-председател, дължите публично и недвусмислено да ги осъдите и да се разграничите от тях. Толкова повече дължите това, на фона на провала на настоящото правителство да формира успешни и легитимни политики по отношение на засегнатата от тежка бедност част от ромската общност в България\", пишат организациите и дават за пример антиромските политики на Валери Симеонов.", "date": "2018.06.07", "title": "Роми към Дончев заради Дончева: Осъдете я или си ходете!"}
{"url": "https://www.dnes.bg/politika/2018/06/07/andon-donchev-kym-op-za-ostavkata-manipulaciia.378694", "text": "Депутатът от \"Воля\" Андон Дончев нарече искането на оставката му от \"Обединени патриоти\" \"манипулация и едностранно представяне на факти\".\n\r\nПо-рано патриотите го обвиниха, че е уронил престижа на държавата при откриването на културно-информационен център на българското малцинство в с. Звонци, Сърбия. По думите им, Дончев се обърнал към българите с \"народа на Югославия\" и че нямат нужда от членство в НАТО и ЕС. Не били повдигнати и въпросите за проблемите на хората там.\n\r\n\"Категорично не приемам основанията на ОП, с които искат оставката ми като председател на парламентарната комисия по политиките на българите в чужбина. По време на официалните ни срещи в Сърбия в своето изказване се съгласих с преждеговорящите. Допълних техните изказвания, като изразих ползите и вредите от членството на България в НАТО\", обясни той.\r\n                    \r\n                    \r\nТой заподозря и че патриотите търсят тема, с която да атакуват \"Воля\" заради острата им позиция срещу модернизацията на армията.\n\r\n\"Защитата на интересите на нашите сънародници, където и да са, е основен приоритет за мен като председател\", заключи Андон Дончев.", "date": "2018.06.07", "title": "Андон Дончев към ОП за оставката: Манипулация!"}
{"url": "https://www.dnes.bg/zvezdi/2018/06/07/mihaela-marinova-s-novo-gadje-futbolist-e.378686", "text": "Вече е известно, че Михаела Маринова има човек до себе си от скоро.\r\nМакар певицата все още да не назовава името и да се опитва да скрие с кого е, стана ясно, че това е Александър Дюлгеров. \r\nФутболистът от ЦСКА потвърди новината, след като поздрави половинката си за новата ѝ песен.\r\n \r\nТой публикува песента в личния си профил във Facebook и не скри любовта си.\r\n \r\n\"Стил и изящество в едно – моята Михаела! Жесток проект, успех\", написа той, а към надписа добави и сърце.\r\n \r\nНовата песен на Михаела Маринова се казва \"Очи в очи\", а дебютът ѝ се състоя вчера.\r\n \r\n", "date": "2018.06.07", "title": "Михаела Маринова с ново гадже. Футболист е!"}
{"url": "https://www.dnes.bg/world/2018/06/07/napadateliat-s-kamion-v-stokholm-s-dojivotna-prisyda.378696", "text": "Поддръжникът на групировката \"Ислямска държава\" Рахмат Акилов бе осъден на доживотен затвор за нападението с камион в Стокхолм, при което миналата година загинаха петима души.\n\r\n\"Съдът намира, че обвиняемият виновно е извършил терористичен акт, като е извършил пет убийства и е създал заплаха за обществеността\", заяви Стокхолмският окръжен съд.\n\n\n\r\nТой бе признат за виновен и за 119 опита за убийство.\n\r\nСъдът разпореди, че при евентуално излизане от затвора Акилов ще бъде експулсиран от Швеция и ще има окончателна забрана да стъпва на шведска територия.\n\r\nДоживотните присъди в Швеция обикновено биват смекчавани. На практика лицата, получили най-тежката присъда по наказателния кодекс на Швеция, лежат средно по 16 години в затвора.\r\n                    \r\n                    \r\nВ показанията си по време на делото 40-годишният етнически узбек, кандидат за убежище, каза, че е искал да накаже Швеция за присъединяването й към коалицията срещу \"Ислямска държава\". На 7 април 2017 г. той открадна камион за бира и прегази хора на оживена пешеходна улица, отнемайки живота на трима шведи, включително 11-годишно момиче, един британец и една белгийка. Ранени бяха 14 души.\n\r\n\"Ислямска държава\" така и не пое отговорност за този атентат.\r\n ", "date": "2018.06.07", "title": "Нападателят с камион в Стокхолм с доживотна присъда"}
{"url": "https://www.dnes.bg/eu/2018/06/07/ek-iniciativa-decata-da-uchat-po-dva-chujdi-ezika.378680", "text": "Европейчетата да учат поне два езика извън майчиния си. Това е инициатива на ЕК, каза днес във Варна зам.-министърът на образованието и науката Деница Сачева преди откриването на двудневното изнесено заседание на Комитета по образование към Съвета на ЕС.\r\n\"Всяко европейско дете трябва да може да говори поне още два езика, освен своя майчин език. Да има възможност всички европейски езици, на всички държави-членки, да се изучават в образователните системи\", каза Сачева и уточни, че в това число влиза и българският език.\r\n\"Точно затова тази тема е важна за нас. Защото ще даде много по-голяма възможност български език да се учи във всички европейски държави\", смята още тя.\r\r\n                    \r\n                    На заседанието ще бъдат обсъдени и възможностите за взаимно признаване на дипломите, включително и в средното образование, каза още.\r\n\"Една от конкретните теми е за много по-лесна мобилност на децата от една държава в друга – когато се местят заедно със своите родители, много по-бързо и по-лесно да се признават дипломите\", обясни тя, цитирана от БНР.\r\n ", "date": "2018.06.07", "title": "ЕК инициатива: Децата да учат по два чужди езика"}
{"url": "https://www.dnes.bg/zvezdi/2018/06/07/bremennata-preslava-se-kachi-na-skala-vleze-v-raia.378689", "text": "Преслава, за която стана ясно, че чака първото си дете, се е отдала на заслужена морска почивка. \r\nСамата тя е публикувала кадър в личния си профил в Instagram, на който позира до своя любим върху скали на фона на морската шир.\r\n \r\n\"Нарисувай си Рая и влез в него!\" – е написала певицата като заглавие на кадъра.\r\n \r\nБизнесменът Павел Лазаров, който е и баща на детето, е прегърнал своята любима, а това провокира вълна от щастие от страна на феновете на певицата.\r\n \r\nРадостни почитатели коментират под снимката в социалната мрежа, че желаят на Преслава вечна любов с нейния избраник.\r\n \r\n", "date": "2018.06.07", "title": "Бременната Преслава се качи на скала. Влезе в рая!"}
{"url": "https://www.dnes.bg/stranata/2018/06/07/asfalt-vtora-upotreba-ot-trakiia-na-ulica-v-selo.378684", "text": "Старият асфалт от ремонта на магистрала \"Тракия\" живее втори живот. Кметове от селата на община \"Раковски\" се състезават кой да вземе свалената от аутобана настилка, за да ремонтират улиците в малките населени места.\r\nВеднъж свалени от магистралата, парчетата изтъркана мазилка се товарят на камиони и се изсипват в депо в близкото село Белозем.\r\nСтрупаните там тонове ще отидат за настилка на калните улици в селото с около 5 хиляди жители, съобщи Нова тв.\r\n80% от улиците в селото са в окаяно състояние със зейнали кратери, за които асфалтът втора ръка няма да стигне.\r\nОт страх да не свърши настилката от \"Тракия\", някои от хората платили директно на камионите, за да стоварят натрошената настилка пред домовете им.", "date": "2018.06.07", "title": "Асфалт втора употреба: От \"Тракия\" – на улица в село"}
{"url": "https://www.dnes.bg/bulgaria/2018/06/07/chelen-udar-na-hainboaz-prati-trima-v-bolnica.378708", "text": "Катастрофа с трима пострадали затруднява движението през Прохода на Републиката. В района на село Мишеморков хан около 14:30 часа днес челно са се ударили лек автомобил и товарен румънски микробус. \r\nРанени са водачът и двамата пътници от лекия автомобил, които са откарани във Великотърновската болница. В района на катастрофата има разлив на автомобилно масло.\r\nДвижението на моторни превозни средства е зтруднено по път II-55 проход между Предел и Мишеморков хан, съобщиха от АПИ.\r\nОсъществява се двупосочно - в две от трите ленти и се регулира от \"Пътна полиция\".\r\n \r\n\r\n ", "date": "2018.06.07", "title": "Челен удар на Хаинбоаз прати трима в болница"}
