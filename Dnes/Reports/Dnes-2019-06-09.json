{"url": "https://www.dnes.bg/index/2019/06/09/jay-z-pytiat-na-pyrviia-rapyr-miliarder-koito-prostrelia-brat-si.412620", "text": "На 12 години Шон Картър застрелва брат си. На 13 вече взима наркотици. Животът му, сякаш от самото начало, е предопределен да приключи или в улична престрелка, или зад решетките. Но съдбата има друга идея за него – сега той не просто е един от най-влиятелните музиканти, но има собствена марка шампанско и дял в Uber. А вчера оглави и новата класация на списание Forbes за най-богати рапъри в света.\r\nПрез 1996 година Шон Картър се превръща в Jay-Z – мъжът, който покорява не само рап сцената, но и сърцето на Бионсе. Едно от най-големите му постижения е да убеди масата си фенове, че въпреки реките от пари, които формират огромното му състояние, Jay-Z все още има онова \"улично държание“.\r\n                \n                Музиката винаги е помагала на Шон да се справи с живота, най-вече, когато баща му е наръган фатално и майка му остава сама. На 12 г. прострелва брат си в рамото и изпада в паника, че ще отиде в затвора до живот. Но 16-годишното момче не повдига обвинения. Оръжията са навсякъде около Шон, но той никога повече не посяга към тях.\r\n\"Забравете, че съм станал известен. Оцелях, а много малко хора излизат живи от квартала ми“, казва в едно свое интервю рапарът.\r\nНа 13 започва търговия с кокаин и се пристрастява към чувството, което му носи и този „стил на живот на ръба“.  Стрелят по него три пъти, но остава невредим. „Все едно имаше ангел-пазител, който бдеше над мен“, казва той пред Опра.\r\nИ макар повече да не докосва огнестрелно оръжие, през 1999 година Шон все пак наръгва музикален продуцент в нощен клуб. Осъждат го на три години затвор.\r\nВ света на музиката Шон навлиза благодарение на своя учителка. Толкова се вдъхновява, че започва да продава CD-та от колата си, когато е готов с първите си песни. През 1996 година Jay-Z подписва първата си сделка с музикална компания след като десетки други са му отказвали. Тогава е на 26 години. \r\nОнези, които са му обърнали гръб, губят един от най-продаваните артисти в света - със 100 милиона продажби, 14 албума достигнали до първо място в класациите (повече дори и от Елвис) и 22 награди Грами. Forbes оценя музикалния му каталог на 60 милиона долара.\r\nОсъзнал, че името му има голяма комерсиална стойност, Jay-Z е взел много парчета от пая – той има собствени видео игри, филми, отбор по бейзбол, дизайнер е на часовници, както и на марка цигари и серия от парфюми.\r\nНо най-доходоносният му бизнес не е музиката, а компанията му за шампанско Armand de Brignac, която купува през 2014 г. Една от златните бутилки струва 235 паунда, а 30-литрова бутилка – 160 хил. паунда. И това далеч не е края на портофилото му, което включва десетки други компании, струващи милиони.\r\nТежките му дни в Бруклин са далеч в миналото. Сега Jay-Z и съпругата са собственици на множество имения и апартаменти и дори детска градина за децата си, която включва аудиосистема за 40 хил. долара.\r\nВсичко, което Шон докосне се превръща в злато. Шампанското, конякът и дори Мерцедес Майбах са отразили скок в продажбите си, след като музиканта е бил забелязан в тяхната компания.", "date": "2019.06.09", "title": "Jay-Z – пътят на първия рапър милиардер, който простреля брат си"}
{"url": "https://www.dnes.bg/stranata/2019/06/09/katastrofa-zatvori-uchastyk-ot-pytia-varna-slynchev-briag.412867", "text": "Затворен е участък от пътя Варна-\"Слънчев бряг\" заради катастрофа днес между лек автомобил и джип. \r\nСблъсъкът е бил челен, на два километра след Обзор, около 16.00 часа, съобщиха от полицията в Бургас.\r\nПри катастрофата е пострадала жена. Тя е била контактна, отведена е в болница във Варна. Няма данни за състоянието й към момента.\r\nКатастрофиралите моторни превозни средства са останали между двете платна. До приключването на огледа и изтеглянето на автомобилите пътната отсечка ще остане затворена.\r\nДвижението се отбива през Дюлинския проход.", "date": "2019.06.09", "title": "Катастрофа затвори участък от пътя Варна-\"Слънчев бряг\""}
{"url": "https://www.dnes.bg/notifikacii/2019/06/09/honkong-na-protest-sreshtu-zakon-za-ekstradirane-v-kitai.412868", "text": "Над 1 милион души са участвали в днешния протест в Хонконг срещу законопроекта, предвиждащ разрешаване на екстрадирането на местни жители в Китай, заявиха организаторите, цитирани от Франс прес.\n\r\nАгенцията отбелязва, че това е най-голямата демонстрация в Хонконг, след като той бе върнат на Китай през 1997 г.\n\r\n1,03 милиона души се включиха в днешното шествие, обяви един от организаторите пред множеството, събрало се пред местния парламент. Думите му бяха посрещнати с овации и аплодисменти.\n\r\nПо-рано хонконгската полиция каза, че 153 000 човека са потеглили от началната точка на шествието - парка Виктория, предаде Асошиейтед прес, цитирана от БТА.\n\r\nСпоред полицията, цитирана от ДПА, в своя пик демонстрацията е достигнала 240 000 души.\n                \n                \r\nВ. \"Саут Чайна морнинг пост\" писа, цитиран от АП, че половин милион човека са се включили в протеста.\n\r\nНай-голямата демонстрация в историята на Хонконг се състоя през 1989 г. 1,5 милиона души се събраха в тогава британската колония в подкрепа на продемократичните протести на площад \"Тянанмън\" в китайската столица Пекин, отбелязва ДПА.", "date": "2019.06.09", "title": "Хонконг на протест срещу закон за екстрадиране в Китай"}
{"url": "https://www.dnes.bg/stranata/2019/06/09/padnali-dyrveta-zatrudniavat-dvijenieto-po-pytia-sofiia-varna.412869", "text": "Движението по главния път София - Варна, в района на ловешкото село Абланица, е затруднено и се осъществява в една лента заради паднали на пътното платно дървета, съобщиха от областната дирекция на МВР в Ловеч.\r\nСлед разразила се буря в района на пътя са били повалени две големи дървета. \r\nНа място е пристигнал екип на пожарната, който е започнал разчистването на пътното платно от дърветата, нападалите клони и листна маса. Пътни полицаи регулират движението в участъка, което се осъществява в едната лента двупосочно.\r\nЗаместник-кметът на община Ловеч Даниел Колев каза, че до този момент няма сигнали от кметове на населени места в района за нанесени щети от бурята.", "date": "2019.06.09", "title": "Паднали дървета затрудняват движението по пътя София - Варна"}
{"url": "https://www.dnes.bg/index/2019/06/09/stanishev-bsp-socialisticheska-partiia-li-shte-e-ili-populistka.412870", "text": "\"Битката не е да се отсече нечия глава, а спорът е за политическата линия на партията и за това как функционира като вътрешна демокрация. Спорът е дали БСП остава социалистическа по идеология и проевропейска политическа сила или се превръща в популистка консервативна партия. Втората тенденция я виждаме през последните две години – с подчертано евроскептично говорене и с влизане на терена на т.нар. \"патриоти\". Това доведе и до втория мандат за ВМРО в Европейския парламент\". Това каза пред БНР Сергей Станишев, председател на ПЕС и евродепутат.\n\r\nПо думите му въпросът е политическият доклад за представянето на социалистите на изборите, приет от Националния съвет на социалистите, да свърши работа на БСП да не повтаря системните си грешки. Той добави и че вътрешният диалог в БСП е тежко нарушен.\n\n\n                \n                \r\n\"Докато в партията не създадем атмосфера на взаимна чуваемост, а не на вътрешни войни, докато не започнем да разговаряме и да вземаме решения, отчитайки различните мнения, никой няма да ни връчи в ръцете управлението на държавата. Ако не можеш да осигуриш мир в собствената си партия, как ще осигуриш спокойствие и перспектива на държавата\", отбеляза Станишев.\n\r\nТой нарече \"имитация на оставка\" решението на Корнелия Нинова да се оттегли от председателския пост в БСП. Според него позицията ѝ е далече от поемането на отговорност.\n\r\nНикой не е незаменим, каза Сергей Станишев в отговор на въпроса кой ще бъде лидер на БСП.\n\r\n\"Много пъти съм казвал, че не можеш два пъти да влезеш в една река. След като съм подал оставка, имам достатъчно ангажименти и отговорности. За мен битката не е лична\", каза той.", "date": "2019.06.09", "title": "Станишев: БСП социалистическа партия ли ще е или популистка?"}
{"url": "https://www.dnes.bg/stranata/2019/06/09/gradushki-padnaha-v-kyrdjaliisko-dimitrovgradsko-pazardjishko.412871", "text": "Градушки са паднали в Кърджалийско, Димитровградско, Пазарджишко и Велинградско. Това съобщиха от Националния институт по метеорология и хидрология (НИМХ) пред \"Фокус\". \r\nНай-много количества валежи в следобедните часове са регистрирани в Добрич, където са отчетени 7 л/ кв. м. В Кърджали са отчетени 6 л/ кв. м, в Карнобат-3 л/ кв. м. В Елхово и Бургас регистрираните количества валежи са 1 л/ кв. м.\r\nЖълт код за значителни валежи и гръмотевици е в сила в 13 области на страната. \r\nПредупреждението важи за областите: Кърджали, Хасково, Ямбол, Сливен, Стара Загора, Пловдив, Пазарджик, Ловеч, Габрово, Велико Търново, Търговище, Разград и Шумен. ", "date": "2019.06.09", "title": "Градушки паднаха в Кърджалийско, Димитровградско, Пазарджишко..."}
{"url": "https://www.dnes.bg/kino/2019/06/09/aktiori-koito-se-razminaha-sys-znakovi-roli.412769", "text": "Представяте ли си друг да играе Джак в \"Титаник\", или пък г-жа Смит да не е Анджелина Джоли? Със сигурност ще ви е трудно, тъй като голяма част от успехите на тези филми се дължат на прекрасната актьорска работа на главните персонажи. Разбирателството и доброто напасване на екипа е едно от най-важните неща във филмите, особено в романтичните и затова е важно да бъде направен добър кастинг преди да започнат снимките. Но е имало възможност все пак лицата, които познаваме днес, да не достигнат до филма, който ги прави известни или пък им носи успех в любовта.\n\r\nВижте кои актьори пропускат невероятна възможност.\n\r\n\n\r\nДали певицата и Брат Пит щяха да се впуснат в страстна любов, ако Стефани беше получила ролята на Джейн в романтичния екшън? Сега не можем да си представим друга да изиграе по-добре на пръв поглед обикновена съпруга, която крие от мъжа си истинската си същност, но е имало и такъв вариант. „Много исках ролята, но музиката беше по-важна за мен“, сподели Гуен в интервю през 2016 г. Все пак Анджелина Джоли получава шанса и оттам започва историята на една от най-известните холивудски двойки. Любовта между нея и Брат Пит завърши с развод, но ние не можем да си представим друг да беше изиграл Джейн.\n\r\n\n\r\nНосителят на \"Оскар“ сподели, че се е явил на прослушване за ролята на Кайло Рен в \"Междузвездни войни: Силата се пробужда\". \"Опитвах се много пъти и винаги сменях интонацията на говора“. За съжаление на Редмейн режисьорът така и не го харесва и за ролята е избран Адам Драйвър. Но това явно не е попречило и в момента той има главна роля в друга фантастична поредица, която е по книгите на Дж. К. Роулинг.\r\nВижте още по темата в ", "date": "2019.06.09", "title": "Актьори, които се разминаха със знакови роли"}
{"url": "https://www.dnes.bg/tenis/2019/06/09/za-12-i-pyt-rafael-nadal-triumfira-na-rolan-garos.412872", "text": "Рафаел Надал е новият стар шампион на \"Ролан Гарос\"! Матадора успя да победи Доминик Тийм на финала след 6:3, 5:7, 6:1, 6:1 и по този начин грабна своя 12-и трофей от този турнир и 18-и на турнирите от \"Големия шлем\".\r\nДнешният финал бе своебразно повторение на миналогодишната битка за трофея между двамата, но австриецът отново бе безпомощен пред Краля на клея и в крайна сметка се оказа в губещата позиция, но все пак може да бъде доволен, че защити точките си от преди година.\r\nТитлата е 82-а за Рафа през неговата кариера и втора през тази година. Той спечели последните три издания на турнира и доминацията му на френска земя не спира. С трофея си днес Матадора подобри собствения си рекорд от брой трофеи в надпреварата.", "date": "2019.06.09", "title": "За 12-и път! Рафаел Надал триумфира на \"Ролан Гарос\""}
{"url": "https://www.dnes.bg/notifikacii/2019/06/09/priiatelite-vladimir-putin-i-si-dzinpin-kakvo-se-krie-zad-toplite-otnosheniia.412873", "text": "Китайският президент Си Дзинпин имаше важен екскурзовод по време на посещението си на Международния икономически форум в Санкт Петербург тази седмица - неговият \"доверен приятел“ - руският президент Владимир Путин, пише CNN.\n\r\nПриятелската атмосфера обаче беше нещо повече от обичайната демонстрация на руско-китайската дружба. Икономическият форум в Русия беше повод за Путин и Си да покажат единен фронт в по-широка конфронтация със САЩ.\n\n\n\n\n\r\nМалко преди форума Русия и Китай обявиха мащабна сделка: в сряда китайският технологичен гигант Huawei подписа споразумение с MTS - най-големият руски оператор, за разработване на 5G технологията и стартирането на мрежа от пето поколение в Русия.\n                \n                \r\nСделката беше сключена в момент, в който Huawei, една от най-важните компании в Китай, се оказа в центъра на ескалиращата търговска война между Пекин и Вашингтон.\n\r\nАдминистрацията на американския президент Доналд Тръмп забрани на технологичния гигант участие в изграждането на 5G мрежата в САЩ заради опасения в шпионаж, като призова американските съюзници да последват примера им, докато Huawei отрича, че продуктите ѝ представляват риск за националната сигурност.\n\r\nЗабраната носи риска от \"технологична война\"\n\r\nНа форума в Санкт Петербург Путин застана твърдо на страната на Huawei, предупреждавайки, че действията на Вашингтон рискуват да дадат началото на \"технологична война\".\n\r\n\"Нека вземем например ситуацията около Huawei, която не само е изгонена, но и безцеремонно е изтласкана от световния пазар\", каза той. \"Някои вече определят това като първата технологична война в новата цифрова ера\", коментира руският лидер.\n\r\nЛесно е да се проследи защо симпатиите на Путин накланят към Huawei.\n\r\nРусия също е изправена пред заплаха от санкции от САЩ след анексирането на Крим през 2014 г. Санкциите и рисковият инвестиционен климат възпрепятстваха множество чуждестранни преки инвестиции, което принуди Москва да се насочи към китайските инвестиции като по-надеждна алтернатива на западните.\n\r\nБи могло да се очаква руският лидер да продължи да търси затопляне в отношенията с китайските си партньори и след края на посещението на Си в Санкт Петербург в усилията си да подобри имиджа на страната като инвестиционна дестинация.\n\r\n\r\n ", "date": "2019.06.09", "title": "Приятелите Владимир Путин и Си Дзинпин - какво се крие зад топлите отношения?"}
{"url": "https://www.dnes.bg/stranata/2019/06/09/interesno-iavlenie-smerch-se-obrazuva-krai-varna.412874", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Интересно явление във Варненско този следобед - смерч се изви в района. \r\nЯвлението е уловено от обектива на случайно преминаващ по Аспаруховия мост човек.\r\nЗа щастие стихията се е разразила в извън населен район. Няма пострадали и нанесени материални щети, съобщава Bulgaria ON AIR.\r\nСилната буря във Варна, която за кратко се изви над морската ни столица, беше съпроводена с проливен дъжд.\r\nВ някои части на града улиците се превърнаха в реки. Най-много вода се събра в района на гарата. За щастие няма наводнени къщи.\r\nПроливен дъжд валя и в Добрич, Айтос и Бургас.", "date": "2019.06.09", "title": "Интересно явление - смерч се образува край Варна"}
{"url": "https://www.dnes.bg/notifikacii/2019/06/09/500-zadyrjani-v-kazahstan-pri-protesti-v-izborniia-den.412875", "text": "Около 500 души са били задържани в изборния ден в Казахстан днес за участие в неразрешени улични протести, предадоха световните агенции, като се позоваха на властите.\n\r\nАрестите са били извършени в столицата Нур Султан и в най-големия град в страната - Алмати. Задържаните са участвали в \"антиобществени прояви\" по призива на забранената в страната организация \"Демократичен избор на Казахстан\" (ДИК), каза на брифинг в Централната избирателна комисия (ЦИК) първият заместник-министър на вътрешните работи Марат Кожаев.\n\r\nТова са най-големите демонстрации в Казахстан от три години, отбелязва Франс прес, цитирана от БТА.\n\r\nДПА посочва, че протестите са рядкост в авторитарната централноазиатска страна, където инакомислието не се толерира, откакто тя придоби независимост от Съветския съюз.\n                \n                \r\nОколо 19 000 полицаи са пазили реда в изборния ден. Трима от тях са пострадали при сблъсъци, съобщи още Кожаев.\n\r\nИзборният ден вече приключи. Избирателната активност е била 77 процента по данни на ЦИК, цитирани от ТАСС.\n\r\nПреброяването на гласовете трябва да приключи до 12 часа след края на изборите. Планира се резултатите от проучванията екзит пол да бъдат публикувани след полунощ (21 ч. българско време).\n\r\nДнес в Казахстан гласуваха на исторически първи президентски избори без участието на дългогодишния държавен глава Нурсултан Назарбаев, който изненадващо обяви по-рано тази година, че се оттегля. Победата на и. д. президент Касим-Жомарт Токаев е смятана за на практика гарантирана, след като той получи подкрепата на управляващата партия и на Назарбаев, отбелязва Франс прес.\n\r\nКожаев заяви, че ръководителите на ДИК са провели в навечерието на изборите \"масирана пропагандна работа за дискредитиране на властите в (Казахстан), за бойкот на извънредните президентски избори, призовавали са за организиране на антиобществени действия в периода на изборите\", предаде ТАСС.\n\r\n\"Въпреки на техните деструктивни призиви, изборите протичат по план, хората отиват до избирателните секции, за да изразят своето волеизявление\", отбеляза казахстанският заместник вътрешен министър.\n\r\nПрез март миналата година казахстански съд призна ДИК, създадена от бившия директор на банка БТА Банк Мухтар Аблязов, за екстремистка организация и я забрани на цялата територия на страната, припомня ТАСС.\n\r\nПрез юни 2017 г. Аблязов, който живее във Франция, бе осъден задочно в Казахстан на 20 години затвор и конфискуване на имуществото. Той бе признат за виновен по обвинения в създаване и ръководене на престъпна организация, кражба на средства от БТА Банк и злоупотреби. \r\n ", "date": "2019.06.09", "title": "500 задържани в Казахстан при протести в изборния ден"}
{"url": "https://www.dnes.bg/stranata/2019/06/09/jivotnovydi-na-protest-zatvoriha-podbalkanskiia-pyt-krai-kalofer.412876", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротест затвори Подбалканския път край Калофер. Блокадата продължи до 12 часа. Организаторите са от сдружение \"Калоферски животновъди\", съобщава Bulgaria ON AIR.\r\nПричината е забраната да ползват високопланинските пасища, защото влизат в природен парк \"Централен Балкан\".\r\nОсновното искане на протестиращите е да имат достъп до всички онези пасища, които са ползвали през последните години.\r\nОт няколко години достъпът до тези места е ограничен. Протестът е заради липсата на диалог с управляващите, обясниха организаторите.\r\n ", "date": "2019.06.09", "title": "Животновъди на протест, затвориха Подбалканския път край Калофер"}
{"url": "https://www.dnes.bg/notifikacii/2019/06/09/tejka-katastrofa-v-polsha-shestima-sa-zaginali-16-sa-raneni.412877", "text": "Шестима души са загинали, а 16 са ранени днес при сблъсък на няколко коли на магистрала в Полша, предаде ДПА, цитирана от БТА.\r\nКамион се е врязал в участък на задръстване близо до северозападния град Шчечин и е предизвикал възпламеняването на няколко автомобила, съобщиха от полицията и пожарната. \r\nВ сблъсъка са попаднали седем превозни средства заедно с камиона.\r\nСлед потушаването на пожарите спасителите са открили телата на шестима души. \r\nГоворител на пожарната каза пред телевизионния канал Tе Ве Ен 24, че няма сведения дали сред загиналите има деца.", "date": "2019.06.09", "title": "Тежка катастрофа в Полша - шестима са загинали, 16 са ранени"}
{"url": "https://www.dnes.bg/mish-mash/2019/06/09/izraelkata-neta-v-bylgariia-se-chuvstva-kato-u-doma-si.412858", "text": "Израелската та електро поп дива Нета, която спечели \"Евровизия\" през 2018 година за пръв път посети страната ни в чест на \"София Прайд\".\r\n\"Щастлива съм, че съм тук. Знаете ли, вибрациите тук са ми близки. В Израел ние също сме много топли хора, много отворени, гледаме другите в очите, нетърпеливи сме. България е една от страните с най-топли хора. Българите и също испанците. Имаме еднаква енергия. Чувствам се като у дома си.\", каза пред Би Ти Ви израелска\r\n\"Спомням си различните аромати и всичко около мен. Спомням си хората, които се грижеха за мен. Майка ми и баща ми бяха толкова заети с професиите си, за да осигурят всичко за семейството ни. Затова за мен се грижеше една жена. Една нигерийка. Ритмите, с който тя ме приспиваше, песните, които ми е пееше. Тези ритми са в сърцето ми. Израснах с тези звуци, с този акцент. Всичко това го има по много в песните ми. В кръвта ми има малко от Нигерия, от Израел, дори малко от Арабия. Знаете ли, това е толкова пъстро… Да, харесва ми да използвам всичко това, да присъства в музиката ми. Когато слушаш песните ми, ти не разбираш точно от къде съм. Почакай кой акцент е това, тя от къде е… Харесва ми това\", разказа певицата за живота си в Нигерия.\n                    \n                    \n                \r\n\"Иска ми се да бъда по-смела, по-осмеляваща се по отношение на музиката ми. Аз все още греша. Все още се питам какво ли би им харесало на хората, вместо какво иска да чуе моето сърце. Когато ти си милостив към себе си, без значение как изглеждаш, как мислиш, какво искаш да кажеш в група от хора. Винаги трябва да си казваш – това е най-доброто ми аз\", каза още тя.\n\r\n\"Случвало се е толкова много пъти. Опитах се дори да бъда беквокал. Но не изглеждах достатъчно добре и привличах много внимание. Когато се появявах с моя странен глас и питах дали мога да бъда част от бандата, те ми казваха, не – твърде странна си. Тогава реших, че ако не съм аз в средата на сцената, това не е моята професия. Така, че аз нямах избор. През целия ми живот съм искала да бъда нормална, но природата ми, характерът ми…. Аз притежавам нещо уникално. И мразя това. Борих се срещу това толкова дълго…. Но осъзнах, че не трябва да бягаш от съдбата си. А аз бягах от себе си\", отговори Нета на въпрос колко пъти е чувала \"не\".\n\r\n\"Когато бях малка, хората ме изтезаваха заради това, че съм специална. Хората се страхуват от това, което не знаят. От различното, към което трябва да се настроят\", завърши тя.", "date": "2019.06.09", "title": "Израелката Нета: В България се чувства като у дома си "}
{"url": "https://www.dnes.bg/obshtestvo/2019/06/09/smisylyt-na-jivot-za-bylgarite-trupaneto-na-kapital.412857", "text": "Какъв е смисълът на живота? Според 80% от българите, това е трупането на материални блага и капитал. Това показва проучване на Института за изследване на обществата и знанието към Българската академия на науките, предаде Нова.\n\r\nЗа 80% от сънародниците ни смисълът на живота е в трупането на имущество - постигането на материални цели се е превърнало в основен приоритет. Данните показват още, че близо 60% от българите за нищо на света не биха погазили закона, дори ако имат някаква полза. Малко над 43% са склонни да нарушат нормите, ако не се страхуват от последствията. Едва 32% смятат, че законите у нас са добре написани.\n\r\nСпоред изследването в последните години в българското общество могат да се открият социологически типажи - 34 % се самоопределят като комформисти, 10% като социално пасивни, 6% като бунтари, а 6% като иноватори. 4 на сто попадат в групата на онези хора, които задължително спазват определени повтарящи се ритуали.\n                    \n                    \n                \r\n\"В момента имаме материално настроено население, но това не бива да ни изненадва, защото живеем в материално общество. Свърши ерата на идеалния социализъм, в който бяхме одухотворени\", каза пред Нова проф. Емилия Ченгелова, зам.-директор на Институт за изследване на обществата и знанието към Българската академия на науките за това дали българинът е материалист или идеалист, съдейки по данните на БАН.\n\r\nПроф. Ченгелова оправдава българите да избират материалното, защото докато получават средна заплата от 1000 - 1200 лв., тя уточни, че сънародниците ни няма как да бъдат над материалното. \"За да мислиш за идеалното, материалното трябва да бъде задоволено\", изтъкна тя.\n\r\nПо думите на проф. Ченгелова българите оцеляват с доходи около линията на бедността. \"Други 30-40% са със заплати, които им позволяват да посрещнат месеца, но само толкова. Ние не трябва да се учудваме, а да го приемем като част от нашето ежедневие. Учим се да бъдем пазарно общество\", отбеляза проф. Ченгелова.", "date": "2019.06.09", "title": "Смисълът на живот за българите – трупането на капитал"}
{"url": "https://www.dnes.bg/index/2019/06/09/geniite-koito-dyrjat-decata-si-dalech-ot-tehnologiite.412589", "text": "Те създават технологиите и приложенията, които цял свят използва. Те са техническите експерти, на чието място искат да са много хора. Те са гениите от Силиконовата долина. Но днес, макар да са дали на света технологиите, които всички използват 24 часа в денонощието, те искат да ги отнемат от собствените си деца.\r\nСпоред Пиер Лаурън креативността у децата не се възпитава пред екрана. Трите му деца ходят в частно училище в Силиконовата долина, където той е технологичен експерт.\n\r\n\"Там децата се учат да създават и правят неща, които не можеш да научиш от едно плоско стъкло. Трябва да работиш с всичките си сетива, да можеш храниш мозъка с всичко, което имаш“, твърди Лаурън пред BBC. \n                \n                \r\nПодобно на него, Вижай Кодури забранява технологиите, които произвежда, за своите две деца. Те нямат собствени мобилни телефони и могат да играят онлайн игри само веднъж седмично и то за няколко минути.\n\r\nДали заради опита от първа ръка, който получават от работата си или защото виждат нездравословните начини за реклама и пристрастяване към технологиите, тези експерти формират новото поколение родители в Силиконовата долина – такива, които осъзнават, че децата им няма да развият самостоятелното си мислене или дългосрочното внимание, ако по цял ден са пред екрана.\n\r\nСпоред Мърив Лапус обаче проблемът не е чак толкова сериозен. \n\r\n\"Да, те могат и да разсейват децата, но със сигурност им помагат да се подготвят за истинския свят, който безспорно изисква използване на технологии“, казва той пред BBC. \n\r\nНо Мървив не е технологичен експерт, а социолог, който е прекарал десетилетия в изучаването на това как новите технологии могат да допринесат в развитието на децата и да направят класните стаи по-забавни.\n\r\nТой признава, че времето, което малчуганите прекарват пред екрана, трябва да се намали. \n\r\n\"Не казвам, че трябва да премахнем технологията и да заявим, че никога през живота си няма да използваме компютър. Не е там въпросът. По-скоро, когато най-накрая технологиите станат част от живота ни, трябва да е на възраст, в която осъзнаваме какво е полезно за нас и какво не е“, твърди Лаурън.", "date": "2019.06.09", "title": "Гениите, които държат децата си далеч от технологиите"}
{"url": "https://www.dnes.bg/notifikacii/2019/06/09/sauditska-arabiia-iska-da-razpyne-na-kryst-18-godishno-momche.412853", "text": "Саудитска Арабия се готви да екзекутира 18-годишно момче, съобщават активисти, борещи се за човешките права.\r\nКогато е на 13 години, Муртажа Куеририс е арестуван заради участие в анти-правителствени протести, присъединяване към \"терористична огранизация\", стрелба по полицията и приготвяне на коктейли \"Молотов\", които по-късно са хвърляни срещу полицейските участъци.\r\nПет години по-късно, Муртажа е още в затвора. Пред CNN той твърди, че е невинен, а самопризнанията, на които разчита съда, са получени по принуда.\r\nСпоред \"Амнести интернешънъл\", обвинението иска смъртна присъда за престъпления, които датират от времето, когато Муртажа е бил 10-годишен. Това, което го заплашва сега, е разпъване на кръст.\r\n                \n                Момчето е било арестувано през 2014 година, когато се е опитвало със семейството си да отиде в Бахрейн. Той е най-младият политически затворник в света. Муртажа първо е пратен в наказателен лагер за младежи, където е бил пребиван и измъчван. Когато навършва 16, той е преместен в затвор за възрастни.", "date": "2019.06.09", "title": "Саудитска Арабия иска да разпъне на кръст 18-годишно момче"}
{"url": "https://www.dnes.bg/notifikacii/2019/06/09/gyrciia-iska-mir-s-turciia.412854", "text": "Гръцкият президент Прокопис Павлопулос изпрати от името на гръцкия народ послание за мир на Турция, съобщава агенция АНА-МПА.\r\nПавлопулос направи това по време на посещение на археологически обект на егейския остров Делос, предава БТА.\r\n\"От остров Делос, изпълнен с мит и история, ние, гърците, изпращаме на нашите съседски народи, най-вече на Турция, посланието, че сме решени да живеем мирно с всички и да споделяме принципите и ценностите на тази култура\", подчерта той при посещението си вчера.\r\nСъщевременно президентът изтъкна, че гърците са \"също толкова решени и неуморни да защитават тази култура на базата на пълно, честно зачитане на европейското и международното право\".", "date": "2019.06.09", "title": "Гърция иска мир с Турция "}
{"url": "https://www.dnes.bg/football/2019/06/09/obvinitelkata-na-neimar-pripadna-sled-6-chasov-razpit.412855", "text": "След разпит, продължил шест часа, обвинителката на Неймар Нажия Триндаде да Соуза, припадна в полицейско управление в Сао Пауло.\r\nСпоред репортерите от \"О`Глобо\", полицаи помогнали на Нажия, за да се свести, а фотографите успяха да снимат как нает от нея охранител я изнесе на ръце до колата, която я чакаше пред сградата. \n\n\r\nСпоред медиите в Бразилия, припадъкът е дошъл след повишаване на тона по време на разговора със следователите.\n\r\nЧовек, близък до щаба на обвинението, твърди, че Нажия крещяла на полицаите неща в стил: \"Искате да покриете всичко!\".\r\nДруго медийно твърдение по случая е, че адвокатите на Де Соуза са внесли жалба, че видеозаписът, предоставен като доказателствен материал, е изчезнал от полицейското управление. И това още не е потвърдено официално.\n                    \n                    \n                \r\nКакто и фактът, че човек от разследващия екип е доверил, че в показанията си, жената има сериозни разминавания за времето на случилото се, както и за точните детайли.\n\r\nПреди дни тя внесе обвинение, че на 15 май е насилена от Неймар в парижки хотел.\n\r\n ", "date": "2019.06.09", "title": "Обвинителката на Неймар припадна след 6-часов разпит"}
{"url": "https://www.dnes.bg/notifikacii/2019/06/09/desetki-protestirashti-sa-arestuvani-v-kazahstan.412856", "text": "Няколко десетки души бяха задържани в Нур Султан, Казахстан от полицията, съобщават от БТА. \r\nМитингът, провел се в деня на президентските избори, беше организиран в района на двореца Жастар. Полицията използва сила, за да разпръсне демонстрантите. Няколко десетки от тях бяха отведени. Участниците в проявата, скандираха лозунга \"Свобода!\" и заявяваха, че няма да признаят легитимността на президентските избори, защото според тях не е имало достатъчно време за организирането им и за запознаване с програмите на кандидатите.\r\nДнес в Казахстан се произвеждат предсрочни президентски избори. За пръв път от независимостта на Казахстан в тях не участва като кандидат първият казахстански президент Нурсултан Назарбаев. За поста на държавния глава претендират седем кандидати, в това число временният президент Касим-Жомарт Токаев, смятан за почти сигурен победител. \r\n ", "date": "2019.06.09", "title": "Десетки протестиращи са арестувани в Казахстан "}
{"url": "https://www.dnes.bg/obshtestvo/2019/06/09/iskash-podobrenie-na-kyshtata-za-gosti-idvat-ti-na-proverka.412859", "text": "Започват допълнителни инспекции на проекти по Програмата за развитие на селските райони, съобщи bTV.\r\nПод прицела на проверяващите са тези, които са поискали финансиране и за басейни, джакузита и ресторанти. Инспекцията започна от Лясковец. Една от къщите, които се проверяват днес, е получила финансиране от 68 хил. лева. Собствениците са кандидатствали за допълнителни подобрения – басейн, който и към момента е действащ, но се нуждае от допълнителни съоръжения.\r\n„Проверките бяха оповестени от министър Танева. Ще проверяваме дали обектите функционират по предназначение и дали проектите, които са подали за новия програмен период, ще се използват по предназначение, а не за лични нужди”, каза Стефан Спасов от МЗХГ.\r\nПо думите му проверките не са предвидени и са били провокирани от информация в медиите.", "date": "2019.06.09", "title": "Искаш подобрение на къщата за гости? Идват ти на проверка "}
{"url": "https://www.dnes.bg/health/2019/06/09/koi-sa-nai-poleznite-i-nai-vredni-hrani-za-ochite.412747", "text": "Очите се нуждаят от специална защита от вредните слънчеви лъчи, за да са здрави, особено през лятото, когато греенето е силно и прекарваме повече време навън. Влиянието на ултравиолетовите лъчи е пагубно за очите, както и за кожата. Но има още едно нещо, което е от значение, когато става дума за очно здраве и това е храната. Не само предпазните мерки отвън играят роля за състоянието на нашите очи, но и „горивото“, с което зареждаме телата си отвътре, тоест храната.\r\nНякои хранителни продукти имат свойството да подобряват здравето на очите и да стимулират зрението. В тях се съдържат хранителни вещества, които подпомагат функциите на всяка съставна част от зрителния орган.\r\n                    \n                    \n                Същевременно някои храни са изключително вредни за очното здраве и трябва да бъдат избягвани.\r\n\r\n\r\nРибата е изключителен доставчик на омега-3 мастни киселини. Те са много важни за здравето на очната тъкан, както и за сърдечносъдовата и нервната система. Рибеното масло може да намали усещането за сухота в очите, да потисне възпаленията в тях и да облекчи уморени очи вследствие на работа с компютър.\r\n\r\nТелешкото е богато на цинк. Този минерал участва във важни процеси на имунната система, зрението, нервната система, сърдечносъдовата система. При дефицит на цинк в организма тези системи страдат, включително се наблюдава и влошено зрение. Една от най-важните функции на цинка е участието му в превенцията на макулната дегенерация. \r\n", "date": "2019.06.09", "title": "Кои са най-полезните и най-вредни храни за очите "}
{"url": "https://www.dnes.bg/index/2019/06/09/svetovni-hudojnici-s-obshta-izlojba-za-notr-dam.412860", "text": "От Базелиц и Гери до Такаши Мураками и Пати Смит, 28 художници излагат от вчера в парижката галерия \"Гагосян\" свои творби, като всички приходи от продажбите им ще бъдат използвани за реставрацията на катедралата \"Нотр Дам\", съобщи Франс прес.\n\r\nСлед пожара в катедралата на 15 април американският галерист Лари Гагосян отправи призив към свои приятели художници да помогнат за реновирането й. \"Офертите бяха спонтанни. Не дадохме никакви инструкции за тематиката на творбите\", поясни директорът на галерията Жан-Оливие Депре.\n\r\nСвои творби представиха художници от Франция, Италия, Германия, Швейцария, Канада, Великобритания, САЩ, Китай, Япония и Иран. Някои творби са създадени специално за изложбата, която ще продължи до 27 юли.\n                \n                \r\nВсички приходи от продажбите им ще бъдат предоставени на фондациите \"\"Нотр Дам\"\" и \"Приятели на \"Нотр Дам\"\".\n\r\nИзложени са творби на съвременното изкуство. Само някои от тях имат нещо общо с катедралата, като направена от Пати Смит снимка на статуя от \"Нотр Дам\" и преработени от Рейчъл Уайтрийд пощенски картички с изображение на \"Нотр Дам\", докато творбата на Сецуко, вдовицата на Балтюс, представлява два, напомнящи кули на \"Нотр Дам\" ствола на дървета от печена глина.", "date": "2019.06.09", "title": "Световни художници с обща изложба за Нотр Дам "}
{"url": "https://www.dnes.bg/notifikacii/2019/06/09/obrat-lyvovete-pobediha-francuzite-s-3-2-v-kitai.412861", "text": "България направи обрат и победи с 3:2 (18:25, 23:25, 25:21, 25:23, 15:11) вицешампиона от миналия сезон Франция в двубой от турнира Лигата на нациите по волейбол за мъже. В Нинбо (Китай) \"трикольорите\" изоставаха с 0:2, но успяха да спечелят драматично в пет гейма, нанасяйки първото поражение за \"петлите\", заемащи втора позиция в класирането до момента.\n\r\nВоденият от Силвано Пранди състав прекъсна серията си от четири последователни поражения и се изкачи до 11-то място след шест изиграни срещи в надпреварата през 2019 година.\n\r\nВ първата част французите имаха пълно превъзходство и закономерно поведоха в резултата след 25:21. Вторият гейм приключи при 25:23 и отново беше в полза на Франция, но в нея българският тим значително подобри играта си в защита.\n                \n                \r\nОбратът започна в третата част, когато представянето на България в атака също беше на по-високо ниво. Срещата стигна до тайбрек след 25:21 и 25:23 в полза на \"трикольорите\". Те имаха преднина от 8:5 в средата на петия гейм, в който Франция допусна множество грешки при начален удар. Стигна се до 15:11 в полза на българите, които показаха силна игра на блок.\n\r\n", "date": "2019.06.09", "title": "Обрат: \"Лъвовете\" победиха французите с 3:2 в Китай"}
{"url": "https://www.dnes.bg/stranata/2019/06/09/tir-plamna-na-trakiia-dvijenieto-e-zatrudneno.412862", "text": "Временно се ограничава движението в активната лента на магистрала \"Тракия\" в посока Бургас при км 85 поради аварирал тир.\r\nДвижението се осъществява в изпреварващата лента и се регулира от пътна полиция, съобщиха от АПИ.\r\nРемаркето на тир е избухнало в пламъци, докато превозното средство се е движило. \r\nДва екипа на пожарната са изгасили пламъците. Засега не са ясни причините за инцидента.", "date": "2019.06.09", "title": "ТИР пламна на \"Тракия\", движението е затруднено"}
{"url": "https://www.dnes.bg/sofia/2019/06/09/vijte-kyde-niama-da-ima-voda-na-10-iuni-v-sofiia.412863", "text": "На 10 юни 2019 г. (понеделник), във връзка с изграждане на сградно водопроводно отклонение на ул. \"Гургулят\" Център , се налага спиране на водоподаването от 09:00 до 18:00 часа на клиентите на \"Софийска вода”, живеещи в района на: по ул. \"Гургулят\" от ул. \"Георги Сава Раковски\" до ул. \"6-ти септември\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"6-ти септември\" ъгъла с ул. \"Гургулят\". \n\r\nНа 10 юни 2019 г. (понеделник), във връзка с превключване на уличен водопровод на ул. \"Иван Андонов\" кв. \"Кръстова вада\" , се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: ул. \"Иван Андонов\".\n                    \n                    \n                \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Иван Андонов\" ъгъла с ул. \"Вера Мутафчиева\". \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.`\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.06.09", "title": "Вижте къде няма да има вода на 10 юни в София"}
{"url": "https://www.dnes.bg/sofia/2019/06/09/protest-v-podkrepa-na-policaite-osydeni-po-deloto-chorata.412864", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Мирен протест в подкрепа на петимата осъдени благоевградски полицаи по случая \"Чората\" се проведе в София.\r\n \r\nОрганизиран е от инициативен комитет, като се присъедини и Синдикалната федерация на служителите в МВР. \"Полицаите не са убийци\" беше мотото на протеста, който започна в 11 часа пред църквата \"Света Неделя\", съобщава Bulgaria ON AIR.\n\r\nМирослав Писов, Иво Иванов, Борис Механджийски, Янко Граховски и Георги Калинков на 19 април получиха по 7 години затвор и изтърпяват присъда в Бобов дол за смъртта на Ангел Димитров - Чората, починал при задържане на 10 ноември 2005 година. \n                    \n                    \n                \r\nПетимата внесоха искане до Върховния касационен съд за възобновяване на делото. На 31 май това направи и главният прокурор Сотир Цацаров.\n\r\nНа 14 юни е заседанието на Върховния касационен съд, на което ще стане ясно дали ще бъдат уважени исканията за ново разглеждане на делото.", "date": "2019.06.09", "title": "Протест в подкрепа на полицаите, осъдени по делото \"Чората\""}
{"url": "https://www.dnes.bg/obshtestvo/2019/06/09/sporten-praznik-s-mnogo-igri-nad-500-deca-na-detskata-igriada.412865", "text": "\nНад 500 деца се записаха за участие в \"Детска Игриада\" 2019. Детският спортен празник с много игри на открито се провежда за пети път в столицата.\r\nСпортното събитие е отганизирано от Investor Media Group и е част от корпоративната социална отговорност на медийната група.\r\nВ състезанието се включиха деца на възраст от 5 до 13 години, които премериха сили в пет дисциплини - велокрос, 50 метра бягане, щафетно бягане, щафетни игри и бадминтон, заедно с родителите си.\r\nНели, която е на 7, участва заедно с майка си Лилия. Пред Bulgaria ON AIR те споделиха, че макар и да не са постигнали добър резултат в състезанието, са се забавлявали много.\r\nПразникът продължи до 14:30, когато бяха наградени всички деца и родители.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.06.09", "title": "Спортен празник с много игри: Над 500 деца на \"Детската Игриада\""}
{"url": "https://www.dnes.bg/mish-mash/2019/06/09/maksimus-ii-kucheto-kmet-koeto-iska-svetoven-mir.412504", "text": "\n\r\nКметът на калифорнийския глад Идилуайлд поема поста едва на 11 месеца. Според неговия помощник, той е \"роден в обществена“ служба и всеки ден прекарва в общуване с избирателите си и разпространяване на мечтата си за световен мир. Често се разхожда гол, въпреки че носи вратовръзка и забавна шапка.\r\nМаксимус Могъщо-куче Мюлер II - шестгодишен голдън ретривър, е кмет с една единствена мисия в сърцето: \"Той иска да види мир на Земята, докато е жив“, казва неговият помощник и човешки спътник Филис Мюлер.\r\nКогато от в. Guardian посещават кмета на Идилуайлд, той си играе навън. Максимус, разбира се, е приел обаждането, но е имал малко да каже по телефона. Мюлер обаче предава целите на своя шеф, които са \"да направи света по-хубаво място, разпространявайки безгранична любов и правейки възможно най-много добри дела“.\r\n                    \n                    \n                Работата му не е лесна – той разпространява щастие, дори и в лошо време, дъжд и сняг. Гражданите се срещат с кмета, правят си снимки, а той от своя страна промотира местни бизнеси и благотворителни кампании, участва в паради, като този за 4-ти юли, и посещава домове, училища и старчески домове в малкия град.\r\nНо как куче става кмет? Макс II се възползва от кръвната си линия, а местните свързват управлението му с монархия. Както при британското кралско семейство, той няма политическа сила,  градът официално се управлява от окръга. И отново, подобно на монархията, Максимус трябва да работи цял живот. Може би се чудите, дали това не признак на корупция, но всъщност, жителите на града сами поискали това условие.\r\nПредшественикът на кмета Макс I е избран като част от благотворителна кампания на подслон за животни. Кандидатите били много, но първият Максимус положил много усилия за кампанията си. Ала той починал без да остави наследник, за това на плещите на Мюлер паднала отговорността да намери негов кръвен роднина и да го доведе в града. Така се появил Максимус II.\r\nМюлер открила още, че Макс II има още двама роднини в Охайо – Мики и Митци. Сега те са заместник-кметове и лична охрана на Максимус. За сега обстановката около шефа им е спокойна, въпреки че той все пак оцелява след \"опит за покушение“, когато едно куче от публиката се впуска към врата му.\r\n\"Това направи Макс малко подозрителен към други кучета за година. Но го преодоля на 100%“, казва Мюлер. Охраната на Макс е обучена да лае по всяка заплаха, а задачата й е още по-тежка, когато кметът пътува извън  Идилуайлд за да се срещне с други хора и свои колеги кметове.\r\nМаксимус Могъщо-куче Мюлер II не е част от никоя партия. Според собственичката му, той е \"самостоятелен политик, който обича всички“.", "date": "2019.06.09", "title": "Максимус II – кучето кмет, което иска световен мир"}
{"url": "https://www.dnes.bg/obshtestvo/2019/06/09/karakachanov-skochi-komisiiata-za-obshtata-ni-istoriia-s-makedoniia-ne-raboti.412866", "text": "Според вицепремиера и лидер на ВМРО Красимир Каракачанов междуведомствената комисия за общата ни история с Македония не работи.\n\n\n\n\n\r\nСмесената комисия по историческите въпроси зацикли върху живота и делото на Гоце Делчев. Три дни скопската страна отказва да признае очевидния, документиран и признат от самия Гоце факт, че войводата е българин по народност, пише в позиция на Каракачанов, изпратена до медиите. \n\r\nМакедонската страна признава, че Делчев е роден в екзархийско населено място – Кукуш, че е бил екзархийски учител, но забравят чия е Екзархията. Забравят също и скръбното изказване на Гоце от писмото му до Никола Малешевски: „... когато си сме българи и всички страдаме от една обща болест“, се казва още в писмото.\r\n \r\nПо думите на Каракачанов е ясно, че днес в Скопие още има хора, които търсят разделения. Докато България търси сътрудничество и обща полза, елитът в Скопие тупа топката и се опитва да ни замазва очите, за да си прокара политиката за НАТО и ЕС. \n                    \n                    \n                \r\nПоредното безобразие на скопските политици пролича достатъчно ясно в предложението им в смесената комисия. Според това предложение Делчев е деец на македонското освободително дело, който бил почитан и от народа на България. На няколко места се споменава как Делчев е символ на Македония, но системно се пропуска, например, че Организацията работи и в Одринско и това се споменава само пътьом. През цялото време се прокарва разделение между „македонско“ и „българско“ с внушението, че към онзи момент става дума за различни народи, пише още в позицията.\n\r\nВ резултат, предлага се най-вече заедно да се чества 7 октомври – денят, в който костите на Гоце Делчев са предадени от комунистическата власт в София на Скопие. Между другото  са споменати и други възможни дати, но без никаква конкретност и без никакво видимо намерение общо да се отбелязват заедно рождението и смъртта на Делчев, например. За мен подобно предложение е откровена подигравка, която всъщност минира процеса на подобряване на отношенията между двете страни, продължава Каракачанов.\n\r\nСпоред него досега процесът на разведряване със Скопие се дължи най-вече на великодушието на София и на ангажираността на международни фактори. \n\r\nДа, тъжно е да го кажем – защото става дума за наши братя по кръв, към които България винаги е била (и трябва да бъде!) великодушна. Но вижда се, че нашето великодушие в този момент се тълкува като слабост. И Скопие се надява работата на общата комисия всъщност да легитимира някаква компилация от измислици, преплетени с научни факти. Ако това продължи, българската делегация трябва да стане от масата с всички възможни последствия за европейската и натовска ингерация на Северна Македония. Вината за това няма да бъде наша\", заключва Каракачанов.\r\n ", "date": "2019.06.09", "title": "Каракачанов скочи: Комисията за общата ни история с Македония не работи!"}
{"url": "https://www.dnes.bg/notifikacii/2019/06/09/moldova-s-vremenen-prezident-otstrani-igor-dodon.412852", "text": "Конституционният съд на Молдова прехвърли президентските правомощия на премиера Павел Филип, пише молдовското издание “Молдавские Ведомости“, цитирано от агенция \"Фокус\". \r\nКонституционният съд посочва, че съществуват обстоятелства, които оправдават временното прехвърляне на изпълнението на задълженията на президента на Република Молдова в рамките на процедурата за разпускане на парламента. Според Конституционния съд е налице умишлен отказ на президента Игор Додон да изпълни конституционното си задължение да се обърне към Конституционния съд и да посочи обстоятелствата, обосноваващи разпускането на Х-тия парламент. Съответното становище беше публикувано тази сутрин след разглеждане на жалбата, подадена от депутатите на Демократическата партия на Молдова (ДПМ) на 8 юни, съобщава молдовският портал IPN, цитиран от изданието.\r\n                \n                Според мнението на съдиите от Конституционния съд, действащият министър-председател Павел Филип, като действащ президент на Република Молдова, ще се обърне към Конституционния съд, за да установи обстоятелствата, обосноваващи разпускането на X-ия парламент и, ако е необходимо, да издаде указ за разпускане на парламента и назначаване дата на предсрочни парламентарни избори.\r\nВ събота, 8 юни, Конституционният съд издаде постановление, в което обяви за противоконституционен Указа на президента на Република Молдова Игор Додон за назначаването на Майя Санду на поста министър-председател на Република Молдова и на Указа за назначаването на правителството на Република Молдова. Резолюцията беше издадена малко след като назначаването на лидера на ПСРМ Зинаида Гречани на поста председател на парламента, което беше обявено за противоконституционно. Друго решение обяви за незаконни действията на парламента вчера. „Указът на президента на Република Молдова от 8 юни 2019 г. за назначаване на кандидат за поста министър-председател на Република Молдова е обявен за противоконституционен. Указът на президента на Република Молдова от 8 юни 2019 г. за назначаване на правителството на Република Молдова е обявен за противоконституционен ”, се казва в решението на Конституционния съд. Решението е окончателно, не подлежи на обжалване, влиза в сила от датата на приемането и се публикува в Държавен вестник на Република Молдова.\r\nВ изявление на говорителя на Европейския съюз по въпросите на външните работи и политиката на сигурност се призовава Република Молдова да остане спокойна след решенията, взети вчера от парламента на Кишинев и в контекста на по-нататъшното развитие. В изявлението се казва, че според ЕС демократично избраните лица трябва да намерят пътя, който Република Молдова трябва да следва чрез диалог.", "date": "2019.06.09", "title": "Молдова с временен президент. Отстрани Игор Додон "}
{"url": "https://www.dnes.bg/notifikacii/2019/06/09/andjelina-djoli-se-sreshtna-s-kolumbiiskiia-prezident.412843", "text": "Анджелина Джоли продължава с мисията си да помогне на децата във Венецуела. След като вчера тя посети палатков лагер с мигранти, построен от ООН на колумбийската граница в района Ла Гуахира, актрисата се срещна с президента на Колумбия Иван Дуке, пишат от БТА.\r\n \r\nНа срещата с Джоли и с хуманитарни служители от ООН президентът обсъди стъпките, които може да бъдат предприети, за да улеснят интеграцията на венецуелските бежанци и мигранти в Колумбия, включително предоставяне на колумбийско гражданство на хиляди деца на венецуелски мигранти, които са родени в Колумбия и сега са без гражданство (т.нар. апатриди). Дуке заяви, че това ще бъде \"хуманен начин да им се дадат възможности и предимства, които ще им позволят да се спасят от бедността\".\r\nВ Националния граждански регистър на Колумбия има най-малко 3290 деца, родени от декември 2017 г. насам, които не са могли да получат гражданство, но според правозащитници броят им може да е всъщност към 25 000.  ", "date": "2019.06.09", "title": "Анджелина Джоли се срещна с колумбийския президент "}
{"url": "https://www.dnes.bg/index/2019/06/09/poredno-delo-zvezda-ot-aladin-sydi-tesla.412599", "text": "Пореден ден, поредно дело срещу Tesla. Този път ударът идва от актьора Мена Масуд, който  влезе в кожата на Аладин в едноименния филм на Disney, тръгнал по кината едва преди седмица.\r\nСпоред Масуд, ден след като купил колата, докато сменял платната на пътя, по който се движел, едното му колело паднало и той се забил в дърво отстрани на пътя. Според застрахователите проблемът е в Tesla, не в шофьора. За това актьорът решава да съди автомобилния гигант за \"небрежност и нарушаване на гаранцията“. От друга страна Tesla твърди пред Business Insider, че колелото е паднало след като Масуд се удря в дървото с висока скорост. \n\n\n\r\n                \n                За тези, които наблюдават Tesla отблизо обаче, твърденията на Масуд звучат познати. Проблемите с окачването следват колите на компанията от години. Дори интернет има наименование за инциденти, като този на Мена. Потребителите го наричат „лошото колело“ и е станало нещо като определение на Tesla. Дори сайта на Националната администрация по безопасност на пътищата е пълен с анонимни оплаквания за счупени окачвания. Съществуват и групи за \"търсене на лоши колела в дивата природа“.\r\nЕстествено, това не може да бъде незабелязано от Tesla. Макар компанията никога да не е признала проблема, все пак тя издава няколко бюлетини за техническо обслужване при счупено окачване за моделите S и X.\r\nЕдин от тези бюлетини за 2016 година гласи: \"Някои автомобили Model S и X може да са произведени с връзки за предното окачване, които не отговарят на стандартите за якост на Tesla. Водачът има контрол над колата, но колелото може да влезе в контакт с колесната арка.“\r\nСпоред Джейсън Ливай има два случая, в които компанията трябва да обърне сериозно внимание на даден модел кола – когато тя нарушава безопасността на движение по пътищата и когато има сериозен дефект.\r\n\"Но Tesla не прави това,  казва той пред Business Insider. - Те постоянно поправят някакви софтуерни проблеми и не признават за дефекти. Може би компанията не вярва, че автомобилите им представляват опасност за безопасността или се страхуват как подобни новини ще повлияят на цената им. Нека бъда честен. Те не са единствените, които го правят. Това е дълга традиция при производителите.“\r\nГоворителите на Tesla са категорични, че пускат бюлетини, като всички други автомобилни компании – когато има нужда за усъвършенстване на колата или когато са нужни инструкции за поправка, които липсват в ръководството на автомобила.  \"Но това не значи, че има проблем със сигурността“, допълват от Tesla.\r\nСпоред  Business Insider за проблема с окачването компанията знае от 2013 година, когато експертите пишат няколко доклада, описващи проблема. През 2016 г. се появява същото проучване, което доказва, че три години по-късно нищо не е поправено. Заради същия проблем, през 2013 година стотици автомобили на Dodge са били пратени в сервиза. Но вместо да направи това, Tesla, в продължение на години, публикува само бюлетини.\r\nВъпреки че Model 3, колата, с която катастрофира Масуд, е на пътя по-малко от година. Бюлетин за нейното окачване вече е пуснат от Tesla. Според него, шарнирите могат да се спукат във фланеца и да изгубят въртящ момент, което може да доведе до неприятен шум при движението по неравна повърхност.\r\n\"По това, което виждаме, Tesla си играе с правилата за сигурност от самото начало. Те си мислят, че не се отнасят за тях“, казва Ливайн. Според него, компаниите, които спазват правилата и алармират за проблеми са онези, на които може да се разчита. Тези, които са свикнали да крият, поставят печалбите пред сигурността.", "date": "2019.06.09", "title": "Поредно дело – звезда от \"Аладин\" съди Tesla "}
{"url": "https://www.dnes.bg/obshtestvo/2019/06/09/7-pyti-po-moshtna-bomba-ot-tazi-v-sarafovo-podgotvial-uchenikyt-ot-plovdiv.412836", "text": "Липсата на разговори и внимание, и семейни проблеми тласнали 16-годишният ученик от Пловдив към \"Ислямска държава\", пишат от . То подготвяло атентат на последния учебен ден.\r\nВ продължение на месеци терористичната организация вербува момчето, след като го кани да влезе в секретен чат в Telegram. Там, ученикът гледа много видеа с атентати и използва познанията си по химия за да създаде собствена бомба, която била 7-пъти по-мощна от тази, използвана при атаката на летището в Сарафово. То, също така, приема исляма.\r\nПри претърсването на 2 стаи от него разследващите открили уникални сглобки на взривни вещества, готови за масово поразяване. Там имало самоделни взривни устройства и т. нар. тръбна бомба. “Намерихме и взривно устройство в процес на изготвяне - пирони в пластмасов съд, което тежи 14,4 кг, и аналогично устройство е използвано при атентата на летище Сарафово през 2012 г.”, посочи прокурор Гешев. Тогава камикадзе се взриви на аерогарата и уби петима израелски туристи и български шофьор. Бомбата била направена от амониевоселитрена смес със 79% амониева селитра и 19% тротил с общо тегло от 2,2 кг. Разследващите по делото “Сарафово” установиха, че тя е била изсипана в тенджера.Ученикът е успял да създаде 7 пъти по-мощен вариант на тази бомба.\r\n                    \n                    \n                Според разследващите, момчето не просто има задълбочени познания по химия, но е и свръхинтелигентен. За сега, той ще остане в изолирана среда и с него ще работят специалисти и психолози. \r\n ", "date": "2019.06.09", "title": "7 пъти по-мощна бомба от тази в Сарафово подготвял ученикът от Пловдив "}
{"url": "https://www.dnes.bg/notifikacii/2019/06/09/bagata-posveti-pobedata-si-na-bylgariia.412837", "text": "Благой Иванов надви Тай Туваса и завоюва втората си победа в най-престижната верига UFC.\r\nПред повече от 20 хил. зрители, единствената българска звезда от световен ранг в ММА, спечели категорично с 29:28, 30:27, 30:27.\r\n\"Той е много здраво момче. Знаех, че е добър в стойка и затова опитвах  да го сваля\", каза Иванов след края на мача, а след това се обърна към вскичките си сънародници в залата: \"Благодаря ви, тази победа е за вас и  за България!\"\r\nЗа 32-годишния бивш световен шампион в самбото това бе юбилеен 20-и мач на ММА ринга. Той има 18 победи и 2 загуби.\r\nЗа Туиваса, който е на 26 г., поражението бе второ. Австралиецът има 8 успеха.\r\n \r\n \r\n \r\n\r\n ", "date": "2019.06.09", "title": "Багата посвети победата си на България"}
{"url": "https://www.dnes.bg/notifikacii/2019/06/09/narkoman-ili-cenzuriran-moskva-ostavi-golunov-pod-domashen-arest.412838", "text": "Съдия от Никулинския районен съд в Москва постанови журналистът Иван Голунов да бъде поставен под домашен арест до 7 август, предаде ТАСС. Близо 300 души се бяха събрали пред съда вчера, за да го подкрепят.\r\nСъдията отхвърли искането на следствието за най-тежката мярка за неотклонение - задържане под стража, и наложи домашен арест за срок от два месеца със стандартните ограничения - забрана за ползване на интернет, общуване по телефона с други лица освен с адвокатите и следователите, забрана за напускане на жилището и за смяна на местожителството.\r\n38-годишният разследващ журналист от независимото интернет издание \"Медуза\" според московската полиция е бил задържан на 6 юни на булевард \"Цветной\" на 6 юни и в раницата му били открити около 4 грама мефедрон, а при обиск в квартирата, където живеее под наем - още 5 грама кокаин. Вчера му бе повдигнато обвинение в опит за разпространение на наркотици. Представителят на прокуратурата на вчерашното заседание подкрепи искането на следствието за задържане под стража на Голунов с мотива, че той е обвинен в тежко престъпление, а има задграничен паспорт и може да се укрие, като замине за чужбина. Следствието освен това разполагало с доказателства, че той употребявал наркотични вещества.\r\n                \n                Голунов не се призна за виновен и заяви: \"Не съм извършил престъпление, готов съм да съдействам на следствието, към наркотиците нямам никакво отношение и никога не съм употребявал\".\r\nНеговите колеги, както и правозащитници, смятат, че обвиненията са изфабрикувани. Колегите му протестираха пред сградата на московската полиция на \"Петровка\" 38 с настояване да бъде освободен. По-рано вчера журналистът бе настанен в болница, след като се почувствал зле. В съдебната зала той изглеждаше зле и се просълзи, когато съдията прочете решението за домашния арест, отбелязва Франс прес. Неговият адвокат, правозащитникът Павел Чиков, бе съобщил преди това, че лекарят от \"Бърза помощ\" е констатирал подозрение за счупено ребро, мозъчно сътресение и хематоми, но лекарите в болницата не потвърдиха диагнозата.\r\nСпоред генералния директор на сайта \"Медуза\" Галина Тимченко и главния редактор Иван Колпаков Голунов е преследван заради професионалната си работа. По думите на Тимченко той е получавал смъртни заплахи почти ежедневно. Самият той заяви пред съдията, че обвиненията срещу него са свързани с разследванията за мафиотската подялба на \"бизнеса с гробищата\" в Москва.\r\nСайтът \"Медуза\", основан през 2014 г., за няколко години се наложи като една от най-уважаваните медии в Русия, отбелязва Франс прес. Седалището му е в Рига, Латвия, но някои от журналистите му са базирани в Русия.\r\nМнозина от събралите се пред сградата на съда носеха плакати с надпис: \"Аз съм журналистът Иван Голунов, арестувайте и мен!\" Няколко души са били задържани, според кореспондента на АФП.\r\nСъветът при президента за правата на човека поиска проверка на законността и обосноваността на действията на полицията, а късно снощи, след ходатайство на депутати пред прокуратурата, делото на Голунов бе прехвърлено на Главното следствено управление на Следствения комитет на Руската федерация за Москва - \"за да не го разследва същият орган, който го е арестувал\", както обясни пред ТАСС заместник-председателят на Комитета по сигурността в Държавната дума Александър Хинщейн. \r\n/БТА/", "date": "2019.06.09", "title": "Наркоман или цензуриран? Москва остави Голунов под домашен арест"}
{"url": "https://www.dnes.bg/notifikacii/2019/06/09/hiliadi-se-sybraha-vyv-veneciia-za-da-zabraniat-kruiznite-korabi.412839", "text": "След като огромен туристически лайнер блъсна малко корабче на пристанището във Венеция, хиляди излязоха на протест вчера в града, за да искат забрана на влизането на големи круизни кораби в прочутата лагуна, съобщават от БТА.\r\nВ шествието според италиански медии са се включили между 5000 и 6000 човека. Те преминаха следобед през центъра на Венеция зад транспарант с надпис \"Големите кораби вън от лагуната\". \n\r\nВ демонстрацията се включиха десетки гондоли и моторни лодки, които преминаха по каналите на града.\r\n\"Големите кораби трябва да излязат от лагуната. Те са несъвместими с равновесието в екосистемата, освен че са опасни за града\", каза Джанфранко Бетин, ръководителят на община Маргера, която е част от Венеция.\r\n                \n                Четирима души пострадаха леко в града в неделя, когато голям круизен кораб се удари в туристическо корабче.\r\nНа теория влизането на големи кораби във Венецианската лагуна е забранено още от 2012 г. след преобръщането на круизния лайнер \"Коста Конкордия\", при което загинаха 32 души. Тя обаче така и не се спазва поради липса на алтернатива, отбелязва Франс прес.", "date": "2019.06.09", "title": "Хиляди се събраха във Венеция за да забранят круизните кораби"}
{"url": "https://www.dnes.bg/obshtestvo/2019/06/09/kat-sledi-za-alkohol-i-droga-zad-volana.412840", "text": "На територията на цялата страна днес ще има засилени проверки за алкохол и дрога зад волана. \r\nПътните полицаи следят и за валидна задължителна застраховка “Гражданска отговорност”, невръчени електронни фишове, както и за неплатени глоби за стари нарушения.\r\nПрез миналата година органите на реда са заловили близо 20 000 души, които са седнали зад волана пили или дрогирани. Ако шофьор откаже да бъде тестван за наркотици, наказанието е две години без книжка и 2000 лв. глоба. ", "date": "2019.06.09", "title": "КАТ следи за алкохол и дрога зад волана "}
{"url": "https://www.dnes.bg/obshtestvo/2019/06/09/grymotevici-i-gradushki-prez-denia-v-centralna-bylgariia.412841", "text": "Ще има валежи от дъжд, в Централна България - интензивни, придружени с гръмотевици и временно усилване на вятъра.\r\nЩе има условия за градушки. Ще се развива купеста и купесто-дъждовна облачност. На много места валежите ще са интензивни, в централните райони - със значителни количества. Ще духа слаб до умерен вятър в западната половина от северозапад, а в източната - от север-североизток, като след обяд в цялата страна ще се ориентира от север.\r\nМаксималните температури ще са между 26 и 31 градуса.\r\nТемпературата на морската вода е 20-23 градуса. Вълнението на морето ще е 1-2 бала.", "date": "2019.06.09", "title": "Гръмотевици и градушки през деня в Централна България "}
{"url": "https://www.dnes.bg/stranata/2019/06/09/zemetresenie-krai-blagoevgrad.412842", "text": " Земетресение с магнитуд 3,1 е регистрирано в района на село Осеново, община Банско, област Благоевград, съобщават от агенция \"Фокус\". \r\nТова сочи справка на сайта на Националния институт по геофизика, геодезия и география (НИГГГ) към БАН. Трусът е станал около 5.30 часа тази сутрин. Той е бил с дълбочина 4,8 км.", "date": "2019.06.09", "title": "Земетресение край Благоевград "}
{"url": "https://www.dnes.bg/obshtestvo/2019/06/09/po-nisko-dds-po-evtini-knigi.412844", "text": "На едно от последните заседания на Министерски съвет отново бе повдигната темата с данъка добавена стойност върху книгите, което съвсем естествено предизвика нови дискусии в общественото пространство. Какво би се случило, ако ДДС отпадне от плещите на търговците и потребителите у нас? На този въпрос отговаря изпълнителният директор на издателство \"Сиела Норма“ Веселин Тодоров пред \r\n\"Ако ДДС върху книгите падне, тогава крайната цена със сигурност ще го последва, а от там и потреблението ще се повиши. Швеция не е по-бедна страна от България, дори напротив, но свалянето на ДДС към книгите в страната доведе до 20% увеличение на продажбите“, посочва Тодоров..\n                    \n                    \n                \r\nСредната цена на една книга у нас е 13 лв., допълва още той, като най-голяма част от разходите по нея отиват за печат, следвани от разходите за авторски хонорари, които се движат около 10%, а други 5% отиват за превод на чуждестранни издания.\n\r\nСпоред Тодорв една от основните причини ДДС върху книгите да не отпада, е липсата на политическа воля. \"Това, което всички министри на финансите са ни казвали до сега, е, че технологично е много трудно за тях, за да могат да управляват различни ставки. За туризма е направен известен компромис, но тях ги притеснява, че търговците ще започнат да прикриват част от продажбите си под формата на книги“, посочва той.\n\r\nДания е страната с най-висока ставка в света – 25%, следваната от България с 20%, но разликата е, че датското ДДС се връща в сектора под формата на субсидия за авторите, отбелязва Тодоров.\n\r\n\"Отчитаме около 5% ръст в продажбата на книги за 2018 г. спрямо 2017 г. Позитивната тенденция е, че младите хора започват да четат все повече. Лошата новина е, че възрастните практически отсъстват от нашия пазар“, допълва експертът.\n\r\nНай-приемливият процент на ДДС върху книгите, според Веселин Тодоров, би бил около нулата, но браншът е склонен да обсъди и други варианти.", "date": "2019.06.09", "title": "По ниско ДДС – по-евтини книги "}
{"url": "https://www.dnes.bg/akoshtete-vqrvaite/2019/06/09/kakva-e-sydbata-vi-spored-datata-na-rajdane.412745", "text": "На коя дата сте родени? Всяко число от календара носи определена вибрация. Датата, на която сме родени може да разкрие донякъде каква е личността и съдбата ни. Ако ви е любопитно да разберете повече, в следващите редове потърсете вашата рождена дата и вижте какво се крие зад нея.\r\n\r\nВие сте родени с естествена способност да управлявате и изразявате силата си. Независимостта е много важна сила за вас. От друга страна, егоцентризмът може да доведе до проблеми във взаимоотношенията ви.\r\n\r\nБалансът и интуицията са козовете ви за щастлив живот. За вас е важно да виждате лицата на хората край вас усмихнати. Отлично работите в сътрудничество, а красотата, изкуството и музиката могат да ви помогнат да постигнете баланс в живота си.\r\n                    \n                    \n                \r\nХората край вас вярват, че аурата ви е наистина специална. Възползвайте се от харизмата си, тъй като с нея може да постигнете успехи във всяко направление.\r\n\r\nВие сте личност, която има способността да дава на другите надежда и сила. Трудолюбив човек сте, но в същото време сте и чувствителен. Бъдете внимателни с енергийните си нива, тъй като лесно се изчерпват.\r\n", "date": "2019.06.09", "title": "Каква е съдбата ви според датата на раждане "}
{"url": "https://www.dnes.bg/index/2019/06/09/izcheznal-vulkan-v-rusiia-se-sybudi-izrigvaneto-mu-katastrofalno.412845", "text": "Вулкан в Русия, който доскоро се смяташе за изчезнал, се е пробудил... а иригването му може да бъде катастрофално.\r\nБольшая Удина се намира на полуостров Камчатка. До 2017 година, той не просто се счита за заспал, а за изчезнал. Учените не засичат никаква активност около него. Ала изведнъж, сеизмичната активност под повърхността му се възстановява и продължава да расте и до днес. \r\nСпоред гиофизикът Иван Коулаков, вулканът е активен. \"Всеки момент може да избухне\", предупреждама той пред CNN. \r\nМежду 1999 година и септември 2017 г. са засечени само 100 леки сеизмични активности под повърхността на Удина. Но от октомври 2017 г. до февруари 2019, са засечени над 2400 сеизмични събития, последното от които бе земетресение с магнитут 4,3 по рихтер. \r\n                \n                Учени от Русия, Египет и Саудитска арабия започват да изследват вулкана между май и юли. Със своите четири станции, които поставят по склоновете на Большая Удина, те засичат 559 сеизмични събития. \r\n\"Тези сеизмични свойства могат да показват наличието на магмични интрузии с високо съдържание на течности, което може да оправдае промяната на сегашния статус на този вулкан от\" изчезнал \"до\" активен \", пишат изследователите в своя доклад. \r\nНещо повече, те отбелязват, че групата от сеизмични събития свързва вулкана със зоната на Толуд, на юг от вулкана, регион, за който се смята, че съхранява магма в долната кора на Земята. Зоната Толуд сега храни Большая Удина с магма, благодарение на връзка, която се разви през 2018 година.\r\nСпоред експертите, шансът вулкана да изригне е около 50%, а пепелта, която ще хвърли, ще наруши климата в различни части на Земята. Все пак има и по-оптимистични прогнози - Большая Удина може да освободи насъбрлата се енергия бавно през времето или да изчезне отново, без да причини проблеми. ", "date": "2019.06.09", "title": "Изчезнал вулкан в Русия се събуди. Изригването му – катастрофално"}
{"url": "https://www.dnes.bg/obshtestvo/2019/06/09/uchenikyt-ot-plovdiv-priel-isliama-za-2-chasa-posle-razmislil.412846", "text": "Задържаният 16-годишен ученик от Пловдив, който планираше атентат, ще си остане у дома, а специалисти ще работят с него през следващите дни. По думите на адвоката му, той се чувства много по-добре вкъщи, отколкото в ареста.\r\n\"Те са обикновено семейство с три деца, с малък бизнес. Клиентът ми е най-големият. Добър ученик е, не отличник, но добър ученик\", заяви пред bTV Емил Велинов. \n\n\r\n\"Родителите сигнализират за кореспонденция в телефона му с мъж, представящ се за член на ИДИЛ. Тя е на английски. След сигнала ДАНС предприема мерки. Започват срещи с психолог. Ученикът е получавал снимки, свързани с дейността на ИДИЛ. Детето не е обучавано. То е кореспондирало само онлайн с този човек. От чисто любопитство се интересува от забранени неща и леки взривни устройства. Намерените на тавата взривни устройства не могат да предизвикат взрив сами по себе си, ако не се дооборудват с необходимите неща\", добави юристът.\n                    \n                    \n                \r\n\"Тези неща стоят там повече от месец. Ако това дете е искало да ги ползва за нещо през това време - щеше. Бил е подведен от човека, с който е разговарял, от чисто любопитство. Нямал е никакво намерение да убива хора. В неговата глава никога не е имало такава мисъл. Това дете се грижи за собственото си братче - толкова жалостиво и добро дете. То е спасило човешко същество - братчето си. Този човек не може да се твърди, че иска да нарани някого\", обясни Велинов.\n\r\nОт думите на адвоката стана ясно, че ученикът от Пловдив приел исляма за 2 часа, после размислил и отново приел християнството. \"Книгата е купена от баща му, за да прочете какво представлява ИДИЛ, за да разбуни заблуждението, в което е попаднал сина му\", каза още защитника на 16-годишния младеж.\n\r\n\"Наказанието, което предвижда Наказателният кодекс, е от 2 до 8 години лишаване от свобода. Нека малкият да понесе някакво наказание, но нека да е справедливо и да е на база събраните доказателства, не знам какви ще са те\", завърши Велинов.", "date": "2019.06.09", "title": "Ученикът от Пловдив приел исляма за 2 часа, после размислил"}
{"url": "https://www.dnes.bg/index/2019/06/09/na-pochivka-v-parij-kakvo-da-vidite.412770", "text": "Париж несъмнено е една от най-романтичните и красиви столици. Дом на едно от седемте чудеса на света, тя е предпочитана дестинация от много туристи. Историята на града и невероятната му архитектура, която разказва истории от миналото, привличат по 18 млн. души на година. Една от най-големите забележителности е Айфеловата кула, която сама по себе си се посещава от 7 млн. туристи. Но макар да е най-известната спирка от всяка екскурзия, тя си има доста добри претенденти за сърцето на всеки от посетителите.\r\n \r\nАко планувате пътуване до града на любовта, оставете си време да посетите и тези места:\r\n\r\n\r\n \r\nАко сте през лятото в Париж, не забравяйте да посетите тази прекрасна градина. Реновирана през 1664 г. от Андре Льо Нотър, тя ще ви посрещне с типичен френски стил, в който със сигурност ще се влюбите. А когато времето навън е подходящо за разходка, нямате никакво оправдание да пропуснете това място.\r\n \r\n\r\n \r\nРазположен в трети и четвърти район, квартал Маре е една от най-модерните и най-интересните архитектурни зони в Париж. Той съчетава стилни магазини, музеи, художествени галерии, както и евтини барове, в които можете да се запознаете с типичното парижко население. А ако искате да прекарате деня си в шопинг, то улица Шарло е точното място за вас, пълна с дизайнерските си магазини.\r\n\r\n\r\n \r\nНеовизантийският купол на върха на базиликата предлага на посетителите една от най-красивите панорамни гледки към Париж. Построена през 1914 г., Сакре-Кьор притежава тавана с най-голяма мозайка в цяла Франция.\r\n \r\n\r\n \r\n ", "date": "2019.06.09", "title": "На почивка в Париж - какво да видите?"}
{"url": "https://www.dnes.bg/top-novini/2019/06/09/kyde-izticha-venecuelskoto-zlato-maduro-ne-si-plashta-kreditite.412848", "text": "От Дойче банк отказват да коментират размера на кредита, но все пак потвърждават, че Венецуела не обслужва отпуснатия преди пет години заем. По данни на Блумбърг, най-голямата германска банка е наложила запор на 20 тона венецуелско злато, а даденият кредит възлизал на 750 милиона долара, пишат от DW. \n\n\r\nНе за първи път венецуелският диктатор Николас Мадуро пропуска сроковете за обслужване на текущи кредити за сметка на златните резерви на страната. Така например през март Ситибанк оповести, че ще задържи злато на стойност 1,6 милиарда долара, тъй като Венецуела не изпълнява ангажиментите си.\r\nОчевидно Мадуро методично разпродава златото, смята венецуелският опозиционен депутат Анхел Алварадо. Според него това се извършва тайно. Германският експерт за Венецуела Гюнтер Майхолд от Фондацията \"Наука и политика\" на свой ред допуска, че се извършва точно това. \"Благородните метали са вид инвестиция, която бързо може да се обърне в пари в брой, заобикаляйки международната финансова системи\", отбелязва той.\n                \n                \r\nПредположенията на експертите се потвърждават и от наличните официални данни. Те сочат, че от 2014-а година насам златният резерв на Венецуела постоянно се топи и до началото на тази година е намалял наполовина. Една от причините несъмнено е в срива на цените на нефта през 2014-а, накарал Мадуро да разпродава златото на страната, за да поддържа мита за \"Социализма на 21 век\" и след загубата на основния си източник на доходи.\n\r\nИкономическата ситуация във Венецуела обаче не се подобрява и това налага нови и нови продажби на злато. А на фона на наложените от САЩ санкции за венецуелския нефтен износ, разпродажбата на резервите изглежда е един от малкото останали източници на постъпления, предполага Алварадо.\n\r\n100 тона по-малко\n\r\nДо 2011 Каракас съхраняваше златните резерви на страната в трезори по цял свят, преди президентът Уго Чавес да реши да ги изтегли обратно. Оттогава в чужбина са останали само около 60 тона злато, половината от което се намира в Русия, по данни на вестник \"Тагесшпигел\".\n\r\nСъщевременно има данни, че 15 тона от резерва са били прехвърлени в Обединените арабски емирства. А и другаде току се появяват сведения за прехвърляне на количества ценен метал - например в Уганда, където били открити 7,4 тона - очевидно внесени без знанието на местните митнически власти.\r\nЗначително количество венецуелско злато има също и в Турция - официално, за да бъде преработено в златни кюлчета. засега няма изгледи обаче това златя някога да се върне обратно във Венецуела. Разследване на испанския вестник \"Ел Паис\" показа, че през първите няколко месеца на 2018 година Турция е изнесла хранителни стоки за Венецуела за 61 милиона долара. \n\r\nКога ще се изчерпят ресурсите?\n\r\nПродажбите гневят и Съединените щати, наложили санкции на правителството на Мадуро, за да му спрат източниците за финансиране. Санкциите обхващат също и търговията със злато. Венецуелската опозиция също е загрижена, тъй като сделките се извършват без знанието на избрания от народа парламент. Според опозиционния депутат Карлос Папарони, миналата година са били продадени цели 73 тона злато. Агенция Ройтерс пък цитира източници от венецуелската Централна банка, според които от началото на тази година са били продадени нови 30 тона злато.\n\r\nТака излиза, че резервите са намалели с около 100 тона, което възлиза на около 4 милиарда долара. \"Страх ме е, че накрая няма да остане нищо от нашите резерви\", безпокои се Анхел Алварадо. Ако е права \"Ройтерс\", а държавата продължи да разпродава резервите си със същите темпове, те могат да свършат някъде в началото на 2020 година.\r\n", "date": "2019.06.09", "title": "Къде изтича венецуелското злато? Мадуро не си плаща кредитите"}
{"url": "https://www.dnes.bg/stranata/2019/06/09/dve-18-godishni-momcheta-zaginaha-na-pytia-krai-ablanovo.412847", "text": "Две 18-годишни момчета са загиналите при тежката катастрофа на пътя Сливен - връх Българка в района на местност Абланово. Това съобщиха от ОДМВР - Сливен.\r\nСигналът за инцидента е подаден в 17.00 часа на 8 юни в дежурната час на РУ - Сливен. Съобщено е за настъпило пътно произшествие в района на местност Абланово. Около 16.50 часа лек автомобил „Фолксваген Голф”, движещ се в посока от град Сливен към връх Българка, е напуснал пътното платно и се е ударил в дърво. Водачът и неговият спътник - момчета на 18 години от град Сливен, са загинали на място. Изпратени са екипи на „Пътна полиция” и експерти. Движението временно е било затруднено до приключване на огледа. Причината за произшествието е в процес на установяване. По случая е образувано досъдебно производство.", "date": "2019.06.09", "title": "Две 18-годишни момчета загинаха на пътя край Абланово"}
{"url": "https://www.dnes.bg/mish-mash/2019/06/09/sled-137-g-sagrada-familiia-veche-ima-razreshitelno-za-stroej.412849", "text": "Саграда Фамилия е един от най-популярните туристически обекти не само в Барселона, но и в цял свят. Впечатляващата катедрала е посещавана от 4,5 милиона души годишно, а блио 20 млн. се събират в околностите за да й се възхищават. Ала до този момент, най-красивата сграда в Барселона беше... незаконна.\r\nСлед 137 години, Саграда Фамилия най-накрая получи разрешително за строеж. Не е ясно, защо до сега не е имала такова. Органите, отговорни за строежа на шедьовъра на Гауди, са се съгласили да платят и 41 милиона евро глоба, за това, че сградата до сега е нямала разрешение.\r\nЛицензът е със срок от 7 години, като те трябва да стигнат, за да се завърши Саграда Фамилия до 2026 г., когато ще се отбележат 100 години от смъртта на Гауди.\r\nЗа да е спокойно около катедралата, през следващите 10 години, нейните строители ще плащат такси, които да уредят транспорта и достъпа до сградата, чиито строеж е започнал през 1882 г.", "date": "2019.06.09", "title": "След 137 г.  – Саграда Фамилия вече има разрешително за строеж"}
{"url": "https://www.dnes.bg/politika/2019/06/09/plevnenliev-ne-triabva-da-razchitame-samo-na-rusiia-za-gorivo.412850", "text": "България не трябва да разчита само на Русия за гориво, защото, когато сме зависели само от един монопол, никога не сме печелили, това заяви президентът на България  в периода 2012 - 2017 година, Росен Плевненлиев пред БНТ.\r\n\"В трудни времена се изискват лидери. Наистина шансовете на господин Манфред Вебер са минимални защото, той е лидер на партия в ЕП, но е бил президент или министър - председател\", каза той по въпроса за Европейския парлавент. \r\n\"Шансове на Франс Тимерманс също намаляват, а тенденциите в политическите среди оформят като все по-силна кандидатурата на Мишел Барние\", допълни Плевнелиев.\n\r\n\"Ние се гордеем изключително много с Кристалина Георгиева, тя е най-високо позиционираната и успешна българска жена. Много се спекулира дали би напуснала позицията на главен изпълнителен директор на Световната банка и да отиде в битката за еврокомисар или председател на Европейската комисия\", каза той по повод слуховете за издигането на Кристалина Георгиева за нов български еврокомисар и дори председател на Европейската комисия.\n                    \n                    \n                \r\n\"Не съм аз човекът, който да говоря от нейно име, но в една много голяма степен на вероятност ЕП би подходил по-скоро на силата на правилата, които самият той е задал. Българското правителството има своята кандидатура в лицето на Мария Габриел за еврокомисар\", категоричен е Плевнелиев.\n\r\n\"Държавният глава трябва да знае къде стоим, а днес трябва да знаем, че вече се е скарал с правителството на САЩ. Той го обвини в корупция заради сделката с Ф-16, а тя е одобрена от Сената. Той изгуби доверието на американското правителство и прави всичко възможно, за да раздели ЕС. Покупката на Ф-16 е стратегическо решение на българската държава, за да покаже къде стоим. Ако ние не купим Ф-16, ще изпаднем в изключително тежка геополитическа ситуация и ще изгубим доверието на американската държава. Покупката не е само пари, а е геостратегическо решение\", коментира той срещата на настоящия президент Румен Радев в Санкт Петербург с руския държавен глава Владимир Путин.\n\r\nСпоред Плевнелиев, по-големият проблем за ГЕРБ и всички партии всъщност е ниската избират активност на евроизборите. Тя е един сигнал към всички, не само към ГЕРБ, доказателство, че гражданите имат ниско ниво на доверие към институциите и политическите лидери като цяло.\n\r\nТой коментира и знаковата оставка на Цветан Цветанов от всички ръководни постове в ГЕРБ: \"Г-н Цветанов си тръгна след един мъжки и много честен разговор с премиера Бойко Борисов, продължил 3,5 часа, за който обществото разбра. Изключително съм благодарен на г-н Цветанов, който ми даде пълната оперативна свобода за действие по време на кампанията за президентските избори през 2011 г. Аз и екипът ми сме много благодарни, защото той ни показа желязна дисциплина, много силна работа с милионите българи по градовете\".\n\r\n\"Цветан Цветанов гледа на ГЕРБ като на своя рожба, на свое дете и той не би го наранил. Неговият остров е неговото семейство и ако ГЕРБ е неговото политическо семейство, той не би направил резки стъпки срещу него, категоричен е Плевнелиев. Няма никакво съмнение, че Цветанов и Борисов са тандем, който създаде и направи ГЕРБ\", допълни президентът.\n\r\nСпоред Плевнелиев, като партия ГЕРБ толкова дълго е доминирала в политическия живот, че самата тя трябва да си дава сметка за инфлацията в политиката. \"Ако считаме, че Бойко Борисов има план да извади нови лица на дневен ред, да даде нови ясни приоритети - то тогава би могъл и да успее\", допълни той.", "date": "2019.06.09", "title": "Плевненлиев: Не трябва да разчитаме само на Русия за гориво"}
{"url": "https://www.dnes.bg/obshtestvo/2019/06/09/klimatologyt-rachev-uspokoi-shte-ima-liato.412851", "text": "\"Лятото е настъпило много отдавна. Юни е най-бурният месец, с най-много валежи. Вали за малко, кратко. От североизток нахлу малко по-хладен въздух и за кратко ще превали. Това ще продължи до вторник. В сряда започва подобрение на времето\". Това заяви климатологът доц. Георги Рачев пред bTV.\r\n\"В петък и събота по всяка вероятност темепратурите на места ще стигнат и 35 градуса - в низинните части са абсолютно възможни. След неделя започва 4-дневен период, в който има лабилизиране на атмосферата, и това ще продължи до към 22-23 юни\", обясни той.\n\r\nКлиматологът обясни още, че според американските метеоролози се очаква за лятото с половин - един градус малко по-ниски температури на териоторията на страната ни. \n                    \n                    \n                \r\nЗападната половина на България през юни с повече валежи от нормалното, а юни е най-валежният месец от цялата година за този район. По морето - нормални валежи и по-малко от нормалното. Лято ще има. категоричен е Рачев.\n\r\n\"Юни е типичен месец, в който сутрин има слънце и от следващата неделя това ни предстои - слънце сутрин, следобед купестодъждовни облаци и на отделни места прегърмявания, превалявания\", допълни той.", "date": "2019.06.09", "title": "Климатологът Рачев успокои: Ще има лято! "}
