{"url": "https://www.dnes.bg/akoshtete-vqrvaite/2018/02/25/na-jivo-djidji-hadid-i-reviuto-na-tommy-hilfiger.368902", "text": "Читателите на Tialoto.bg имат възможност да гледат на живо ревюто на Tommy Hilfiger по време на Седмица на модата в Милано!Точно в 21:30 часа днес ще можете да се насладите на изживяването точно в момента, в който супермоделите представят новите предложения на модната къща, начело с Джиджи Хадид.Всички изделия на модната къща ще бъдат достъпни за продажба непосредствено след ревюто, затова гледайте внимателно.Заедно с Tialoto.bg ще можете да се настаните удобно на предните редове на ревюто в Милано и да се насладите на колекцията за пролет 2018 TommyNow.Фокусът на ревюто е и върху Джиджи Хадид, която ще представи капуслната си колекция за бранда – Tommy X Gigi.", "date": "2018.02.25", "title": "На живо: Джиджи Хадид и ревюто на Tommy Hilfiger"}
{"url": "https://www.dnes.bg/stranata/2018/02/25/opasno-do-cherveno-leden-obrych-v-smolian-i-kyrdjali.369007", "text": "\"Червен\" код за много опасно време е обявен за областите Смолян и Кърджали за утре на сайта на НИМХ-БАН.Там се очакват силни снеговалежи и ще се образува снежна покривка около 40 см.В комбинация със силния североизточен вятър със средна скорост 15-20 м/с ще има виелици и навявания.\nВ равнинните части ще има умерени, в планинските райони и силни снеговалежи. Ще се образува снежна покривка за равнинната част 20-30 см, в планинските райони – около 35 см.В областите Видин, Монтана, Враца, Плевен, Ловеч, Габрово, Велико Търново и Търговище температурите ще бъдат много ниски. По Черноморското крайбрежие ще духа силен вятър.", "date": "2018.02.25", "title": "Опасно до \"червено\": Леден обръч в Смолян и Кърджали"}
{"url": "https://www.dnes.bg/sofia/2018/02/25/vremenno-spirat-vodata-v-chast-ot-kv-krystova-vada-v-sofiia.369008", "text": "На 26 февруари 2018 г. (понеделник), във връзка с реконструкция на уличен водопровод на бул. „Черни връх“ , се налага спиране на водоподаването от 09:30  до 18:30 часа на клиентите на „Софийска вода”, живеещи в района \r\nпо ул. „Д-р Борис Вълчев“ от бул. „Черни връх“ до ул. „Флора Кънева“, бул. „Черни връх“ №77, 77А, ул. „Проф. Георги Йолов“ №3, 5,7.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Д-р Борис Вълчев “ ъгъла с ул. „Флора Кънева“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.25", "title": "Временно спират водата в част от кв. \"Кръстова вада\" в София"}
{"url": "https://www.dnes.bg/notifikacii/2018/02/25/osydiha-16-turkini-na-smyrt-za-vryzki-s-id.369004", "text": "Шестнадесет туркини бяха осъдени на смърт в Ирак за принадлежност към терористичната организация \"Ислямска държава\", предадоха Ройтерс и ТАСС, като се позоваха на съдебните власти. Предвидено е наказанията да бъдат изпълнени чрез обесване.Присъдите бяха издадени от Централния наказателен съд в Багдад, след като било доказано, че 16-те туркини принадлежат към \"Ислямска държава\". Жените признали, че са се омъжили за членове на джихадистката групировка или са й оказвали логистична помощ, или са били замесени в терористични атаки. Присъдите може да бъдат обжалвани.Хиляди чужденци се сражаваха в Сирия и Ирак на страната на \"Ислямска държава\" поне от 2014 г., припомня Ройтерс. Много жени дойдоха или бяха доведени от чужбина в териториите под контрола на джихадистката групировка.Около 1700 жени и деца, свързани с \"Ислямска държава\", се предадоха или бяха пленени в Ирак. Миналата седмица туркиня бе осъдена на смърт за принадлежност към терористичната организация.През януари германка получи смъртна присъда по подобно обвинение. Миналата година бе осъден на смърт руски боец на \"Ислямска държава\".През декември иракските власти обявиха пълна победа над групировката, която превзе през 2014 г. близо една трета от територията на страната. (БТА)", "date": "2018.02.25", "title": "Осъдиха 16 туркини на смърт за връзки с ИД"}
{"url": "https://www.dnes.bg/akoshtete-vqrvaite/2018/02/25/koi-sa-skritite-udovolstviia-za-vsiaka-zodiia.368886", "text": "Хората не сме съвършени, а зодиакалният знак е доказателство за това. Нужно е само да надникнете в дневния си хороскоп, за да разберете, че всеки от нас има своя собствен специален порок.Астролозите в повечето случаи са склонни да говорят за качествата на хората, като тактично избягват недостатъците. Сега обаче предстои да се спрем на по-тъмната страна на зодиака и да разберем кои са онези малки неща, които доставят удоволствие на всяка зодия и дори оставят чувство на вина. , предстои да разгледаме и останалите шест.За родените под този знак най-важен е балансът. Те отделят много време, за да въдворяват мир и да се фокусират върху другите, но е важно да отделят малко внимание и за себе си.Най-добрият начин е като редовно правят нещата, които обичат. Това е от съществено значение за тях, тъй като страната им, която обича мира, също се нуждае от почивка.Скорпионите са сложен знак. Техният живот е дълбок, тъмен и сложен. Затова може би не е голяма изненада, че скритото им удоволствие е да гледат телевизия в продължение на 3-4 часа, без да подбират особено програмата.Те са верни последователи на тенденциите. Уикендите им винаги са запазени за посещение на най-новия бар, където могат да си поръчат питие, сервирано по нестандартен начин.Тайното им удоволствие е да гледат филми по телевизията. Макар това да не се вписва в определението за модерно занимание, в тези специални за тях моменти не ги е грижа особено за тази подробност.За останалите зодии четете на ", "date": "2018.02.25", "title": "Кои са скритите удоволствия за всяка зодия? "}
{"url": "https://www.dnes.bg/technology/2018/02/25/v-digitalnata-era-e-tyrgoviiata-promeni-navicite-ni-za-pazaruvane.369011", "text": "Глобалните онлайн продажби през 2017 г. са нараснали с над 20% на годишна основа, подкрепени от значителния растеж в Европа и Азия, съобщава консултантската компания Knight Frank в доклада си \"Електронната търговия – само на един клик разстояние\".\r\nНарастването на електронната търговия на европейския пазар е подкрепено от икономическия растеж, повсеместния достъп до интернет и силната трансгранична търговия между европейските страни. Според експертите от Knight Frank обаче Азия, и по-специално Китай, ще задават тенденциите в електронната търговия в идните години. 19% от китайските потребители вече купуват онлайн всеки ден, а 65% правят това през мобилния си телефон, сочат данните на консултантската компания.\r\nВ ЕС средно 57% от потребителите на възраст между 16 и 74 години са пазарували онлайн миналата година, като 45% от британците и 40% от германците са купували в интернет поне веднъж седмично.\r\n\r\nКоличеството и разнообразието от продукти, които могат да бъдат открити в интернет, наред с все по-краткото време за доставка променят начина, по който пазаруваме. Сайтовете, които предлагат всичко, по всяко време и навсякъде, променят навиците на потребителите, като увеличават вероятността клиентите да купуват повече, но също така повишават очакванията им.Тенденциите вече се оформят не само от марките, но и от нуждите на потребителите. В свят, в който клиентите стават все по-претенциозни, е важно за компаниите да разработват методи за дълготрайни отношения, съветват експертите от Knight Frank.\r\nВъзможностите, които дигиталният свят предлага на хиперсвързаните потребители, растат главоломно. На този фон марките са принудени не само да се конкурират помежду си, а също така и с други дейности. За тях става все по-трудно да привлекат вниманието на съвременния потребител, тъй като той получава твърде много послания по различни канали и има достъп до неограничен брой възможности, отбелязва Knight Frank.\r\nКлиентите все повече извличат информация не само, докато сърфират в сайтовете на търговците на дребно, но и по време на посещенията им във физически магазини чрез интерактивни дейности, приложения и сензори, които следят движенията им. Това е още един знак, че пропастта между онлайн и офлайн светът се стеснява, счита Knight Frank.\r\nПредизвикателството, пред което сега са изправени продавачите на дребно, е да разберат какви данни да събират и да имат вътрешната гъвкавост да направят необходимите промени на всички нива, за да превърнат тези знания в положителни резултати за бизнеса им.", "date": "2018.02.25", "title": "В дигиталната ера: Е-търговията промени навиците ни за пазаруване"}
{"url": "https://www.dnes.bg/temida/2018/02/25/dyshteriata-obvinena-za-ubiistvoto-v-liulin-iskam-da-rabotia-v-zabavachki.369010", "text": "\r\nЗа разлика от мъжа си Мария се оказа доста словоохотлива. Със сълзлив глас тя прекъсваше прокурора и служебните адвокати, молейки да бъде пусната на свобода, пише .\r\nМария разкри, че вече била променила отношението си към училището и е съгласна дъщерите й да ходят на училище, но наблегна, че държи да посещават добри училища с добри съученици и вярвала, че ще се намери и такова училище. Тя не пропусна да похвали и мъжа си Свилен, че бил един от най-съвестните работници в \"Топлофикация\". Той работел на трудов договор в ТЕЦ София Изток като оператор. За разлика от жена си Свилен бе твърде мълчалив и мрачен. \r\nПо време на делото за гледане на мярката им за неотклонение стана ясно, че причина за смъртта на възрастния човек може да е и задушаване, получено вследствие на побоя, който двамата са му нанесли. Стефан Янев е удрян с тъп предмет по главата, като зет му е обяснил в самопризнанията си как го е сторил. Причините да му налетят били, че пенсионерът искал да започне дело за делба на общия апартамент, в който живеят.\r\nСвидетелка чула викове, както и гласа на Мария \"Ще те пребия\". Комшиите разказали, че тя е агресивна и към тях.  \r\n\"Моля ви пуснете ме, искам да се занимавам с музика, крещеше със сълзлив глас Мария Велева, след като чу, че остава в ареста. Крясъците на Мария кънтяха из коридорите на Съдебната палата. Докато се обявяваше съдебното решение, тя на няколко пъти прекъсваше с молби съдията и се наложи 4 служители на съдебната охрана да я пазят на пейката. Съдът я предупреди, че ще я изгони, ако не млъкне. Велева дори обещаваше да изтеглят кредит, за да си платят гаранцията.\r\nСпоред съдебното решение има достатъчно доказателства, че двамата са умъртвили възрастния човек. Съседи са чули как на 11 февруари Стефан Янев е викал за помощ, а дъщеря му е крещяла, че няма да спре да бие, докато не го убие. След тази дата никой повече не е виждал Стефан Янев. \r\nПредстои на 6 март да се произнесе и Софийският Апелативен съд. ", "date": "2018.02.25", "title": "Дъщерята, обвинена за убийството в \"Люлин\": Искам да работя в забавачки!"}
{"url": "https://www.dnes.bg/health/2018/02/25/hranite-koito-vrediat-na-mozyka-ni.368917", "text": "Поддържането на мозъка е от съществено значение за нашето здраве. Храната, която консумираме, е едно от нещата, които въздействат на мозъка. Тя влияе върху паметта и настроението ни, увеличава риска от деменция. Последните прогнози показват, че до 2030 г. това заболяване ще засегне повече от 65 милиона души по целия свят.  Плодов сок, сода, кола, енергийни напитки, степчета... Всички те са с високо съдържание на добавени захари и оцветители, които водят до покачване на килограмите и увеличаване на риска от сърдечно-съдови заболявания, диабет тип 2, както и проблеми с мозъка. От своя страна диабетът увеличава риска от появата на Алцхаймер.   Основен компонент на много захарни напитки е високофруктозният царевичен сироп, който се състои от 55% фруктоза и 45% глюкоза. Високият прием на фруктоза може да доведе до затлъстяване, високо кръвно налягане, голямо количество на мазнини в кръвта, диабет и артериална дисфункция. Тези аспекти на метаболитния синдром могат да доведат до увеличаване на дългосрочния риск от развитие на деменция.   Рафинираните въглехидрати включват захари и силно преработени зърна. Обикновено те имат висок гликемичен индекс - тялото ни бързо ги усвоява и води до покачване на кръвната захар и инсулина.   ", "date": "2018.02.25", "title": "Храните, които вредят на мозъка ни "}
{"url": "https://www.dnes.bg/notifikacii/2018/02/25/zakriha-igrite-dovijdane-piongchang-zdravei-pekin.368999", "text": "\nЕфектната художествена програма включваше представяне на корейската култура, презентация на следващия домакин на зимните игри Пекин 2022, парад на спортистите, предаване на олимпийския флаг и загасяване на олимпийския огън.По време на церемонията бяха наградени призьорите в последните стартове по ски-бягане - Иво Нисканен (Финландия) на 50 км масов старт класически стил за мъже и Марит Бьорген (Норвегия) в масовия старт на 30 км класически стил за жени.Знаменосец на България на церемонията беше състезателят по ски бягане Йордан Чучуганов.\"През последните 17 дни ние преживяхме едни олимпийски игри, които показаха традицията, но и пътят към бъдещето. Те доказаха думите на Пиер де Кубертен, когато каза, че Олимпийските игри са почит към миналото и вяра в бъдещето. На тези игра видяхме исторически обединен отбор на Корея, дебютираха нови дисциплини, които се харесват на младото поколени\", добави Бах.\"На организаторите на зимните олимпийски игри искам да кажа: Благодаря ви от цялото си сърце. Поздравявам ви, че ни показахте нови хоризонти. Доброволци, благодаря Ви за вашата отдаденост. На нашите любезни домакини, на народа на Република Корея, казвам огромно благодаря\", заяви Бах, цитиран от БТА.Спортисти от петте континента на света и бъдещите домакини на олимпийските се присъединиха към тази благодарност. Сред тях бяха трикратният олимпийски шампион по биатлон Мартен Фуркад (Франция), звездата на американските алпийски ски Линдзи Вон, носителката на два медала от Пьонгчанг в турнира по бързо пързаляне с кънки Нао Кодайра (Япония), знаменосецът на Тонга и единствен представител на страната Пита Тауфатофуа и други. Всички те си направиха снимка за спомен с Томас Бах на стадиона.Президентът на МОК връчи тържествено олимпийското знаме на кмета на Пекин Цзинин Чън. Именно китайската столица ще приеме Игрите след четири години.След това се проведе осемминутна церемония, която представи Пекин. Това е първият град в историята, който ще бъде домакин на лятна и зимна олимпиада. Летните игри се проведоха в Пекин през 2008 година.На церемонията присъстваха редица официални лица, сред които бяха президентът на Република Корея Мун Дже-ин, Иванка Тръмп, най-голямата дъщеря и съветничка на американския президент Доналд Тръмп, и други.\r\nЦеремонията по закриването завърши с много фойерверки.\r\n ", "date": "2018.02.25", "title": "Закриха Игрите: Довиждане, Пьонгчанг! Здравей, Пекин!"}
{"url": "https://www.dnes.bg/snimka-na-denia/2018/02/25/vetrovito-i-sniag-utre-temperaturite-do-minus-9-gradusa.368994", "text": "През следващото денонощие синоптичната обстановка в страната ще се усложни. Ще бъде облачно, ветровито и с валежи от сняг. На много места валежите ще са значителни и ще се образува нова снежна покривка. Ще духа силен вятър от изток-североизток, с него ще продължи да нахлува студен въздух и ще има условия за виелици и навявания, според прогнозата на НИМХ-БАН.Температурите ще са без съществен дневен ход, от минус 9 до минус 7 градуса в Западна и Централна България до 0 - 5 градуса на места в югозападните райони и по Черноморието, пише БТА.По Черноморието ще бъде облачно, ветровито и с валежи предимно от сняг. Ще духа умерен до силен вятър от изток-североизток. Максималните температури ще са между 0 и 4 градуса. Температурата на морската вода е 6 - 7 градуса. Вълнението на морето ще е 4 - 5 бала.В планините ще бъде ветровито, студено и с валежи от сняг. Ще духа силен до бурен вятър от изток-югоизток. По високопланинските проходи ще има снежни виелици и навявания. Максималната температура на височина 1200 метра ще е около минус 9 градуса, на 2000 метра - около минус 11 градуса", "date": "2018.02.25", "title": "Ветровито и сняг утре, температурите до минус 9 градуса"}
{"url": "https://www.dnes.bg/notifikacii/2018/02/25/putin-obsydi-s-makron-i-merkel-situaciiata-v-siriia.369000", "text": "Руският президент Владимир Путин обсъди днес сирийската криза в телефонен разговор с френския си колега Еманюел Макрон и германския канцлер Ангела Меркел, съобщи пресслужбата на Кремъл, цитирана от ТАСС.\"Обсъдена бе сирийската проблематика в контекста на развитието на обстановката в Източна Гута и осигуряването на хуманитарен достъп в този и други региони на Сирия. Изразено бе удовлетворение от това, че благодарение на съвместната конструктивна работа на 24 февруари бе успешно съгласувана и приета резолюция 2401 на Съвета за сигурност на ООН.Отбелязана бе важността от продължаване на общите усилия в интерес на пълното и най-бързо изпълнение на предвиденото в резолюцията\", се казва в съобщението на Кремъл.Путин информирал събеседниците си за практическите стъпки, предприети от руската страна, за евакуацията на мирните жители, доставката на хуманитарни стоки и оказването на медицинска помощ на пострадалото население в Сирия. При това било обърнато особено внимание, че спирането на военните действия не включва операциите срещу терористичните групировки.Според пресслужбата на Кремъл между трите страни \"е постигната договореност да се активизира обменът на информация по различни канали за ситуацията в Сирия\".Говорителят на германското правителство Щефен Зайберт каза след разговора, че Меркел и Макрон са призовали Путин Русия да окаже максимален натиск върху сирийския президент Башар Асад за изпълнение на резолюцията, за да бъде постигнато незабавно прекратяване на въздушните удари и бойните действия в Сирия, предаде Ройтерс. (БТА)\r\n ", "date": "2018.02.25", "title": "Путин обсъди с Макрон и Меркел ситуацията в Сирия"}
{"url": "https://www.dnes.bg/index/2018/02/25/djenifyr-loryns-s-dokumentalna-poredica-za-seks-tormoza.369002", "text": "Актрисата Дженифър Лорънс работи по документална поредица за движението \"Аз също\" против сексуалния тормоз, съобщи Контактмюзик.Звездата от \"Игрите на глада\" потвърди, че си партнира с журналистката Кат Сандлър за телевизионна продукция, посветена на темата за сексуалното насилие в Холивуд и за разликите в заплащането на актьорите и актрисите.Дженифър отдавна защитава каузата за равно заплащане на двата пола и беше написала есе, в което обяснява колко разочарована била да разбере, че получава по-малък хонорар от партньорите си във филмите.Преди седмица тя обяви, че си взима едногодишна почивка от киното, след като довърши снимките в шпионския филм \"Червената лястовица\" и ще се занимава с активизъм.Дженифър Лорънс се е посветила на каузата да създаде интерес у младите хора към политиката. Тя е в управителния съвет на организацията Represent.Us заедно с режисьора Дейвид О. Ръсел. Организацията води кампании срещу рушветите в политиката и за приемане на закони срещу корупцията. (БТА)", "date": "2018.02.25", "title": "Дженифър Лорънс с документална поредица за секс тормоза "}
{"url": "https://www.dnes.bg/obshtestvo/2018/02/25/ot-gerb-izvynredno-korneliia-ninova-lyje-za-chez.369003", "text": "От ГЕРБ обвиниха лидера на БСП Корнелия Нинова в лъжа за продажбата на ЧЕЗ.\r\nПод форма на въпрос Корнелия Нинова изрекла невярното твърдение, че Българската банка за развитие финансира продажбата на дружество на ЧЕЗ и че Бойко Борисов е свързан с тази сделка.\n\n\r\nОпасна била и тезата на Нинова, че институциите в България като ДАНС и КЗК са подчинени на премиера Бойко Борисов и затова от БСП не им вярвали, предаде БНР.  \r\n\"Тревожи ни, защото всеки политик, който вижда институциите като подчинени на изпълнителната власт или като подчинени на себе си, не е за тази работа, затова са институциите. Те изграждат държавността в България. Питаме се, Корнелия Нинова, когато е била заместник-министър, по този начин ли се е държала с институциите?\", каза още Добрев.\r\nДепутатът обясни, че макар да е изказал притеснения, когато научил за сделката, днес се чувства по-спокоен тъкмо защото премиерът е разпоредил на компетентните институции да проверяват фактите около продажбата.Бившият депутат от ГЕРБ Антон Тодоров пък обвини опозицията, че генерира клюки и така ерозира управляващата коалиция.", "date": "2018.02.25", "title": "От ГЕРБ извънредно: Корнелия Нинова лъже за ЧЕЗ!"}
{"url": "https://www.dnes.bg/sport/2018/02/25/nai-dobrite-na-igrite-klaebo-i-furkad-s-po-tri-titli.368996", "text": "Норвежецът Йоханес Клаебо и французинът Мартен Фуркад са най-успешните спортисти на завършилите днес зимната Олимпиада в Пьонгчанг.Двамата са единствените състезатели с по три титли от Игрите.21-годишният ски-бегач Клаебо взе злато в индивидуалния спринт в класически стил, в отборния спринт в свободен стил и с щафетата на Норвегия на 4 по 10 километра.29-годишният биатлонист Фуркад пък триумфира в преследването на 12.5 километра, в масовия старт на 15 километра и със смесената щафета на Франция.Ски-бегачката Марит Бьорген от Норвегия заслужи най-много отличия. Тя се окичи с пет медала - 2 златни (30 километра класически стил и щафета), 1 сребърен (скиатлон) и 2 бронзови (10 километра свободен стил и отборен спринт).Естер Ледецка от Чехия пък влезе в историята като единствената спортистка с две златни отличия от два различни спорта на една Олимпиада. Тя триумфира в алпийския супергигантски слалом, а след това спечели и титлата в коронната си дисциплина в паралелния гигантски слалом в сноуборда.Общо 21 спортисти спечелиха по две или повече титли в Пьонгчанг.От състезателите без злато с най-много медали се окичи ски-бегачът Александър Болшунов (Русия) - 3 сребърни (50 километра класически стил, щафета на 4 по 10 километра и отборен спринт) и 1 бронзов (индивидуален спринт).България не успя да стигне до отличие, като най-доброто класиране записа сноубордистката Александра Жекова с шесто място в дисциплината бордъркрос. (БТА)", "date": "2018.02.25", "title": "Най-добрите на Игрите! Клаебо и Фуркад с по три титли"}
{"url": "https://www.dnes.bg/obshtestvo/2018/02/25/prouchvane-pokaza-jenite-imat-biznes-kachestva-no-sa-podceneni.369001", "text": "Жените са по-коректни от мъжете, но са подценени. Редица бизнес качества са по-присъщи за жените, отколкото за мъжете, но ролята на жените като ръководители и бизнес хора у нас е все още пренебрегвана от обществото ни и явно има нужда от насърчаване.Това са част от изводите и препоръките от експресен телефонен сондаж на \"Галъп интернешънъл\", по поръчка на сп. \"Жената днес\". Сондажът е проведен сред 801 души между 14 и 16 декември чрез телефонно интервю.Според проучването българите като цяло имат завидно лично самочувствие - въпреки общия негативизъм, който от години се споделя във всевъзможни изследвания.Мнозинство от 75 на сто са съгласни, че жените са по-дисциплинирани от мъжете, 69 на сто - че жените са по-лоялни и всеотдайни от мъжете, 65 на сто - че жените по-сигурно връщат заеми, 56 на сто - че жените са по-некорумпирани. Останалите не са съгласни или не могат да преценят.Колебание в общественото мнение се наблюдава само по едно от тестваните твърдения - че жените са по-пестеливи. Тук съгласието е на практика колкото и несъгласието. Около 48 процента от всички респонденти изразяват съгласие с твърдението \"Като цяло жените са по-пестеливи от мъжете\", но на практика също толкова (47%) не са съгласни. Останалите се колебаят.В повечето ситуации жените закономерно отговарят солидарно - далеч по-категорично в полза на своя пол, в сравнение с отговорите на мъжете. Единодушие обаче цари по отношение на корупцията - и мъже, и жени смятат, че жените са по-некорумпираният пол.Въпреки по-голямата си коректност, жените изглеждат подценени. Например, на въпрос кого биха избрали за заместник, 38 на сто избират опцията \"полът не е от значение\", но сред останалите отговори преобладава отговорът \"мъж\" (34 процента) срещу \"жена\" (27 процента), а един процент не могат да преценят.Според проучването жените изглежда сами се подценяват в по-голяма степен. Например, 55 на сто от българите смятат, че всъщност се подценяват или са се подценявали на работното си място. При жените този дял е по-висок - 58 на сто, а при мъжете - 52 на сто.17% от българите признават, че се надценяват, 23% твърдят, че се оценяват реалистично, а около 5 процента не могат да формират мнение, или твърдят, че никога не са работили.Мнозинство от 68 на сто от българите смятат, че биха били (или са) добри ръководители. При мъжете този дял е 72%, а при жените е 63%. И тук се оказва, че мъжете са по-самоуверени, възможно е и това да е стереотип - че мъжът именно е ръководител, а жената - не. А е възможно също в извадката да са попаднали повече мъже, които вече са ръководители - такива са обективните данни на статистиката у нас: сред хората с ръководни длъжности мъжете преобладават, коментират социолозите.Жените не са подценени и не се подценяват по отношение на интуицията. На въпроса \"Вие лично смятате ли, че имате добра интуиция\" 88% от жените казват \"да\", а от мъжете 85 на сто казват \"да\". Така общо 87% от българите смятат за себе си, че имат добра интуиция.Този въпрос всъщност потвърждава един от основните изводи на изследването - българите съвсем не страдаме от ниско самочувствие, допълват социолозите.Те напомнят, че 68% смятат, че биха били (или са) добри ръководители; 55 процента смятат, че на работата като цяло им се налага (или им се е налагало) да се подценяват. 87 на сто смятат, че имат добра интуиция. Ако не се брои интуицията, жените имат по-ниско самомнение, а и общите мнения са по-неблагосклонни към тях. Към това трябва да се добави и по-високата склонност за заместници да се избират мъже, посочват от \"Галъп\".Според социолозите така се оказва, че обществото ни признава, че жените имат повече качества, но донякъде неглижира тяхната роля. Високото самочувствие е факт, но при жените - не съвсем. Най-уверени в себе си са най-младите. Мнозинство от 59 на сто от запитаните казват, че биха били добри предприемачи. При мъжете 61 на сто, при жените 57 на сто.Стереотипите и автостереотипите проличават и в още един индикатор - респондентите са били изправени пред хипотетичен избор от няколко възможни дейности, чието ръководство биха поели. Сред вариантите са фигурирали малка фабрика, ферма, туристическа агенция, средно голям магазин, ресторант, студио за красота. Тенденцията мъжете да се ориентират към ръководни дейности в областта на производството, а жените - в областта на услугите и търговията, се запазва. При мъжете \"водят\" фабрика и ферма.Над една трета от мъжете биха избрали да оглавяват малка фабрика, докато при жените тази опция се споделя от около 15 на сто. Най-много от дамите (около една четвърт) биха ръководили средно голям магазин или туристическа агенция. Приблизително равни дялове се споделят от различните полове по отношение ръководството на ресторант. Явно остава навикът в общественото мнение - мъжете произвеждат и ръководят, жените обслужват и търгуват, коментират социолозите. \r\n ", "date": "2018.02.25", "title": "Проучване показа: Жените имат бизнес качества, но са подценени"}
{"url": "https://www.dnes.bg/obshtestvo/2018/02/25/bylgarsko-i-rodno-dvama-mladi-paziat-tradiciite-ni-s-liubov.369005", "text": "Младо семейство в Алфатар се е посветило да запази националните традиции, като изработва от естествени материали предмети, в които втъкава българска символика. Китайските мартеници са стимулирали творческото въображение на младите майстори, предаде Bulgaria ON AIR.\r\nЗа Виктория усещането за нещо родно и истинско идва първо с естествените материали, които използва.Тя споделя, че суши билки и чушки, бере лавандула, събира царевица и житни класове, багри вълна и така си набавя нужните материали за изработката на мартениците. \r\nМъжът ѝ Денислав изработва цървули, кании за ножове и торби за гайди. И двамата са убедени, че интересът към родното се завръща. Те отстояват идеята, че дърво без корени не може. \r\nНовата мартеница на Виктория тази година е във вид на хурка, направена със стари вретена, майсторство и задължително любов.\r\n\r\n ", "date": "2018.02.25", "title": "Българско и родно: Двама млади пазят традициите ни с любов"}
{"url": "https://www.dnes.bg/usa/2018/02/25/nov-rund-zapiski-na-demokratite-za-trymp-fbr-rusiia.368983", "text": "Конгресът на САЩ публикува вчера редактирана версия на паметната записка на демократите, която се опита да опровергае обвиненията на републиканците за неправомерно поведение на ФБР и Министерството на правосъдието в разследването на евентуални връзки между Русия и предизборната кампания на Доналд Тръмп, предадоха Ройтерс и Асошиейтед прес.В началото на февруари Белият дом протестира срещу разсекретяването на документа, разрешено от старшия демократ в Комисията по разузнаването в Камарата на представителите Адам Шиф, като заяви, че паметната записка съдържа чувствителна информация, припомня БТА.Тя на свой ред беше е отговор на републиканска паметна записка, която твърдеше, че Бюрото е скрило партийния характер на изследователско досие, което е използвало, за да получи съдебна заповед за наблюдение на Картър Пейдж, външнополитически съветник на президента Тръмп по време на предизборната му кампания, припомня ДПА.Директорът на ФБР Кристофър Рей и други висши представители на правоприлагащите органи предупреждаваха, че републиканският документ е пристрастен и пропуска важна информация, но въпреки това публикуването му беше разрешено от Тръмп в началото на този месец - \"в интерес на прозрачността\", както заяви вчера говорителката на Белия дом Сара Сандърс.Отговорът на демократите, публикуван в събота, трябва да успокои всякакви евентуални съмнения у американския народ относно поведението на ФБР, Министерството на правосъдието и съда, заяви Шиф в декларация. Той отрече твърдението на републиканците, че ФБР е заблудило съда, като заяви, че бюрото е декларирало факта, че съставителите на досието вероятно са имали мотив да дискредитират президентската кампания на Тръмп.Според него ФБР е имало основателни причини да смята, че Пейдж е действал като \"чуждестранен агент\" по време на кампанията през 2016 г., включително факта, че в миналото е бил обект на руска вербовка и е пътувал до Русия. Досието, използвано от ФБР, за да получи съдебното разрешение да го следи, твърди, че той се е срещал с шефа на \"Роснефт\" Игор Сечин, приближен на президента Владимир Путин, и с високопоставен служител на Кремъл шест месеца преди изборите.Според паметната записка на демократите Пейдж обсъждал с двамата руснаци перспективата за отменяне на западните санкции срещу Русия, наложени заради Украйна, и възможността за предаване на компрометираща информация за демократическия кандидат Хилари Клинтън.\n\n\n10-страничната записка на демократите, публикувана вчера в частично редактирана форма, нарича републиканския документ \"прозрачен опит\" да се саботират ФБР, Министерството на правосъдието, специалният прокурор Робърт Мълър и конгресните разследвания на възможен сговор между Русия и кампанията на Тръмп. Републиканският документ, твърдят още демократите, \"също така рискува да изложи публично на показ чувстителни източници и методи, без легитимна цел\".Записката на демократите и контраатаката на републиканците, която опровергаваше точка по точка техните изводи, представляват ескалация на междупартийната вражда, която според конгресмен Шиф саботира разследването на неговата комисия. Поредният партиен дуел на Капитолия идва в момент, когато разследването на специалния прокурор Мълър набира скорост - в петък вината си призна Ричард Гейтс, заместник-шеф на кампанията на Тръмп.Президентът реагира в Туитър, като написа: \"Паметната записка на демократите е тотален политически и юридически УДАР. Само потвърждава всички ужасни неща, които са вършили. ТОЛКОВА НЕЗАКОННО\".Председателят на Комисията по разузнаването, републиканецът Девин Нунес, поднови обвиненията срещу демократите, като заяви: \"Американският народ сега е наясно, че ФБР е използвало политическа мръсотия, предоставена от Демократическата партия, за да шпионира американски гражданин от Републиканската партия\".", "date": "2018.02.25", "title": "Нов рунд! Записки на демократите за Тръмп, ФБР, Русия..."}
{"url": "https://www.dnes.bg/health/2018/02/25/semena-ot-rezene-pri-visoko-kryvno-i-za-zdravi-ochi.368907", "text": "Семената от резене или див копър са невероятно полезни. Произходът им се корени в Индия. Днес тя е един от най-големите износители на семена от резене в света.Те заслужават специално място в кухнята на всяко домакинство, защото притежават невероятни ползи за здравето.Семената от резене са изключителен източник на мед, калий, калций, цинк, манган, витамин С, желязо, селен, магнезий.Кои са най-важните ползи за организма от семената на резенето?Проучване, публикувано в Journal of Food Science установява, че дъвченето на семена от резене помага за увеличаване на нитритите в слюнката. Те са естествен механизъм за намаляване нивата на кръвното налягане. Богатото наличие на калий в семената от резене допринася за регулирането на стойностите на кръвното и сърдечната честота.Чаят от див копър има диуретично свойство. Той освобождава излишните течности от тялото като по този начин прочиства уринарния тракт и бъбреците от токсини.", "date": "2018.02.25", "title": "Семена от резене - при високо кръвно и за здрави очи "}
{"url": "https://www.dnes.bg/eu/2018/02/25/protivnik-na-merkel-oglavi-zdraveopazvaneto-v-germaniia.368987", "text": "Ангела Меркел реши да назначи за министър в следващото си правителство основния си вътрешнопартиен противник с надеждата да потуши засилващия се бунт в дясното крило на Християндемократическия съюз, съобщиха снощи няколко медии, цитирани от Франс прес.Тридесет и седем годишният Йенс Шпан бе държавен секретар в министерството на финансите в досегашното правителство. Той е един от поддръжниците на идеята ХДС да поеме курс към по-дясна политика, за да си върне част от избирателите, обърнали се към крайнодясната \"Алтернатива за Германия\", пише БТАСега, по информация на ДПА и вестниците \"Билд\" и \"Зюддойче цайтунг\", Меркел възнамерява да го назначи за министър на здравеопазването. Тя ще обяви официално решението си довечера на среща на партийното ръководство.Шпан се отличи през последните месеци като един от критиците на миграционната политика на Меркел, заради която в Германия пристигнаха над един милион кандидати за убежище.\r\n ", "date": "2018.02.25", "title": "Противник на Меркел оглави здравеопазването в Германия"}
{"url": "https://www.dnes.bg/stranata/2018/02/25/kazus-naopaki-globiha-shofior-butnala-go-patrulka.368985", "text": "Патрул на \"Общинска полиция\" удря автомобил отзад, а наказанието ... е за ударените. Случаят е от 17 февруари, а в инцидента са забъркани трима студенти.Иван, Йордан и Виктор се сблъскват с несправедливостта на 17 февруари. Тогава се случва въпросният инцидент. \"Пътната обстановка беше заснежена, заледена и не беше опесъчено.  Нямаше маркировка на пътя. Полицаите не караха с нужната дистанция и не можаха да намалят\", описва спомените си шофьорът на ударената кола.Участниците в пътния инцидент викат КАТ. Пристигналите служители обаче разговарят само с колегите си от \"Общинска полиция\" и почти не дават дума на трите момчета в ударената кола, разказаха момчетата пред Нова тв.\"Правилникът за движение по пътищата казва, че който удря автомобила отзад е виновен, защото е карал с несъобразена дистанция\",  обяснява шофьорът на колата.По думите на момчетата, до последно служителите на КАТ не са искали изобщо да се подписва акт, защото според думите им пред студентите нямало виновни по случая. Накрая им дават документ, който младежите трябва да подпишат - акт.\"Чувствам се безпомощен и без права. Но не смятам, че трябва да си мълчим и да позволяваме да бъдем тъпкани\", казва Иван, който седял зад волана в момента на катастрофата.\r\n \r\nТой не крие, че изхода от тази ситуация може да повлияе на решението му дали да остане в България или да замине да живее в чужбина.\r\n \r\nОт полицията отказват да коментират случая. СДВР извършва разследване.", "date": "2018.02.25", "title": "Казус наопаки: Глобиха шофьор, бутнала го... патрулка"}
{"url": "https://www.dnes.bg/politika/2018/02/25/borisov-za-chez-priemam-dumite-na-bsp-za-odyrjaviavane-za-shega.368990", "text": "Когато документите по сделката за ЧЕЗ дойдат в България, ще бъдат  внимателно проверени. Приемам предложението на колегите от БСП за одържавяване като шега, каза премиерът Борисов в Сандански по време на срещата си с младежите от ГЕРБ по време на зимната им академия. По  думите му, по случая ЧЕЗ е много важна ролята на регулатора.\"Ние  сме изцяло за частния бизнес, като дясна партия, но тук много важното  условие е много силният регулатор. Единственото спасение от частния  бизнес или да го държим в необходимите правила е независимите  регулатори. Вчера разговарях и с КФН, разговарях и с КЕВР. Внимателно ще  проследим като дойдат На едните мога да разпоредя  на ДАНС, другите мога да ги помоля да са независими регулатори и ще  видим как ще се развият нещата\", предаде думите му БНР.Премиерът коментира и темата за Шенген. \"Убеден съм, че по въздух и вода няма никакъв риск веднага да ни приемат. За сухопътната граница - егоистичното им отношение към нас\", каза още Борисов в Сандански, предаде \"Фокус\".\"Ако не се обърка нещо в България и така вървят нещата до края на годината ще влезем в чакалнята. Такова ми е усещането \", отбеляза премиерът.\n\n\"За Шенген аз съм убеден, че по въздух и вода няма никакъв риск веднага да ни приемат. За сухопътната граница - егоистично им е отношението към нас. Те се плашат, ако утре не се проведе срещата във Варна, счупим отношенията с Турция на всякакво ниво. Защото във Варна единствената цел, която аз съм си поставил за тази среща е споразумението за мигрантите. Иначе не огради, не стени, нищо не може да спре стотици милиони мигранти\", отбеляза Борисов.\"Иначе всички казват, че сме готови за Шенген, по-скоро на тях им е неудобно, че хем се изпълнили всички критерии, а трябва да се измислят нещо да не ни приемат. Истинската причина е такава - ако и България е шенгенска държава, влизайки в България и Гърция до Холандия и Германия няма къде да се запре вълната. Нашето положение е такова, че ще понесем от цунамито най-голямо поражение. Затова аз ще отстъпвам много пъти, опитвам се да градя мира, защото той е жизнено важен\", допълни още Борисов.\"Когато говорим за реколация, винаги се представя вариантът, че от Австрия и от Германия ще ни връщат мигранти. За съжаление малко е че чете.  Релокацията аз я разглежда м в обратна посока - ако утре дойдат 200 или 300 хиляди мигранти в България, те тук или трябва да останат или трябва да бъдат релокирани в Европа? Сиреч, когато кажеш релокация, трябва да си я предсдтавиш и в двете посоки. В единия случай казват трябва да вземете 1000, т етрима дойдохи а тримата избягаха обратно. Или, ако имаме един или половин милион влезли през България, да останат в България или да бъдат релокирани\", коментира още министър-председателят.\"От както ние провеждаме нашата политика нулев е натискът на границата\", допълни още той.", "date": "2018.02.25", "title": "Борисов за ЧЕЗ: Приемам думите на БСП за одържавяване за шега!"}
{"url": "https://www.dnes.bg/zvezdi/2018/02/25/dve-pevici-edno-bedstvie-nula-senzaciia-suzanita-i-luna.368894", "text": "Тази седмица станахме свидетели на поредните награди в шоубизнеса, които неочаквано сбъскаха различни поколения в чалгата - пробиващата Сузанита и ветеранката Луна. Нелеп скандал между две изпълнителки, които трудно могат да претендират за нещо на музикалната сцена в наши дни.Луна бе изтупана от нафталина в две издания на Big Brother, в които основната й цел бе хората да си спомнят как преди 20-ина години имала някакви популярни песни. Независимо че ни припяваше старите си композиции, в първото издание Луна се запомни с тъповатото предложение за брак към Бойко Борисов и как щяла да се кандидатира за президент. От някакво неудобство медиите й спестиха тази ментална полюция и дори с някакъв възторг пригласяхме на желанието й да стане президент. С ясното съзнание, че по-голяма глупост едва ли се е раждала.Но пък тези напъни й донесоха и второ участие в риалитито, като продуцентите със сигурност са действали по формулата, че простотията продава. И тя се появи като контрапункт на Динко. Всъщност, и двамата ораха в една полоса - на ниския интелект. И двамата със самочувствие до небесата, базирано незнайно на какво.От другата страна е Сузанита, която грам не се е доказала като певица, но за сметка на това умело използва скандала, за да нашуми. И попада в медиите повече от доказания си баща - Орхан Мурад. Девойката не пропуска да използва всеки удобен момент да попадне в медиите, независимо на каква цена. Видимо не й пука какво ще се пише за нея, важното е да се пише. И тези две изпълнителки влязоха в спор коя е по-голяма сензация през 2017 г. Без да съзнават, че и двете не са никаква сензация. Статуетката отиде в Луна, а Сузанита се зачуди дали наградата не е за пенсионери. Малката в едно е права -  срещу хонорар Луна се изложи в ефир. Може би не го съзнава, но образът й не е никак президентски, по-скоро стана за посмешище.Сузанита обаче се надценява като си мисли, че е някакъв кошмар за другите изпълнители. Нейният проект нито е впечатлил хиляди, нито й е изградил кариера. Поне на този етап. Просто имаше своите три минути слава. От нея зависи дали те ще прераснат в дни, месеци, години. Поне засега няма такива признаци. А известни с известността си в България - колкото искаш!Нещо сензационно да виждате в Луна или Сузанита? Или и вие се подсмихвате?Още новини за звезди четете на ", "date": "2018.02.25", "title": "Две певици, едно бедствие, нула сензация: Сузанита и Луна "}
{"url": "https://www.dnes.bg/eu/2018/02/25/pojar-v-diskoteka-v-italiia-17-sa-v-bolnica.368988", "text": "17 души са настанени в болница с признаци за сериозно натравяне с дим при силен пожар, възникнал в една от дискотеките на град Дезанцано дел Гарда в северната част на Италия, предава РИА Новости.Според медиците състоянието на настанените в болницата не е критично и няма опасност за живота им. Още 52 души, намиращи се по време на пожара в дискотеката са се обърнали самостоятелно към медицинските центрове в града, пише \"Фокус\".Според местните власти сигналът за пожара е постъпил в 2.00 часа през нощта (3.00 часа българско време). На място са пристигнали противопожарни екипи.", "date": "2018.02.25", "title": "Пожар в дискотека в Италия. 17 са в болница"}
{"url": "https://www.dnes.bg/health/2018/02/25/kryven-analiz-diagnosticira-autizym.368993", "text": "\r\nУчени от университета в Уорик, Англия, разработиха бърз тест, който открива сериозни разстройства на главния мозък, като аутизъм, съобщи Лайф.По думите им, кръвният анализ с цел да се открият увредени плазмени протеини може да допринесе за ранно лечение на различни разстройства, пише БТА.Учените смятат, че нивото на окислителния маркер дитирозин може да окаже директно въздействие върху развитието на главния мозък на детето. При това, значителна част от данните е възможно да се получат въз основа на анализ на урината. Авторите на изследването отбелязват, че някои скрити дефекти могат да се открият с помощта на специални маркери, като се прибегне до лабораторен анализ.Тестовете на метода с контролна група деца показали, че данните, получени въз основа на образци от кръвна плазма и урина и обработени от изкуствена невронна мрежа по предварително зададени параметри, са надеждни и могат да се използват за по-нататъшно лечение на деца с различни отклонения.", "date": "2018.02.25", "title": "Кръвен анализ диагностицира аутизъм"}
{"url": "https://www.dnes.bg/usa/2018/02/25/phenian-sasht-sabotirat-mejdukoreiskite-otnosheniia.368991", "text": "Северна Корея обвини днес САЩ, че се опитват да попречат на подобряването на междукорейските отношения, а в същото време южнокорейски протестиращи се опитаха да спрат севернокорейската делегация по пътя й към церемонията по закриването на олимпийските игри в Пьончан, предаде Ройтерс.\nДвете Кореи си сътрудничиха и Олимпиадата премина успешно, но Съединените щати донесоха на Корейския полуостров заплахата от война с новите мащабни санкции срещу КНДР преди церемонията по закриването, заяви външното министерство в Пхенян, цитирано от официалната агенция КЦТА.Около 100 консервативни южнокорейски депутати и активисти организираха демонстрация близо до границата със Северна корея, изправайки се срещу 2500 южнокорейски полицаи, за да протестират против пристигането на севернокорейската делегация, водена от бивш шеф на военното разузнаване на Пхенян, обвиняван за смъртоносната атака срещу южнокорейски боен кораб през 2010 г., пише БТАДелегацията пое по друг маршрут, което накара опозиционната Партия на свободата (партия Сенури до февруари 2017 г.), да обвини президента Мун Дже-ин в злоупотреба с власт и акт на предателство, задето отклонил кортежа, за да го предпази от протестите.", "date": "2018.02.25", "title": "Пхенян: САЩ саботират междукорейските отношения!"}
{"url": "https://www.dnes.bg/sport/2018/02/25/olimpiadata-v-pionchang-ocenena-visoko-ot-mok.368992", "text": "Всички участници на олимпиадата в Пьончанг оцениха високо нивото на преведените игри. Това заяви пред журналисти президентът на Международния олимпийски комитет (МОК) Томас Бах.\"Условията, които бяха предоставени на спортистите - олимпийското село и обектите, са оценени високо. Нито един от състезателите не изрази недоволство. На това спортистите отговориха с великолепни резултати и написаха своята лична история. Ние видяхме очаквани резултати, но и многократно бяхме изненадани. Това е същността на олимпийските игри, състезанията преминаха великолепно\", добави Бах.\n\n\"Ние станахме свидетели на рекорден брой национални олимпийски комитети, които участваха в игрите - спортисти от Русия, шест страни направиха дебют на тази олимпиада. Зимните игри стават все по-популярни, което е голям успех\", коментира президентът на МОК.Според него, домакините са извършили фантастична работа, пише БТА.\"Ако помислите, преди едва десет месеца на какъв етап бяха тези игри. Дори стоеше въпрос ще бъдат ли проведени в Пьончанг, ще бъде ли гарантирана безопасността на спортистите. Редица държави не желаеха да закупят билети, да стана наши партньори и дори се колебаеха дали да пътуват до Република Корея, но резултатите са налице\", заяви Бах и добави, че организационният комитет ще приключи с печалба тези зимни игри.", "date": "2018.02.25", "title": "Олимпиадата в Пьончанг - оценена високо от МОК"}
{"url": "https://www.dnes.bg/sofia/2018/02/25/jestok-udar-krai-dragichevo-zagina-19-godishno-momiche.368998", "text": "19-годишно момиче е загинало, а друга жена е транспортирана в болница след катастрофа в района на Драгичево, съобщи МВР.Сигнал за тежкия пътен инцидент е подаден малко след 14.00 часа. По  първоначални данни при бензиностанцията са се  ударили два леки автомобила.На място се извърша оглед, движението се регулира. От Пътна полиция препоръчват на водачите, пътуващи към София, да използват автомагистрала “Люлин“.\r\n ", "date": "2018.02.25", "title": "Жесток удар край Драгичево, загина 19-годишно момиче "}
{"url": "https://www.dnes.bg/stranata/2018/02/25/nad-600-mashini-chistiat-snega-api-ne-pytuvaite-ako-ne-se-nalaga.368995", "text": "Над 600 машини почистват републиканските пътища в районите със снеговалеж, съобщават от Агенция \"Пътна инфраструктура\".Обработката на настилките продължава, за да се осигури безопасността на пътуването при зимни условия. През нощта срещу понеделник се очаква рязко влошаване на времето, усилване на валежите и понижение на температурите от силния североизточен вятър. Възможни са виелици и снегонавявания.Прогнозата на метеоролозите е за силен снеговалеж в Западна и Северна България, както и в Рило-Пиринската област.При рязко влошаване на времето ще бъде ограничавано движението на тежкотоварните превозни средства, а там където се налага заради силния вятър и снегонавяванията, трафикът ще се спира изцяло до подобряване на метеорологичните условия.Агенция \"Пътна инфраструктура\" апелира шофьорите да отложат тръгването си в следващите 24 часа, ако то не е спешно.Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на \"Пътна полиция\".Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.", "date": "2018.02.25", "title": "Над 600 машини чистят снега, АПИ: Не пътувайте, ако не се налага!"}
{"url": "https://www.dnes.bg/obshtestvo/2018/02/25/ninova-ne-se-sheguva-pita-borisov-chehiia-ek-vse-za-chez.368997", "text": "Председателят на БСП Корнелия Нинова каза, че социалистите ще отправят запитване до чешкото правителство и до Европейската комисия за сделката с ЧЕЗ. Нинова участва в кръгла маса на националния политически институт \"Димитър Благоев\", предаде БТА. \n\n\nБСП се интересува по време на посещението на чешкия премиер водени ли са разговори за сделката с ЧЕЗ, поеман ли е ангажимент от страна на Бойко Борисов по тази сделка, какъв, държавата ще финансира ли през Банката за развитие нечий частен интерес.Не сме толкова наивни да не разбираме, че отзад стои друг, коментира Нинова. Те ще отправят запитване и до Европейската комисия. Левицата ще иска проверка дали при сключването на тази сделка са спазени европейските директиви, засягащи темата \"Енергетика\".БСП ще поиска и изслушване на премиера Бойко Борисов в парламента. Левите искат да го питат водил ли е разговори с премиера на Чехия за ЧЕЗ и поемал ли е ангажименти, кои банки ще се ангажират по тази сделка.От това изслушване ще последват изслушване на КЕВР, на Комисията за финансов надзор, на КЗК и всички български институции, каза още Нинова. Тя посочи, че не вярват на премиера за пълната проверка на сделката на ЧЕЗ, защото ДАНС е подчинена на него по българските закони. Ако е вярно, че той стои зад тази сделка - той ще проверява себе си, коментира тя и допълни, че КЗК му е в пълен контрол.По отношение на оставката на министъра на енергетиката Нинова каза, че премиерът си е представил за пореден път, че ако даде една жертва в лицето на Теменужка Петкова, проблемът ще бъде забравен. Не няма да бъде забравен, каза Нинова.Тя посочи, че обръщенито на БСП към президента по отношение на сделката с ЧЕЗ остава в сила.В отговор на репортерски въпрос Нинова посочи, че Истанбулската конвенция не е била изтеглена от парламента. Тя е там и е разпределена на пет комисии, които се произнасят с доклади, каза председателят на БСП.Междувременно ръководството на Българската банка за развитие потвърди официално в съобщение до медиите, че банката не е одобрявала кредитиране и не е издавала банкова гаранция в сделката по продажбата на активите на ЧЕЗ и покупката им от страна на българската компания \"Инерком\".", "date": "2018.02.25", "title": "Нинова не се шегува: Пита Борисов, Чехия, ЕК - все за ЧЕЗ"}
{"url": "https://www.dnes.bg/notifikacii/2018/02/25/gazprom-s-chetvyrti-rekorden-den-po-iznos-na-gaz-za-evropa.369006", "text": "\"Газпром\" отчете вчера четвърти пореден ден на абсолютен максимум в дневния износ на газ за страните извън Общността на независимите държави (ОНД), информира ТАСС.Тази седмица вече стана рекордна за газовият гигант. Новият исторически рекорд, отбелязан на 24 февруари, е 655,2 млн. куб. метра. Това е увеличение с 2,4 млн. куб. метра спрямо предходния рекорд, поставен на 23 февруари, съобщава газовият холдинг.При това новият максимум е поставен в събота - почивен ден, когато потреблението на газ на чуждестранните купувачи по правило се понижава до минимални стойности за седмицата, допълва компанията.Ръководителят на концерна Алексей Милер съобщи по-рано, че през 2017 г. \"Газпром\" е увеличил добива на газ спрямо 2016 г. с 12,4 на сто до 472 млрд. куб. метра, а износът на газ за Европа - с 8,1 на сто до 193,6 млрд. куб. метра.През 2017 г. е нараснал вносът на руски газ в страните от Северозападна и Централна Европа. Рекорден обем синьо гориво е подаден към Германия - 53,4 млрд. куб. метра (+7,1 на сто), исторически рекорд е поставен при вноса в Австрия (+40 на сто) до 8,5 млрд. куб. метра и в Холандия (+9,7 на сто) до 4,6 млрд. куб. метра. (БТА)", "date": "2018.02.25", "title": "\"Газпром\" с четвърти рекорден ден по износ на газ за Европа"}
{"url": "https://www.dnes.bg/teatar/2018/02/25/zapochva-se-piesa-v-broduei-razkazva-za-pohotliviia-harvi.368984", "text": "Американският драматург Дейвид Мамет пише пиеса за скандалния продуцент Харви Уейнстейн, предаде Ройтерс.\r\nКога ще бъде премиерата на \"Bitter Wheat\" все още не е ясно.\n\n\"Разговарях с продуцента ми на Бродуей и той ме попита \"Защо не напишеш пиеса за Харви Уейнстейн?\". Така и направих\", каза театралният и кинодеец в интервю за в. \"Чикаго трибюн\".Над 70 жени обвиниха Уайнстийн в сексуален тормоз, включително и изнасилване, като предизвикаха скандал, който излезе извън пределите на Холивуд, пише БТА. Сред знаменитите актриси, които се оплакаха от поведението на продуцента към тях бяха и Ума Търман, и Салма Хайек.Мамет беше отличен с награда \"Пулицър\" за драмата \"Гленгари Глен Рос\" през 1984 г.", "date": "2018.02.25", "title": "Започва се: Пиеса в Бродуей разказва за похотливия Харви"}
{"url": "https://www.dnes.bg/usa/2018/02/25/sled-razgovor-s-trymp-prezidentyt-na-meksiko-otlaga-vizitata.368978", "text": "Мексиканският президент Енрике Пеня Нието е отложил плановете си да посети Вашингтон след напрегнат телефонен разговор с американския си колега Доналд Тръмп, съобщи в. \"Вашингтон пост\", позовавайки се на длъжностни лица и от двете страни, предаде ТАСС.Пеня Нието планираше да направи първото си посещение в Белия дом, за да се срещне с президента Тръмп този месец или през март.Но в проведения на 20 февруари 50-минутен телефонен разговор Пеня Нието е поискал от Тръмп по време на преговорите в Белия дом да не настоява публично южната съседка на САЩ да плати за построяването на стена по общата им граница, съобщава БТА.Тръмп обаче не е обещал, че няма да повдига трънливия въпрос и затова двете страни са се споразумели, че е по-добре плановете за визитата да бъдат отложени.", "date": "2018.02.25", "title": "След разговор с Тръмп: Президентът на Мексико отлага визитата"}
{"url": "https://www.dnes.bg/eu/2018/02/25/sled-brexit-promeni-i-pazarlyci-v-evrosyiuza-no-kakvi.368969", "text": "Срещата на върха бе по една много чувствителна тема - бюджета на общността. Защото след Brexit-а в него ще се появи огромна финансова дупка. Ще се наложи ли след 2020 всички да плащат повече или да пестят, коментира .\r\nКакто в повечето семейства, споровете за пари в ЕС са майката на всички битки. След Брекзита в следващия бюджет обаче ще липсват до 10 милиарда евро. Въпросът е дали тази финансова дупка след 2020 година ще бъде запълнена, или ЕС ще реши да пести, т.е. ще мине и с по-малко разходи? Дали европейският бюджет трябва на нарасне до един трилион евро, както настоява Европарламентът, или ще остане на сегашното си ниво, както предлагат Германия и други страни-членки?\n\n\r\nВ края на тази битка ще бъде постигнат компромис. Дотогава обаче ще се водят пазарлъци както на базар, за което правителствените ръководители са дали зелена светлина на своите преговарящи.\r\nВ края на срещата на върха за евробюджета Ангела Меркел беше изключително дипломатична. Разговорите били \"обхватни и конструктивни\", заяви тя и допълни, че на срещата никой не е поставял червени линии, а всички били убедени в необходимостта от промени. И още: очертавал се консенсус за актуализация на следващия европейски бюджет. Канцлерката уточни, че това означавало: повече пари за Африка и за насърчаване на изследователската дейност, с акцент върху дигитализацията; повече средства за отбрана в ЕС и за защитата на външните граници на общността.\r\nМирът на повърхността ще трае докато нещата не опрат до преразпределението на парите. На преговорите, които започват в края на годината, Германия ще има силен коз: и сега Берлин е най-големият нетен платец в ЕС. Ако през март се стигне до нова широка коалиция, тогава федералното правителство щяло да запълни една трета от финансовата дупка, която ще зейне в общия бюджет заради Брекзита. Поне така твърди еврокомисарят по бюджетните въпроси Гюнтер Йотингер. С такъв финансов лост Ангела Меркел може да постигне много на предстоящите преговори, особено когато се стигне до преразпределянето на средствата и финансовото обезпечаване на новите политически цели.\r\nДругият голям играч се казва Еманюел Макрон. Той все още не е казал нищо за френските вноски, но обяви, че ще реформира системата на земеделските субсидии. Аграрните помощи се най-голямото перо в европейския бюджет. Макрон смята да инвестира 5 милиарда евро национални средства за модернизирането на френското селско стопанство, вкл. за насърчаване на био-земеделието.\r\nДосега нито един френски президент не е предприемал подобна смела стъпка. Ако Макрон освободи средства от европейския аграрен бюджет, тогава те могат да бъдат прехвърлени към политически сфери. По всичко изглежда, че Германия и Франция ще се стремят поне да се запази сегашното ниво на финансиране в ЕС и след напускането на Великобритания.\r\n\r\nХоландия, Австрия, Дания и Швеция се известни с това, че редовно се противопоставят на увеличаването на европейския бюджет. Австрийският канцлер Себастиан Курц заяви при първото си участие в среща на върха, че \"ЕС трябва да се втали!\" и след Brexit-а трябва да пести. А който иска пари за нови задачи, като подсигуряване на външните граници и повече отбрана, трябвало да преструктурира наличните средства. Във всеки случай Австрия отказва да внася повече в общата европейска каса.\r\n\r\nНай-отявленият застъпник на пестенето в този квартет е холандският премиер Марк Рюте. В Брюксел той категорично заяви, че ЕС трябва да се примири с факта, че бюджетът на общността ще трябва да се свие. От Холандия, която пък е най-големият нетен платец на глава от населението, не можело да се очаква и едно евро повече, увери той. Същевременно Рюте също е за това, бюджетът на ЕС да бъде модернизиран, някои сегашни разходи да бъдат свити, а спестените средства да бъдат пренасочени към защитата на границите и за борбата срещу киберпрестъпността.\r\n\r\nВсички източноевропейски страни-членки, начело с Полша и Унгария, които са най-големите нетни получатели, вземат милиарди евро от фондовете за регионално развитие. С тези пари те плащат преди всичко инфраструктурни проекти, към които, по традиция, спадат и ненужни магистрални отсечки, неизползваеми регионални летища или пък частни железопътни линии, като тази в родното място на унгарския премиер Виктор Орбан. Все пак в структурно слабите региони се отделят средства и за безработните, за стартирането на бизнес и за професионално обучение на младите хора.\r\nПолският премиер Матеуш Моравецки заяви с необичайно помирителен тон, че е необходим „добър и честен компромис“. Неговата страна щяла да загуби най-много от евентуално свиване на бюджета и от преструктуриране на финансите.\r\n\r\nСловакия и Румъния пък се изявиха като отличници и показаха готовност да плащат повече в общия европейски бюджет. Към получателите на средства спадат и вечно нестабилната Гърция, Испания и Португалия. От гледна точка на засилващата се испанска икономика възниква въпросът докога правителството в Мадрид ще получава повече средства от европейския бюджет, отколкото внася в него. И ако в Брюксел се наложи курсът на икономии, за някои това ще означава край на дългогодишните им привилегии.\r\nНа срещата на върха беше засегнат и въпросът за това как ще се избира следващият председател на ЕК. Християндемократите в Европарламента настояват той да бъде излъчен от най-голямата фракция - след европейските избори през пролетта на 2019 година. Консерваторите имат предвид себе си. Правителствените ръководители обаче са на друго мнение. \"Не трябва да има никакъв автоматизъм\", заяви германската канцлерка Ангела Меркел. Очевидно европейските лидери не искат да губят инициативата и да предоставят избора на някого друг.\r\nИ накрая стана дума и за обвързването на определено финансиране с демократичното поведение и проявата на солидарност при преразпределението на бежанците. Такава заплаха е надвиснала например над Полша и Унгария. Това предложение засега не среща голяма подкрепа, въпреки че много западни правителства гледат критично на автидемократичните тенденции в тези две страни. Председателят на ЕК Жан-Клод Юнкер заяви, че подобна мярка ще доведе до по-нататъшно разцепление в Европа. Изглежда , че този аргумент все пак надделя, тъй като канцлерката Меркел накрая се отказа от предложението.\r\nНакратко: бюджетните преговори тепърва започват. А някакви непреодолими препятствия засега не се очертават.", "date": "2018.02.25", "title": "След Brexit – промени и пазарлъци в Евросъюза, но какви?"}
{"url": "https://www.dnes.bg/obshtestvo/2018/02/25/da-obichash-brat-si-kato-svoe-dete-edna-istoriia-za-zahari-stoianov.368770", "text": "\r\n                        \r\n                        \r\n                        \r\n                    \"Аз съм правнучка на най-малкия брат на Захари Стоянов – Вичо. Ще ви разкажа една история, която не се знае извън семейството. Разликата между тях е 24 години. Захари е най-голямото дете, а прадядо ми е най-малкото. Когато се ражда дядо ми, майка им почива. Баща им се жени повторно, но след 7 години почива и той. И моя дядо остава кръгъл сирак. Захари Стоянов го взима и го отглежда в Пловдив и в Русе като свой собствен син.Тяхната връзка е много силна, тъй като Захари Стоянов губи три от децата си и отглежда родния си брат като свое дете. Връзката им е била много силна. Захари Стоянов никога не вижда собствената си дъщеря Захаринка, тъй като той умира малко преди тя да се роди. Неговата съпруга Анастасия, дъщеря на Баба Тонка, е била бременна със Захаринка, когато той умира. Но баба Захаринка доживя до 98 години\", разказа във \"Фамилно\" писателката Янислава Вълкова, потомка на революционера.\r\nОсвен писателка (криминалния роман \"Преди изгрев слънце\"), Янислава Вълкова е и майка на двама синове.\r\n\"Родът ни е голям, но част от потомците на Захари Стоянов не живеят в България и не знаят български език. Това затруднява малко директната ни комуникация\", сподели още пред  Вълкова.\r\n", "date": "2018.02.25", "title": "Да обичаш брат си като свое дете... една история за Захари Стоянов"}
{"url": "https://www.dnes.bg/sofia/2018/02/25/nad-120-snegorina-obrabotvat-nastilkite-v-sofiia.368974", "text": "Във връзка с валежите от сняг в София са извършени обработки със смеси срещу заледяване във всички 24 райони на Столична община, съобщиха от пресцентъра на общината.Работата е започнала през нощта. На терен над 120 снегопочистващи машини са обработили улици и булеварди, по които се движи градският транспорт, основни улици в районите, опасни и стръмни участъци, както и общинските пътища и Южната дъга на Околовръстен път на София. Продължава работа по някои вътрешно-квартални улици в районите \"Красна поляна\", \"Люлин\", \"Подуене\", \"Витоша\", \"Панчарено\" и др.Екипите на фирмите, ангажирани с дейностите по почистване, извършват и опесъчаване на планинските пътища на Витоша: \"Драгалевци - Алеко\" и \"Бояна - Златни мостове\".\r\nИзпълнява се и почистване на прилежащите пространства към спирките на градския транспорт.\r\n Към момента градският транспорт се движи навсякъде по обичайните си маршрути. Няма квартали и населени места без електроснабдяване и парно.От Столична община напомнят на шофьорите да карат с автомобили, оборудвани за движение при зимни условия и да шофират със съобразена скорост.", "date": "2018.02.25", "title": "Над 120 снегорина обработват настилките в София"}
{"url": "https://www.dnes.bg/stranata/2018/02/25/zimata-se-zavryshta-snegovaleji-i-minusovi-temperaturi.368967", "text": "Атмосферното налягане е по-ниско от средното за месеца, но временно ще се повиши.През нощта валежите в страната продължават - в Северна и Западна България превалява сняг, а в Горнотракийската низина и по Черноморието дъжд.С усилване на вятъра в западната половина от страната от северозапад, а в източната - от североизток ще нахлува студен въздух, пише БТА.Валежите продължават, като с понижението на температурите почти навсякъде и в Горнотракийската низина и по Черноморието дъждът преминават в сняг. По-значителни ще бъдат снеговалежите в Западна България. Ще се образува снежна покривка. Ще духа до умерен, в източните райони и временно силен североизточен вятър.Минималните температури ще бъдат между минус 4 и 1 градуса, а максималните - между минус 2 и 3 градуса.\r\nПрез нощта срещу понеделник, с преминаването на средиземноморски циклон през Гърция и Егейско към Черно море, валежите у нас ще се усилят и обстановката още ще се усложни.Над Черноморието ще е облачно с валежи, като постепенно почти навсякъде дъждът ще премине в сняг. Ще духа умерен и временно силен североизточен вятър. Максимални температури на въздуха между минус 1 и 3 градуса. Температурата на морската вода е 6-7 градуса.  Вълнението на морето ще бъде 3-4 бала с тенденция на усилване.Над планините ще облачно със снеговалежи. Ще духа силен вятър - в ниските части постепенно ще се ориентира от изток-югозиток, а по билата ще е от югозапад.Ще има снежни виелици и по проходите ще се образуват навявания. Максималната температура на височина 1200 метра ще бъде около минус 7 градуса, а на 2000 метра - около минус 10 градуса.", "date": "2018.02.25", "title": "Зимата се завръща! Снеговалежи и минусови температури"}
{"url": "https://www.dnes.bg/notifikacii/2018/02/25/bez-ogyn-v-siriia-makron-i-merkel-razgovariat-s-putin.368975", "text": "Френският президент Еманюел Макрон и германският канцлер Ангела Меркел ще разговарят днес с руския държавен глава Владимир Путин за приетата вчера от Съвета за сигурност на ООН резолюция за спиране на огъня в Сирия. Това съобщи в комюнике Елисейският дворец, цитиран от Франс прес.\nСпоред съобщението двамата западноевропейски лидери \"ще разговарят с президента Путин за прилагането на тази резолюция и за политическата пътна карта, необходима за установяването на траен мир в Сирия\".Турското външно министерство приветства резолюцията, призоваваща за спиране на огъня на територията на цяла Сирия, предаде ДПА.Анкара обаче ще продължи да води битка с \"терористичните организации\", които застрашават териториалната цялост на Сирия, добави говорител на министерството, цитиран от БТА.Турската армия обяви на 20 януари началото на операция \"Маслинова клонка\" в района на сирийския град Африн срещу сирийските кюрдски Сили за защита на народа и Партията на демократичния съюз, които Анкара смята за терористични организации.", "date": "2018.02.25", "title": "Без огън в Сирия: Макрон и Меркел разговарят с Путин"}
{"url": "https://www.dnes.bg/kino/2018/02/25/film-s-bylgarsko-uchastie-sys-zlatna-mechka-na-berlinale.368973", "text": "Филмът \"Не ме докосвай\" на румънската режисьорка Адина Пинтилие - копродукция с българско участие - завоюва вчера голямата награда \"Златна мечка\" на 68-ия Международен филмов фестивал в Берлин, съобщиха световните агенции.Изборът на журито бе абсолютна изненада за критици и журналисти, които възприемат продукцията като изключително смел експеримент. Пинтилие заяви, че самата тя не е очаквала да спечели наградата за филма си, в който героите търсят интимност, но същевременно се боят от нея. Той е съвместен проект с румънско, германско, чешко, българско и френско участие, включително на актьорите Ирмена Чичикова и Георги Налджиев.Румънската режисьорка заяви на пресконференция, след като взе трофея, че филмът приканва зрителите да изпитат съчувствие, да приемат различността и да преосмислят представите си за всичко. \"Ето защо си мисля, че за много хора този филм може би няма да е приятен, но в същото време ние предизвикваме вас, зрителите, да водите диалог и да погледнете себе си\", каза Пинтилие, цитирана от БТА.Журито на Берлинале отличи със \"Сребърна мечка\" за режисура Уес Андерсън за анимационния филм \"Кучешкия остров\". В него се разказва за японски град, в който избухва епидемия от кучешки грип и властите издават заповед всички кучета да бъдат изхвърлени на сметище, намиращо се на изолиран остров. Актьорът Бил Мъри, който озвучава едно от кучетата, взе наградата на галацеремонията от името на Андерсън. \"Никога не съм си помислял, че ще ми се случи да отида да работя като куче и ще се прибера у дома с мечка\", пошегува се той, докато държеше статуетката.Наградата за най-добър актьор получи французинът Антони Бажон за ролята си на наркоман, опитващ да се отърве от порочния навик с помощта на религията във филма \"Молитвата\" на френския режисьор Седрик Кан. \"Много се молих да получа мечка\", каза Бажон на пресконференция след церемонията по награждаването. \"Много е важно да покажем на наркозависимите, че има път за избавяне от тяхното пристрастяване - в този филм манастирът и религията помагат на този човек\".За най-добра женска роля бе отличена 68-годишната Анна Брун за филма \"Наследничките\" на парагвайския режисьор Марсело Мартинеси.Приз за най-добър сценарий получиха Мануел Алкала и Алонсо Руиспаласиос за лентата \"Музей\", в която се разказва за ученици, откраднали през 1985 г. артефакти от Националният музей по антропология в Мексико.Полската режисьорка Малгожата Шумовска получи Голямата награда на журито за филма \"Лице\", разказващ за млад мъж, който претърпява трудова злополука и буквално загубва лицето си. Направена му е операция и му е присадено ново лице, но когато се завръща в родния си град от болницата, близките му се отдръпват от него.\r\nНаградата за изключителен артистичен принос отиде при Елена Окопная за костюмите и за цялостната визия на руския филм \"Довлатов\".Победителите бяха определени от шестчленно жури, оглавявано от германския режисьор Том Тиквер. На фестивала, продължаващ от 15 до 25 февруари, бяха излъчени около 400 филма. \"Ага\" на Милко Лазаров бе първият от 29 години български пълнометражен игрален филм, включен в конкурса на Берлинале, един от най-старите и най-престижни кинофестивали в света.", "date": "2018.02.25", "title": "Филм с българско участие със \"Златна мечка\" на Берлинале"}
{"url": "https://www.dnes.bg/kino/2018/02/25/na-53-godini-pochina-ema-cheimbyrs-ot-noting-hil.368972", "text": "Британската актриса Ема Чеймбърс, известна с ролите си във филма \"Нотинг хил\" и \"Викарият на Дибли\", почина на 53 години, предадоха Асошиейтед прес и БТА .Актрисата, популярна във Великобритания най-вече с ролята на Алис Тинкър от телевизионния комедиен сериал \"Викарият на Дибли\", е починала от естествена смърт, съобщи нейният агент Джон Грант.", "date": "2018.02.25", "title": "На 53 години: Почина Ема Чеймбърс от \"Нотинг хил\""}
{"url": "https://www.dnes.bg/kino/2018/02/25/jivot-bez-iliuzii-rozeta.368055", "text": "\"Време за кино класика\" тази седмица продължава с наградения със \"Златна палма\" филм  през 1999 г.\"Розета\".Белгийските режисьори братя Дарден се превръщат в любимци на престижните кинофоруми и с другите си филми \"Детето\", \"Момчето с колелото\" и \"Непознатото момиче\", където проявяват способността си да изследват хората, които с нищо не се отличават и с нищо не могат да се похвалят.В \"Розета\" главната героиня населява покрайнините на големия град, а главната й мечта е да живее като нормалните хора - да има работа и покрив над главата. Това се оказва сложна задача, тъй като Розета има сприхав нрав, а и животът й е обременен с куп отговорности, сред които и да се грижи за майка алкохоличка.Братя Дарден следват Розета отблизо. Толкова, че чак й дишат във врата, а камерата улавя нейния задъхан ход и сякаш може да усетим пулса й.Режисьорите улавят непокорността й, невъзможността й да се довери на някого. Ще я запомним с черна поличка и анцунг, със силната си реакция в момента, в който остане без прехрана. \r\nДарден разказват сурово, без капка романтизъм. Свалят маски, стопяват илюзии. Животът не е приказка и е добре да предпочетеш не принца на коня, а приятеля с мотопеда, който бръмчи грозно, но поне се опитва да те разбере.Гледайте \"Розета\" на 25 февруари от 23.00 часа по телевизия . ", "date": "2018.02.25", "title": "Живот без илюзии: \"Розета\" "}
{"url": "https://www.dnes.bg/obshtestvo/2018/02/25/koko-malkiiat-angel-koito-ima-nujda-ot-nas-ot-podkrepata-ni.368976", "text": "Още едно дете се нуждае от помощ. Калоян ( Коко) е с вроден тортиколис поради неправилно предлежание в последните месеци на бремеността на майка му. След дълга и упорита терапия, която продължава година и три месеца, Коко се оправя.\"Но радостта ми беше кратка.... започнах да забелязвам, че детето ми е различно и не се справя като другите деца на неговата възраст. - пише майка му -  Коко не се обръщаше на силен шум и името си, нямаше очен контакт, предпочиташе да си играе сам. Изпитваше панически страхове от вода, звуци, светлини и движещи се обекти. Ядеше определени храни, не говореше, не контролираше физиологичните си нужди, не разбираше какво му се говори, не изпълняваше прости команди. Коко беше в свой собствен свят и рядко се усмихваше\".Преди година с детето започва работа психолог. Още след първите два месеца близките виждат промяна в поведението му.Днес Коко посещава освен психолог, и ерготерапевт, сензорен терапевт и логопед. С упорита работа, много любов и търпение, той вече се усмихва, има добър очен контакт, използва речник от около 30-40 думи, изпълнява прости команди като \"Дай\", \"Ела\", маха с ръчичка за чао, дава целувки. Предстои ни още много съвместна работа, за да може Коко да навакса в развитието си и да се изравни с връстниците си\", пише още майка му.За да може Коко да продължи да напредва и да се подобри са нужни средства, които са непосилни за семейството.За една година терапии при психолог са нужни 2700 лв. (9 посещения месечно), 1680 лв. за ерготерапевт ( 4 посещения месечно), 2800 лв. за логопед (8 посещения месечно) и 3200 лв. за сензорна терапия (8 посещения месечно), или общо 10380 лв. Това е препоръчителен минимален брой посещения на месец. При установяване нужда от започване на звукова терапия и терапия с хипербарна оксигенация ще са необходими още средства.\"Днес аз Ви моля за помощ ... моля Ви да отворите сърцата си за Коко, моля Ви да повярвате, че неговото състояние може да се подобри и да живее пълноценно сред нас!\r\n       Моля Ви помогнете му!\r\nКазват, че всяко желание се сбъдва, ако вярваш истински в него! Аз вярвам, че моят ангел ще се подобри, моля Ви от сърце... повярвайте и Вие!\r\n       Нека Бог да благослови всички Вас със здраве, щастие, любов, успех и доброта!\", пише още в писмото до Dnes.bg.", "date": "2018.02.25", "title": "Коко – малкият ангел, който има нужда от нас, от подкрепата ни!"}
{"url": "https://www.dnes.bg/politika/2018/02/25/volen-siderov-v-gotovnost-shte-nameria-energien-ministyr.368977", "text": "\r\n                        \r\n                        \r\n                        \r\n                    \n\n\r\nНе бих подкрепил единствено кандидатура на Делян Добрев. Аз се чудя, каква е тази негова амбиция да е в парламента? Бих попитал, дали неговите думи, че Марешки може да ме замести са съгласували с ръководството на ГЕРБ? Аз съм направил най-големите компромиси за коалицията на ОП, смята Сидеров.\r\nАко искаме да бъдем фактор в политиката, трябва да останем заедно. Самостоятелно няма как да успеем. Мисля, че и Каракачанов, и Симеонов го осъзнават. Ако няма големи трусове, няма причина правителството да не изкара пълен мандат.\r\nС Цветан Цветанов се видяхме, пихме чай и се разбрахме в бъдеще по-често да се виждаме и говорим. Високият тон беше породен, заради липсата на комуникация, обясни Сидеров пред.\r\n\r\n ", "date": "2018.02.25", "title": "Волен Сидеров в готовност: Ще намеря енергиен министър!"}
{"url": "https://www.dnes.bg/za-da-se-razbirame/2018/02/25/liubovniiat-jivot-v-godinata-na-jyltoto-zemno-kuche.368908", "text": "Жълтото земно Куче зае своето място в китайския календар и ще се задържи до 4-ти февруари 2019 година.Китайският хороскоп показва, че годината на Жълтото земно куче може да се очаква да бъде много по-малко драматична, тъй като Кучето е животно на действието.Ще бъдем щастливи, но разочаровани, отпочинали, все още уморени, весели. Но доколко годината ще бъде любовна за отделните зодии? Вижте в следващите редове.Тази година ще бъде година на промени. Възможно е да пламне любов между вас и приятел и то съвсем неочаквано. Като цяло Овните е добре да не споделят много за любовните си взаимоотношения, докато не станат наистина сериозни. Дръжте себе си на къс повод, в противен случай не са изключени конфликти във връзката, които могат да доведат до самота. Ако представителите на тази зодия успеят да укротят бурния си нрав, до края на годината е възможно да сключат брак и да живеят щастливо с половинката си.За Кучето Телецът е най-добрият приятел. Тази китайска година ще донесе редица положителни промени, включително и по отношение на любовта. Когато избирате нов партньор не бързайте с избора си, Кучето се вглежда добре, нали знаете. Любовта и парите ще се движат в положителна посока, като първото е възможно да ви се случи в работна среда. Обвързаните Телци трябва да внимават с любовните афери, Кучето не прощава предателството.", "date": "2018.02.25", "title": "Любовният живот в годината на Жълтото земно куче "}
{"url": "https://www.dnes.bg/notifikacii/2018/02/25/barikadiraliiat-se-tabakov-s-dve-obvineniia.368982", "text": "50-годишният Георги Табаков, който се барикадира в къщата си във Велинград, като преди това нападна сестра си и заплаши с пушка охранител е с две повдигнати обвинения.Първото е за закана за убийство, а второто за притежание на незаконно оръжие, съобщава bTV. Също така мъжът остава за 72 часа в ареста.\nТабаков се барикадира в къщата си във Велинград и бе задържан след полицейска блокада, която продължи няколко часа.Също така в дома му бяха открити оръжия.Неговата дъщеря е станала свидетел на нападението над сестра му Невена. Детето е ученичка в пети клас. Според данни, Георги Табаков е заплашвал и други свои близки, но те от страх не са подавали до този момент жалби. След вчерашния инцидент вече има и такива.\r\n ", "date": "2018.02.25", "title": "Барикадиралият се Табаков с две обвинения"}
{"url": "https://www.dnes.bg/obrazovanie/2018/02/25/literatura-s-kitara-vyzmojno-vyv-varna.368979", "text": "Алтернативните образователни методи отдавна се използват в частните училища, но засега държавните подхождат много предпазливо.Затова пък в училище във Варна учителката Надя Попова преподава български език и литература с китара.\"Трудното иначе възприемане на звуково-буквената система в българския език със сложни артикулационни особености на звуковете става по приятен и непринуден начин и за децата се превръща в истинско преживяване\", казва тя пред bTV.\"Много често правилата при малките ученици се наизустяват – това, което познаваме като зубрене. Честото повторение е полезно, но трябва да става в различни ситуации, за да доставя удоволствие на децата и да ги мотивира позитивно, а песента позволява точно това – с песен и с китара се прави това, което иначе повтаряйки, не могат да извършат\", споделя още Попова.\n\nДруг похват е така наречената мозъчна карта, която разширява възможностите на паметта.\"Мисловната карта е схематично онагледяване на ключови думи по дадена тема, в които се използват букви, много цветове и разклонения, но разклоненията независимо от броя и дължината, да достигат до темата, която е в центъра на мозъчната карта\", пояснява началният учител Живка Марина.\r\nМисловните карти провокират асоциативното и творческо мислене. Те са полезни и в самоподготовката у дома.\r\nНе по чиновете, а насядали на земята в салона за йога – така преминава час по човек и природа.\r\nПреподавателят съчетава различни методи, включвайки и популярната сугестопедия. Резултатът – децата учат, без да го осъзнават, чрез игри. Така отново освен асоциации, децата развиват и социалните си умения. Подобни методи намаляват стреса и тревожността в училище, показват проучвания.\r\nСъчетаването на класически с иновативни и интерактивни методи на обучение изпълнява държавните образователни стандарти.\r\n ", "date": "2018.02.25", "title": "Литература с китара? Възможно във Варна!"}
{"url": "https://www.dnes.bg/zvezdi/2018/02/25/ruskata-kim-kardashiian-anastasiia-kvitko.368893", "text": "Анастасия Квитко е известна с известността си. Или иначе казано – модел в Instagram. Тя нашумя като руската Ким Кардашиян и се радва на близо 8 милиона последователи в социалната мрежа.Девойката много обича да вади от душевно равновесие своите фенове с крайно предизвикателни фотосесии и го прави ненапразно. Лайковете ѝ носят рекламни ангажименти.Със сигурност за нея ще се говори и покрай предстоящото световно първенство по футбол в Русия, което ние ще гледаме отстрани, след като националите се провалиха в поредна квалификация.Анастасия, която е родена в Калининград, прекарва вече голяма част от времето си в Маями.Нейните мерки са 96-62-105, а в голяма част от кадрите тя набляга на пищните си задни части и гръд.Вижте Квитко в галерията на ", "date": "2018.02.25", "title": "Руската Ким Кардашиян: Анастасия Квитко "}
{"url": "https://www.dnes.bg/notifikacii/2018/02/25/trima-obvineni-sled-razkritiiata-za-prostituciia-v-bansko.368986", "text": "Три лица са с повдигнати обвинения при операцията по разкриване на мрежа за проституция в Банско. Вчера бяха задържани шестима души, от които трима - двама мъже и една жена. \nТе са с повдигнати обвинения и остават в ареста за 72 часа, останалите са освободени. Това съобщи за БТА административния ръководител на Районна прокуратура-Разлог Ружена Кондева-Елчинова.Пред съдия са били разпитани множество свидетели. Процесуално-следствените действия продължават, не е изключено да се стигне и до задържането на още лица, допълни прокурор Кондева-Елчинова.", "date": "2018.02.25", "title": "Трима обвинени след разкритията за проституция в Банско"}
{"url": "https://www.dnes.bg/za-da-se-razbirame/2018/02/25/koga-okolnite-vi-smiatat-za-nechuvstvitelna-lichnost.368909", "text": "Ако сте забелязали, че реакциите на хората наоколо ви издават тяхното хладно отношение към вас, то е вероятно защото ви смятат за нечувствителна и сурова личност, лишена от някои човешки емоции.Понякога действията на човек карат околните да си вадят погрешни изводи. А понякога са си чистата истина.Ако смятате себе си за чувствителна личност, но не можете да си обясните реакциите на хората, вижте кои грешки допускате в поведението си. Вероятно те са в основата на погрешното впечатление, което оставяте.Може само така да си говорите, да имате буен темперамент или да не умеете да броите поне до 10 преди да изкажете несъгласие, но това не ви прави нечувствителни. Околните обаче може да си извадят погрешни заключения. Укротете нрава си.Ако в някои случаи езикът на тялото ви подсказва повече нежелание за общуване, отколкото обратното, то вероятно колегите и познатите ви ще ви сметнат за корава личност, която не желае да обменя опит и мисли с другите. Вероятно само приятелите ви са наясно, че това не е така.", "date": "2018.02.25", "title": "Кога околните ви смятат за нечувствителна личност? "}
{"url": "https://www.dnes.bg/stranata/2018/02/25/sistemen-narushitel-do-shofiorite-s-neznachitelni-narusheniia-zashto.368981", "text": "Терминът \"системен нарушител\" трябва да се въведе в Закона за движение по пътищата, защото участниците в движението, които повтарят ежедневно нарушенията си, се разглеждат еднакво с онези, които извършват по-незначителни или инцидентни нарушения. Това заяви Георги Гълъбов - член на Института за пътна безопасност, съобщава \"Дарик\".По данни на МВР само за изминалия месец януари е имало 476 тежки катастрофи и 17 000 нарушения. Това е в пъти повече от януари миналата година. Едно от предложенията за промяна на действащия закон за движение е той да бъде разделен на три отделни: за движение по пътищата, за пътните превозни средства и закон за водачите на моторни превозни средства.\n\n\nНад 11 български институции отговарят за спазването на Закона за движение по пътищата. И туй като си споделят вината, си споделят и задълженията, което води до хаос и що се отнася до пътищата - до човешки жертви. Това обясниха от Института за пътна безопасност на обществено обсъждане. Едно от предложенията за промяна на закона за движение е въвеждането на \"системен нарушител\".\r\n \r\n\"Ежегодно губим близо 700 души, между тях и деца, това е по двама души на ден. Губим ги без да сме във война. На всеки се случва да наруши закона или правилника, всеки може да се озове в такава ситуация. Ако държавата хвърля всичките си усилия в това да спре всяко нарушение и да обхване целия този сектор, това ще бъде тотален провал\", разсъждава Гроздан Караджов - член на Института.\r\nКой е този, който пречи на всички усилия за намаляване на жертвите и за безопасното движение по пътищата? Това е системният нарушител според Караджов.\r\n \"Предлагаме да бъде излекуван този недъг на досегашната ни уредба и да се въведе, че във всеки един случай, в който нарушител, който в разстоянието на една година от влизането в сила на наказателното му постановление, извърши три, каквито и да е, нарушения, то този нарушител да бъде третиран като системен нарушител. И към него да се прилагат по-строги наказания и да му се отнема свидетелството за правоуправление\", обясни още Караджов.\r\nЩо се отнася до разделението на Закона за движение на три отделни - професорът по административно право Димитър Костов е скептичен. \"Три закона, които имат еднакъв обект на въздействие и регулиране на обществени отношения. Ние имаме и Закон за пътищата. Колко стават, ако ги преброим\", запита юристът и допълни, че подкрепя идеята да се кодифицират нещата.\r\n \r\nТой напомни, че Законът за движение за пътищата е свързан с правото на защита на гражданите, записано в Конституцията.", "date": "2018.02.25", "title": "\"Системен нарушител\" до шофьорите с незначителни нарушения. Защо?"}
{"url": "https://www.dnes.bg/obshtestvo/2018/02/25/prezidentska-gonka-prodavachki-na-martenici-sled-radev-i-desi.368980", "text": "Президентът Румен Радев и съпругата му Деси предизвикаха фурор сред търговците на мартеници в центъра на Бургас, появявайки се изневиделица Около 13:30 часа на 24 февруари президентската двойка е била забелязана на централната ул. \"Александровска\", съобщава .Радев бил облечен спортно, с жълт пуловер, на няколко пъти спрял да се снима с минувачи.Когато Радеви минали покрай базара с мартеници, който е разположен малко преди площад \"Тройката\", продавачки ги разпознали, а някои ги догонили за снимка.\"Спряхме го чак до фонтаните. Поискахме да се снимаме с него и тогава Деси Радева ни направи няколко кадъра. Тя сама предложи да ни снима\", сподели продавачка.Жената дори показа една от снимките си с президента, но бе категорична, че ще ги запази единствено за себе си.\"Направи ми впечатление, че президентът е много земен човек, съпругата му Деси също\", сподели още търговката. Тя се ядосва, че в суматохата не се  сетила да подари по една мартеница на президентската двойка.Преди да минат покрай базара за мартеници, президентът и съпругата му били разпознати от момченце, което излизало с баща си от близко заведение.\"И президентът вече има снимка с мен\", е написал бащата, публикувайки кадъра в социалните мрежи.Визитата на Румен Радев и Деси Радева в морския град е неофициална.", "date": "2018.02.25", "title": "Президентска гонка! Продавачки на мартеници след Радев и Деси"}
{"url": "https://www.dnes.bg/crime/2018/02/25/krimi-scena-v-kubrat-piian-vilnia-v-kafene-v-grada.368989", "text": "Криминално проявен и употребил алкохол мъж счупи предното панорамно стъкло на служебен автомобил в опит да избяга от полицията, съобщават от пресцентъра на ОДМВР-Разград.\r\nВ 3.37 ч. на 25 февруари на тел.112 е получен сигнал за сбиване в кафе-бар в град Кубрат. На място пристига патрулен екип на смяна, който установява, че стъклото на входната врата в заведението е счупено, а наблизо се намира в явно нетрезво състояние 29-годишен мъж с адрес в град Варна, предаде \"Дарик\".\r\nПървоначално той тръгва с униформените към сградата на Районното управление за изясняване на случая, но, стигайки до служебния автомобил, побягва. Малко по-късно е открит до сграда в посока автогарата в Кубрат. При спирането на колата, мъжът стъпва върху предния капак, с крак счупва панорамното стъкло и отново побягва.\r\nУстановен е по-късно в дома на майка си. Освидетелстван е в МБАЛ-Кубрат, взета му е кръвна проба за изследване и е задържан в Районното управление.\r\nПо случая е образувано бързо производство.", "date": "2018.02.25", "title": "Крими сцена в Кубрат: Пиян вилня в кафене в града"}
