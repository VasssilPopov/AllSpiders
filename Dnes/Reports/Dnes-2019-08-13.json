{"url": "https://www.dnes.bg/notifikacii/2019/08/13/morbili-prevzema-sveta-tri-pyti-poveche-sa-zarazenite-ot-ianuari.419546", "text": "Случаите на морбили (дребна шарка) в света са се увеличили 3 пъти от януари в сравнение със същия период миналата година, оповести Световната здравна организация (СЗО), цитирана от Франс прес.\n\r\n\n\r\nПубликуваните от СЗО данни сочат, че от 1 януари до 31 юли са регистрирани 364 808 случая на морбили, при 129 239 за същия период миналата година.\n\r\nСтава въпрос за най-големия брой случаи на заболяването от 2006 г., заяви говорител на СЗО. Най-много случаи на морбили са регистрирани в ДР Конго, Мадагаскар и Украйна. Огнища на болестта в момента има също в Ангола, Камерун, Чад, Казахстан, Нигерия, Филипините, Южен Судан, Судан и Малайзия, пише БТА. \r\n                \r\n                \r\n                \r\nВ САЩ са регистрирани най-много случаи на морбили от 25 години.\n\r\nДребната шарка е сред най-заразните болести в света, като в повечето случаи смъртните случаи се дължат на усложнения. Не съществува лечение срещу заболяването, но то може да бъде предотвратено чрез две дози безвредна и ефикасна ваксина, уточни СЗО.\n\r\nОт СЗО смятат, че се сигнализира за по-малко от 1 от всеки 10 случая на морбили в света, а това означава, че епидемията е по-голяма, отколкото показват статистическите данни.", "date": "2019.08.13", "title": "Морбили превзема света, три пъти повече са заразените от януари"}
{"url": "https://www.dnes.bg/world/2019/08/13/radiaciiata-ne-e-lyja-evakuiraha-grad-sled-vzriva-vyv-voenen-poligon.419563", "text": "Въпреки че властите отричат да има изтичане на радиация след взрива на военния полигон в Русия, жителите на село в близост до него са получили заповед да се евакуират. Причината – радиация. \n\"Получихме съобщение за... планираните действия на военните. Молим, жителите на Ненокса да напуснат територията на селото от 14 август!“\r\nТова съобщение разпространиха властите в град Северодвинск, който малко след взрива засече покачване на нивата на радиацията в града, но за кратко. Според някои агенции са засечени нива 20 пъти над нормата, според властите в града  - 16.\r\nСъмненията точно колко радиация е разпръсната, се появиха веднага след инцидента. Според информационната агенция ТАСС лекарите, които са отдали първа помощ на пострадалите, са били пратени в Москва няколко дни по-късно за допълнителни изследвания.\r\n                    \n                    \n                \r\n                \r\n                \r\n                Анонимен източник твърди, че медиците са подписали договор, в който обещават, че няма да оповестяват никаква информация относно взрива и жертвите.", "date": "2019.08.13", "title": "Радиацията не е лъжа: Евакуираха град след взрива във военен полигон "}
{"url": "https://www.dnes.bg/cars/2019/08/13/razkriha-nai-moshtniia-serien-djip-v-sveta.419520", "text": "Компанията от Калифорния Rezvani представи най-мощния и най-екстремен джип в света. Това е напълно новия Tank X с модернизиран двигател от Dodge Challenger SRT Demon. Агрегатът развива над 1000 к.с., което прави Tank най-мощният сериен всъдеход в света.\n\r\nRezvani Tank X е построен на стоманената рама на новото поколение Jeep Wrangler. Дизайнът и каросерията на модела са напълно оригинални и не взаимстват детайли от предшественика. Според шефа на фирмата - Ферис Резвани, екипът му се е съсредоточил върху атлетичния външен облик, настройките на управляемостта и окачването, преработката на двигателя и луксозни итериор.\r\nПод капака на всъдехода е поставен 6,2-литров V8 с механичен компресор, развиващ над 1014 к.с. и 1180 Нм въртящ момент. Така Tank превъзхожда най-мощния всъдеход до момента - Jeep Gladiator във версията на ателието Hennessey. Този пикап беше наречен Maximus 1000, като развива точно 1014 к.с. и 1265 Нм, и ускорява от 0 до 100 км/за 4 секунди.\n                    \n                    \n                \r\n                \r\n                \r\n                \r\nБазовият вариант на машината може да бъде оборудван с двигатели от Jeep Wranger - бензинов турбомотор с 4 цилиндъра 2.0 (274 к.с.), 3.6 V6 (289 к.с.) и дизелов 3.0 V6. Предлага се и 6,4-литров атмосферен V8 с 500 к.с.\r\nСкоростните кутии са автоматична или механична в зависимост от желанието на клиента.\r\n", "date": "2019.08.13", "title": "Разкриха най-мощния сериен джип в света"}
{"url": "https://www.dnes.bg/obshtestvo/2019/08/13/domashnite-liubimci-ot-goliama-liubov-do-goliamo-prezrenie.419574", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тази седмица отбелязваме Международния ден на бездомните животни и в студиото на \"Директно\" по Bulgaria ON AIR темата коментираха две дами с особено родителско отношение към тези животни.\r\n\r\nСилвия Стойчева и Ани Клисарска за осиновяването, грижата, безхаберието, насилието, агресията и всичко, което съпътства една такава тема.\r\n\r\nВ полюсите от това да имаме породисто домашно животно, независимо колко и как го гледаме, до това, да унижаваме, малтретираме и изоставяме домашните си любимци.\r\n\r\n ", "date": "2019.08.13", "title": "Домашните любимци – от голяма любов до голямо презрение"}
{"url": "https://www.dnes.bg/obshtestvo/2019/08/13/chumata-po-svineto-stigna-do-sofiiskoto-selo-jeliava.419561", "text": "Положителна проба за болестта Африканска чума е установена и при свинете в село Желява. Това съобщи д-р Димитър Рачев от ОДБХ-София област пред БНТ. \n\n Според изпълняваните мерки от Българската агенция по безопасност на храните следва в 20-километровата зона всички прасета да бъдат умъртвени.\n\r\nОчаква се издаването на заповед за сформиране на комисия и започване на обходи за констатиране на наличие на живи прасета, които ще бъдат принудително умъртвени и загробени.\n\r\nОт общината в Елин Пелин умоляват всички стопани, които до днес са заклали своите животни, да подадат информация до кметовете на населените места и общината в гр. Елин Пелин, с цел изготвяне на списък. На основание на тези списъци ще бъдат отпускани средства за обезпаразитяване на местата, за отглеждане на животни. Средствата ще бъдат отпускани от държавния бюджет, а не от Община Елин Пелин.\n                    \n                    \n                \r\n                \r\n                \r\n                \r\nОт там напомнят, че при установяване на анормално, нетипично поведение на животно, всеки стопанин е задължен да уведоми ветеринарния лекар или главен инспектор, отдел здравеопазване на животните, към ОДБХ – София област – д-р Димитър Рачев.\n\r\n ", "date": "2019.08.13", "title": "Чумата по свинето стигна до софийското село Желява"}
{"url": "https://www.dnes.bg/obshtestvo/2019/08/13/bylgariia-bez-helikopter-za-gasene-na-gorski-pojar.419575", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В няколко зони в страната ни беше достигнат максималния индекс на пожароопасност. \n\r\nНа този фон се оказва, че България не разполага с хеликоптер за гасене на горски пожари, това заяви президентът на синдиката на пожарникарите пред . \n\r\nСухото и горещо време повиши индекса на пожароопасност до екстремален. Според синоптиците най-голяма вероятност от възпламеняване на огън има в районите на Хасково, Сандански, София и Плевен. \n\r\nСтраната ни няма как да се справи с горските пожари по въздух. Причината е, че вертолетът Ми-17 на военновъздушните сили, който се ползваше за тези цели, се разби през лятото на 2018 при учение край Пловдив, тогава загинаха двама военнослужещи.\n                    \n                    \n                \r\n                \r\n                \r\n                \r\nПри гасенето на пожари по въздуха у нас, пилотите получават информация от метеостанцията на BUATSA, мястото откъдето се контролира и въздушния трафик над страната.\n\r\nВъпреки вятъра пистата на софийското летище остана едно от най-горещите места в страната. Пилотите също трябва да се съобразяват с жегите. \n\r\nВъпреки жегата проблем с трафика на петте летища у нас засега няма.\n\r\n ", "date": "2019.08.13", "title": "България без хеликоптер за гасене на горски пожар"}
{"url": "https://www.dnes.bg/index/2019/08/13/merkurii-v-lyv-iupiter-promenia-hoda-si-kakvo-da-ochakvate.419539", "text": "На 12 август Меркурий навлезе в знака Лъв. Това ще помогне на повечето представители на зодиака да преосмислят живота си и намерят онова, което ги прави щастливи. Според астролози, сега много хора ще добият увереност за осъществяване на позабравени планове и мечти. \r\nПрисъединявайки се към Слънцето, Венера и Марс, Меркурий ще подобри комуникацията между хората и им вдъхне смелост за създаването на нови връзки и емоции. \r\nСледващите няколко дни ще са благоприятни за различни творчески проекти. Някои от вас ще се учудят на своите заложби и хъс за работа. \r\nДруго нещо се случва през този месец. След около 4 месеца застой, Юпитер става директен - тръгва да се движи напред, което означава, че много от нашите планове ще се развият положително. Възможни са финансови постъпления и реализиране на отдавна създадени проекти, тъй като планетата се свързва с нашето личностно развитие. \r\r\n                \r\n                \r\n                До ноември месец всеки от нас ще има възможност да подобри материалното си състояние и се усъвършенства. Зависи как ще го използваме. При онези, които до момента са смятали, че все не им върви, нещата ще се обърнат и късметът ще излезе на тяхна страна. \r\n", "date": "2019.08.13", "title": "Меркурий в Лъв, Юпитер променя хода си... Какво да очаквате? "}
{"url": "https://www.dnes.bg/index/2019/08/13/13-avgust-1961-g-zapochva-stroejyt-na-berlinskata-stena-ostanala-tam-10-315-dni.419494", "text": "1961 година донася на света първият концерт на Beatles, изстрелването на ракетата Венера 1 към Венера, Джон Ф. Кенеди става президент... И започва изграждането на Берлинската стена. \n\r\nНа 13 август преди 58 години границата между Западен и Източен Берлин е затворена. Не след дълго започва опъването на телената ограда, по-късо заменена от Берлинската стена. \n\r\nДва месеца по-рано, на 15 юни Валтер Улбрихт заявява \"Никой няма намерението да строи стена\". \n\r\nПротивно на думите му обаче 2 месеца по-късно работници започват да опъват оградата по линията, която разделя източната от западната част на Берлин. \n\r\nЗа германците това е страховит ден, пише Сузане Шпроер за DW. В продължение на 28 г. от този ден насетне стената ще разделя града и хората. \r\n                \r\n                \r\n                \r\nЗа берлинци това е шок. Кметът на Берлин и бъдещ канцлер Вили Бранд сравнява оградата с бариерите на концентрационните лагери. Казвайки това пред вратите на градската управа едва ли Вили Бранд си представя, че там ще има стена и тя ще остане на мястото си точно 10 315 дни, превръщайки се в символ на Студената война и разделяйки не само града, но и света на Запад и Изток. \n\r\nМного от онези, които избягали от Източна Германия през 1961 г. са били така нужните млади и способни хора. От началото на годината всеки втори човек, който напуснал страната, бил под 25 г. \r\n1961 година донася на света първият концерт на Beatles, изстрелването на ракетата Венера 1 към Венера, Джон Ф. Кенеди става президент... И започва изграждането на Берлинската стена. \n\r\nНа 13 август преди 58 години границата между Западен и Източен Берлин е затворена. Не след дълго започва опъването на телената ограда, по-късо заменена от Берлинската стена. \n\r\nДва месеца по-рано, на 15 юни Валтер Улбрихт заявява \"Никой няма намерението да строи стена\". \n\r\nПротивно на думите му обаче 2 месеца по-късно работници започват да опъват оградата по линията, която разделя източната от западната част на Берлин. \n\r\nЗа германците това е страховит ден, пише Сузане Шпроер за DW. В продължение на 28 г. от този ден насетне стената ще разделя града и хората. \n\r\nЗа берлинци това е шок. Кметът на Берлин и бъдещ канцлер Вили Бранд сравнява оградата с бариерите на концентрационните лагери. Казвайки това пред вратите на градската управа едва ли Вили Бранд си представя, че там ще има стена и тя ще остане на мястото си точно 10 315 дни, превръщайки се в символ на Студената война и разделяйки не само града, но и света на Запад и Изток. \n\r\nМного от онези, които избягали от Източна Германия през 1961 г. са били така нужните млади и способни хора. От началото на годината всеки втори човек, който напуснал страната, бил под 25 г. \n\r\nWirtschaftswunder - икономическото чудо\n\r\nОнези, които са били млади през 1961 г. са родени в разгара на война и разруха, в бомбардирани градове, сред ранени войници и бежанци. Много от тях са израстнали в глад. Десетки не са познавали бащите си. Родителите им биха предпочели да забравят тези дни. \n\r\nВъпреки това те имали надежда за бъдещето. В планираната икономика на изтока всички работници, включително жените, са нужни. На Запад Wirtschaftswunder, или икономическото чудо, било в разгара си. \n\r\nЗа разлика от изтока, на запад типичният модел на семейството е онзи, в който мъжът носи доходите и може да осигури на семейството си не само хладилник и пералня, но и редовната почивка. \n\r\nНа Запад младите приемат с отворени обятия някои неща от отвъд океана. Рока е жив, Елвис е на върха на славата си и ловките му движения карат момичетата да мечтаят. Много възрастни са скандализирани от младите с тесни дънки и кожени якета. \n\r\nОтвъд стената обаче, рокендрола е забранена музика - неприлично влияние от запада. В източногерманският град Сул няколко младежи дори са били арестувани, за това че са танцували \"твърде модерно\". \n\r\n\r\nОнези, които са били млади през 1961 г. са родени в разгара на война и разруха, в бомбардирани градове, сред ранени войници и бежанци. Много от тях са израстнали в глад. Десетки не са познавали бащите си. Родителите им биха предпочели да забравят тези дни. \n\r\nВъпреки това те имали надежда за бъдещето. В планираната икономика на изтока всички работници, включително жените, са нужни. На Запад Wirtschaftswunder, или икономическото чудо, било в разгара си. \n\r\nЗа разлика от изтока, на запад типичният модел на семейството е онзи, в който мъжът носи доходите и може да осигури на семейството си не само хладилник и пералня, но и редовната почивка. \n\r\nНа Запад младите приемат с отворени обятия някои неща от отвъд океана. Рока е жив, Елвис е на върха на славата си и ловките му движения карат момичетата да мечтаят. Много възрастни са скандализирани от младите с тесни дънки и кожени якета. \n\r\nОтвъд стената обаче, рокендрола е забранена музика - неприлично влияние от запада. В източногерманският град Сул няколко младежи дори са били арестувани, за това че са танцували \"твърде модерно\". \r\n ", "date": "2019.08.13", "title": "13 август, 1961 г. – започва строежът на Берлинската стена, останала там 10 315 дни"}
{"url": "https://www.dnes.bg/notifikacii/2019/08/13/novi-izmami-sled-atakata-na-nap-bydete-vnimatelni.419576", "text": "Нови имами след НАП! Да бъдем много по-мнителни и по-бдителни, съветва IT специалист\n\r\nИзмамници се опитват да стигнат до паролите ни за електронно банкиране и да точат банковите ни сметки. Във фалшиви имейли те обясняват на хората, че заради хакерската атака срещу НАП е необходимо отново да въведем паролите си за електронно банкиране, за да подобрим сигурността си. \n\n\r\nЕкспертът по кибесигурност Христо Ласков коментира в \"\", че не трябва да слагаме теча на данни от НАП като повратна точка, защото измами е имало и преди. \r\n                \r\n                \r\n                \r\n\"Казусът е, че тези течове дават още средства, с които дадени потребители да бъдат профилирани. На практика трябва да бъдем много по-мнителни и бдителни\", обясни Ласков.\n\r\nТой уточни, че имейлите могат да бъдат много по-прецизно насочени и колкото по-таргетирана е една комуникация, толкова по-голям е шансът потребителят да извърши действие.\n\r\n\"Ако преди сме били мнителни на Х, сега трябва да бъдем на 10 по Х. Ако някой ни изпрати имейл, в който се казва \"кликни тук, за да си обновиш профила си\" - проверяваме кой е реалният изпращач, на какъв линк ни води бутона, на който ще кликнем и винаги можем да се обадим да питаме в банката има ли такъв проблем\", обясни киберекспертът пред Bulgaria ON AIR.\n\r\nПо думите му опити за злоупотреби се виждат всеки ден. Според него киберсигурността не е еднократен акт и не е само в едно действие, а течът в НАП е бил като аларма и е факт, че сега се взимат адекватни мерки.", "date": "2019.08.13", "title": "Нови измами след атаката на НАП! Бъдете внимателни"}
{"url": "https://www.dnes.bg/world/2019/08/13/ispaniia-malta-i-italiia-ne-puskat-korabi-s-migranti.419570", "text": "Испания обяви днес за недопустимо искането за убежище за 31 спасени в Средиземно море непълнолетни мигранти, представено от испанската неправителствена организация \"Проактива\", която ги спаси, изтъквайки, че то е юридически невалидно, предаде Франс прес.\n\r\nКапитанът на кораба на НПО \"Проактива Оупън армс\" Марк Реиг, внесе вчера такова искане за убежище в посолството на Испания в Малта за 31 непълнолетни африкански мигранти.\n\r\nИспанският министър на развитието Хосе Луис Абалос обаче, който е трети в йерархията на Испанската социалистическа работническа партия, заяви днес по телевизия Телесинко, че капитанът на плавателния съд не разполага с юридически правомощия за това. Съгласно закона за правото на убежище, искането трябва да бъде внесено лично или чрез юридически акредитирани представители.\n                    \n                    \n                \r\n                \r\n                \r\n                \r\nОколо 150 други мигранти, спасени в централното Средиземноморие, в момента се намират на борда на хуманитарния кораб \"Оупън армс\" край италианския остров Лампедуза.\n\r\nМалта и Италия отказват достъп на кораба до свои пристанища. Деветима мигранти от \"Оупън армс\" обаче успяха в неделя да слязат на брега: осем от тях бяха откарани с хеликоптер към Малта и един към Лампедуза. \n\r\nМинистър Абалос припомни, чу съгласно международните споразумения, спасени в морето мигранти трябва да бъдат откарани до най-близкото безопасно пристанище. В случая с \"Оупън армс\", \"това е отговорност на Италия\", посочи той.\n\r\n \"Ако беше отговорност на Испания, щяхме да го направим\", подчерта министърът.\n\r\nПрез последните дни министрите в социалистическото правителство на Педро Санчес не престават да защитават позицията на Испания, като изтъкват, че миналата година бреговата охрана е спасила 50 000 мигранти.\n\r\n \"Не е правилно да бъде обвинявано правителството на Испания или да се поставя под въпрос нейната репутация във връзка със спасяването\", настоя Абалос. \n\r\nНяколко известни актьори - американецът Ричард Гиър и испанските звезди Антонио Бандерас, Пенелопе Крус и Хавиер Бардем, наскоро изразиха подкрепа за \"Проактива Оупън армс\".\n\r\nБардем вчера призова премиера Санчес да оглави процес по разпределяне в европейски държави на мигранти, спасени от НПО.\n\r\n \"Вярваме, че Испания е подходяща държава като страна на произход на \"Оупън армс\", която върши изключителна работа в защита на човешкото достойнство\", изтъкна актьорът във видео, публикувано в Туитър. /БТА/", "date": "2019.08.13", "title": "Испания, Малта и Италия не пускат кораби с мигранти"}
{"url": "https://www.dnes.bg/business/2019/08/13/bydeshteto-na-aec-belene-da-ima-li-centrala-da-niama-li.419577", "text": "Изграждането на АЕЦ \"Белене\" ще бъде изключително полезно за България. Около това мнение се обединиха в \"Денят ON AIR\" енергийните експерти Явор Куюмджиев и проф. Атанас Тасев. Според тях централата е необходима на страната ни, тъй като след няколко години ще трябва да бъдат затворени ТЕЦ-овете и това ще ни принуди да внасяме електроенергия от чужбина. \n\r\nСпоред Куюмджиев изграждането на новата атомна електроцентрала ще отнеме поне 10 години. Освен това България ще трябва да представи и държавна гаранция, за да започне строежа ѝ.\n\r\n\"Няма как централата да бъде изцяло частна. Най-вероятно инвеститорите ще искат някаква форма на държавна гаранция. Инвестиционните компании, които имат интерес за строеж са руска и китайска. \"Росатом\" строи в момента 26 реактора в цял свят. Изграждането на АЕЦ \"Белене\" ще е дреболия за тях\", каза той.\n                    \n                    \n                \r\n                \r\n                \r\n                \r\nПроф. Тасев подкрепи колегата си и заяви, че проектът е изключително целесъобразен за страната ни.  \n\r\n\"АЕЦ \"Белене\" не може да бъде построен без Русия. Ядреният остров е на наша територия, но технологията е тяхна. Проблемът е дали руската страна ще се съгласи да инкорпорира чужда технология в неядрената част - турбини на американска компания\", обясни енергийният експерт пред .\n\r\n ", "date": "2019.08.13", "title": "Бъдещето на АЕЦ \"Белене\" - да има ли централа, да няма ли?"}
{"url": "https://www.dnes.bg/world/2019/08/13/choveshkata-namesa-otgovorna-za-promenite-v-ekosistemite.419543", "text": "\r\nПоследният от поредицата доклади на Междуправителствения панел по изменението на климата, които излизат веднъж на 7 години и обхващат сушата на земята и всички останали екосистеми, твърди, че човечеството вече въздейства негативно върху 72% от сушата, непокрита с лед, съобщи Георги Стефанов, ръководител практика „Климат и Енергия“, WWF България, в ефира на.\r\n                    \n                    \n                \r\n                \r\n                \r\n                \"Човешката намеса води до промяна в естествените цикли на екосистемите. Измервайки тези промени във въглеродни емисии, забелязваме, че повече от 1/3-та от глобалните въглеродни емисии са надхвърлени.\r\nКато негативни фактори гостът посочи не само енергетиката и транспорта, а и промяната в земното покритие в екосистемите на сушата. Тези практики произтичат и от подхода, по който произвеждаме храните си. Отделно ние разхищаваме около 1-3-та от произведената продукция. Делът от 30% неизконсумирана храна е доста висок, обясни Стефанов.\r\n\r\n\"В основата на проблемите стои индустриализацията на земеделския сектор у нас - фосилните горива за машините, например. На второ място, използваме много пестициди, торове и химикали. Третата причина е, че храните почти изцяло са пакетирани. Съхранението също е от съществено значение\".\r\nОрането на земята дава отражение върху емисиите, посочи още Георги Стефанов. \"Естественото състояние на земята е да има покритие от зеленина. Когато орем непрекъснато, спираме естествения процес на съхранение на въглерод в почвата, и той се отделя. Когато спрем да орем, земното покритие започва да абсорбира този въглерод. Така над 37% от глобалните емисии възникват от обезлесяване, производство на храни и т.н. В случая месото има малък дял от този проблем\", допълни той.\r\n\r\n\"Докладът отчита, че 800 000 млн. страдат от недохранване, докато 2 млрд. души \"преяждат\", за което месото е голям фактор. Социалният елемент на преразпределение на консумация в случая би довел до оптимизиране на производството на месо. Огромни земеделски площи се използват за производството за различни видове фураж. Ако намалим консумацията на месо и съответно площта на този тип земеделие, това ще допринесе за ограничаване на тези емисии и това ще доведе до промяна в хранителните навици\".\r\nГеорги Стефанов отбеляза още, че докладът посочва, че епидемии като африканската чума по свинете са свързани с покачването на температурите с 1,6 градуса напоследък.\r\n\"В момента с интензивните земеделски практики ние увреждаме с около 100 пъти повече образуването на хумуса, което е намалило с 50% производителността на почвите в последния половин век. Затова използваме и повече торове. Забравили сме естествените процеси - отлагането на биомасата и нейното преработване от микроорганизмите и превръщането ѝ в хумус\". \r\nВижте още на сайта на", "date": "2019.08.13", "title": "Човешката намеса - отговорна за промените в екосистемите"}
{"url": "https://www.dnes.bg/tenis/2019/08/13/grigor-dimitrov-zagubi-ot-vavrinka-za-vtori-pyt.419571", "text": "Григор Димитров отпадна още в първия кръг на \"Мастърс\" турнира в Синсинати след загуба от Стан Вавринка. Швейцарецът стигна до успеха след 5:7, 6:4, 7:6(4) и така за втори пореден път елиминира българина в първия кръг на турнир, след като преди броени дни го изхвърли и на старта в Монреал.\n\r\nТова бе седмо поражение за хасковлията от този тенисист, както и четвърта загуба в последните пет мача. В следващата седмица той ще се срине с още няколко места в световната ранглиста и нищо чудно да изхвърчи извън топ 80.\n\r\nВ първия сет Димитров се представи чудесно и си печелеше подаванията, а в последния гейм проби решително, за да спечели частта. Във втория сет обаче Стан стигна до пробив в третия гейм, който му се оказа достатъчен, за да изравни сетовете.\n                    \n                    \n                \r\n                \r\n                \r\n                \r\nВ третия и решителен сет Вавринка проби в третия и петия гейм, а освен това на свой сервис имаше аванс от 40:15. След това обаче за него всичко се обърка. Той изпусна двата мачбола, а след това Григор се окопити и успя да върне, и двата пробива.\n\r\nВсе пак швейцарецът проби за 6:5 и спед това се очакваше да си вземе гейма, но бе пробит отново. В тайбрека обаче Стан надделя след 7:4 точки в своя полза.\r\n", "date": "2019.08.13", "title": "Григор Димитров загуби от Вавринка за втори път"}
{"url": "https://www.dnes.bg/politika/2019/08/13/navyn-ceneli-dobrata-mejdunarodna-politika-na-borisov.419578", "text": "България е все по-видима на международната сцена. Това заяви в \"Денят ON AIR\" зам. външният министър Георг Георгиев. Според него страната ни полага огромни усилия, за да бъде по-видима на международната сцена и това вече е факт. \n\r\nСпоред зам. министъра добрата международна политика, която води правителството е високо ценена от партньорите ни.\n\r\n\"България е все по-видима на международната сцена. Стратегията на правителството да залага на международните отношения е успешна. Българиия стои изключително добре на терена на международната политика. Това е много високо ценено от нашите партньори\", обясни Георгиев.\n\r\nТой също така бе категоричен, че България ще продължи да търси ползотворно и равнопоставено сътрудничество в Русия. \n                    \n                    \n                \r\n                \r\n                \r\n                \r\n\"България е набелязала местата, в които ще може да се кооперира с Русия. Едно от тях е енергетиката. Това е програма, която правителството разработва. Санкциите спрямо Русия са заради незаконното анексиране на Крим. България никога няма да направи изключение от своите европейски партньори и ще следва тяхната политика, но когато има сфери, в които би могло да се търси взаимодействие, то ще бъде намирано\", заяви зам. министър Георгиев пред . \n\r\n\r\n ", "date": "2019.08.13", "title": "Навън ценели добрата международна политика на Борисов"}
{"url": "https://www.dnes.bg/mish-mash/2019/08/13/didjei-ot-kosmosa-italianec-shte-pravi-tehno-parti.419497", "text": "Италианският астронавт Лука Пармитано, който е на мисия на борда на Международната космическа станция /МКС/, днес ще се изяви като джиджей и ще миксира музика от околоземна орбита, съобщава Франс прес.\r\nЛука ще направи кратък диджей сет, като част от денс парти, което ще се проведе на круизен кораб на остров Ибиса.\r\n\"Това ще бъде световна премиера, първата по рода си\", коментира френският астронавт Жан-Франсоа Клервоа, който ще присъства на партито, предложено от организатор на музикални фестивали. Той специализира и в корабни круизи с електронна музика, съобщава БТА.\r\n\"Нашата цел е да приобщим космоса към масовата публика и да популяризираме работата на Европейската космическа агенция\", заяви нейният представител Емет Флетшер.\r\n                    \n                    \n                \r\n                \r\n                \r\n                Диджей програмата на Пармитано ще бъде с продължителност между 15 и 20 минути. Тя ще бъде предавана пряко на кораба, където ще присъстват около 3000 души.\r\n42-годишният Лука Пармитано се отправи към МКС на 20 юли на борда на космически кораб \"Союз\" за 6-месечна мисия. Той вече веднъж пребивава на орбиталната станция през 2013 година.\r\nИталианският космонавт тренирал за диджей изявата си с германски професионалист. Той ще използва таблет със специално качена диджей апликация.", "date": "2019.08.13", "title": "Диджей от Космоса: Италианец ще прави техно парти"}
{"url": "https://www.dnes.bg/politika/2019/08/13/iaponskiiat-vynshen-ministyr-otide-v-biznes-parka.419568", "text": "\nЯпонският външен министър Таро Коно посети съвместното студио на SEGA и Creative Assembly, което се намира в Бизнес парка в София. \r\n\r\nСтудиото отвори врати през април тази година и е третото по ред в Европа след тези в Лондон и Париж. \r\n\r\nИзвестно е с високите си технологии и е символ на сътрудничеството между Япония и България в областта на информационните технологии.\r\n\r\nКоно е на посещение у нас по покана на дипломат №1 Екатерина Захариева.", "date": "2019.08.13", "title": "Японският външен министър отиде в Бизнес парка "}
{"url": "https://www.dnes.bg/kino/2019/08/13/noviiat-car-lyv-nai-kasovata-animaciia-na-vsichki-vremena.419485", "text": "Римейкът на \"Цар Лъв\" на \"Дисни\" изпревари \"Замръзналото кралство\" по приходи, ставайки най-касовата анимация на всички времена, съобщи БТА, позовавайки се на ЮПИ.\r\nФотореалистичната версия на \"Цар Лъв\" излезе на екран през юли тази година. През уикенда приходите от римейка в международния бокс-офис са надхвърлили 1,3 милиарда долара.\r\n\"Замръзналото кралство\" - друга продукция на \"Дисни\", държеше първенството сред анимациите с глобални постъпления в размер на 1,2 милиарда долара.\r\nДосегашната най-касова анимация \"Замръзналото кралство\" излезе на екран през 2013 г. Продължението й ще тръгне по кината на 22 ноември тази година.", "date": "2019.08.13", "title": "Новият \"Цар Лъв\" - най-касовата анимация на всички времена"}
{"url": "https://www.dnes.bg/index/2019/08/13/shte-se-sluchi-li-neshto-ujasiavashto-stotici-tankove-se-sybirat-krai-honkong.419545", "text": "През последните месеци Хонконг се тресе от безпрецедентни протести. Жителите на града искат той да остане автономен от Китай, а Пекин обяви безредиците за „тероризъм“.\r\nСамата лидерка на Хонконг Кари Лем е на страната на Китай, като обяви, че след 10-седмичните протести вече „няма път назад“. Сега, около границата с Хонконг, са се събрали стотици военни превозни средства, сред които десетки танкове. Но защо са там? \n\n\r\n\r\nТова казва Александре Кройс, съветник на комитета по международните политики на Европейския съюз. \r\nСпоред китайската национална телевизия, става дума за „големи военни учения“ и Хонконг не е застрашен. Подобно струпване край границата на града имаше на 6 август, когато 12 хил. военни машини отново бяха на 30 км от него. Сред тях имаше бронетранспортьори, хеликоптери и амфибии.\r\r\n                \r\n                \r\n                Според китайският вестник Global Times, тези машини имат за цел да се „справят с неподчинение, бунтове, сериозно насилие и нелегални действия, терористични атаки и други действия, застрашаващи националната сигурност.“\r\nТова е още едно доказателство, че Пекин губи търпението си. Макар протестите в по-голямата си част да са мирни, правителството нарече протестиращите „терористи“, както е правило при много други протести без насилие. Те винаги са приключвали с намеса на армията.\r\nПред BBC посланикът на Великобритания в Хонконг до 1997 година заяви, че „това ще бъде катастрофа както за Китай, така и за Хонконг“, ако армията се изправи срещу протестиращите.\r\nПо думите на Крис Патен Китай трябва да намери друг начин да успокои протестиращите, ако митингите не спрат. \r\nА според Стийв Цинг, директор на на китайския институт в университета Soas в Лондон, „въпреки непрестанната демонстрация на сила, все още сме прекалено далеч от това да видим намеса на военните на територията на Хонконг.“\r\n„Но сме по-близо, отколкото бяхме преди месец“, добавя той и обяснява: „За Пекин, това е „цветна революция, тоест, част от водена от Америка глобална конспирация за промяна на режима в Китай. А това е абсолютно неприемливо за Си Дзипин.“ \r\n \r\n ", "date": "2019.08.13", "title": "Ще се случи ли нещо ужасяващо – стотици танкове се събират край Хонконг"}
{"url": "https://www.dnes.bg/obshtestvo/2019/08/13/bylgari-v-kapan-na-letishteto-vyv-frankfurt-zaradi-wizz-air.419569", "text": "Тридесет и петима българи се намират на летище Франкфурт, след като не успяха да излетят с редовен полет на Wizz Air в 15.10 часа.\r\n\r\nТе твърдят, че за забавянето, предшествало ситуацията, вина имат и авиокомпанията, и летищните власти, а от Wizz Air засега отказват да им осигурят нови билети за бъдещ полет до Родината, предава dariknews.bg. \r\n\r\nБългарите се опасяват, че ще се наложи да пренощуват във Франкфурт, а някои от тях нямат пари за тези допълнителни разходи.\r\n\r\nСред групата има малки деца и болни, които не се чувстват добре.", "date": "2019.08.13", "title": "Българи в капан на летището във Франкфурт заради Wizz Air"}
{"url": "https://www.dnes.bg/obshtestvo/2019/08/13/kakvo-oznachava-spa-hotel-i-kak-da-go-razpoznaem-kzp-sys-syveti-za-pochivkata.419496", "text": "Комисията за защита на потребителите пусна днес на сайта си съвети, въпроси и отговори за това как да прекараме една безпроблемна лятна ваканция, знаейки собствените си права и задължения като туристи. \n\r\n\"Попадаме на случаи, в които обектът е категоризиран като семеен хотел или като къща за гости, а се рекламира като хотел. Това не е коректно, тъй като неслучайно Наредбата въвежда различни видове обекти и степени на категоризация и съответните изисквания, за да може даден туристически обект да получи този вид и тази категория\", обяснява председателят на КЗП Димитър Маргаритов.\n\n\n\n\r\nПо думите му все по-рядко се среща предоставянето на туристическа услуга в некатегоризирани обекти, за разлика от минали години, когато това е било честа практика.\n                    \n                    \n                \r\n                \r\n                \r\n                \r\n\"Независимо от това кога отиват на море – в средата на юни, началото на август или в края на септември, туристите трябва да получат едно и също качество на обслужването\", категоричен е Маргаритов.\n\r\nИначе от Комисията предупреждават да внимаваме за категорията на мястото, в което сме си избрали да се настаним. Това е важно, защото така можем най-лесно да си изградим представа какво ни очаква там. Категоризацията е в пряка връзка със съответствието на даден хотел с набор от критерии по отношение оборудването на стаите, прилежащите заведения и останалите допълнителни услуги.   \r\nСъщо така трябва да знаем, че хотелиерът е длъжен да постави такъв ценоразпис на рецепцията. Цените трябва да са в левове, ясно изписани и в еднакъв размер спрямо всички туристи. Тази информация следва да бъде предоставена, както на български език, така и на английски.\n\r\nКакво означава СПА - хотел и как да го разпознаем? Един хотел може да се рекламира по този начин само ако притежава сертифициран СПА център. Този СПА център трябва да разполага със закрит плувен басейн. Задължително е да има и водна секция с басейн за възстановително и релаксиращо въздействие, масажна или класическа вана. Можете да разчитате още на сауна и влажна високотемпературна секция (например, парна/римска/турска баня), помещение за контрастни процедури и др.\n\r\nДруга важна информация, която касае всички, които са решили да изберат т.нар. \"Ол Инклузив\" пакет. Когато сме избрали хотел на база ол инклузив, можем да очакваме той да предлага поне минималния задължителен асортимент от храни и напитки в съответните часови пояси. По отношение на напитките например, задължително трябва да има топли (кафе, кафе с мляко, чай, мляко, мляко с какао, сметана), безалкохолни, алкохол (водка, бренди, джин, ликьор, мента, мастика, вино, бира) и коктейли. Храненията могат да бъдат в основния ресторант (обикновено закуска, обяд и вечеря), снекбар, лоби бар/ (най-често следобедната закуска).\n\r\nКакво правим обаче, ако част от обещаните услуги са ни отказани? Мястото за настаняване следва да има готовността да предостави всичко обещано, казват от КЗП. Право на клиента е да получи в пълния обем всички услуги, които са били рекламирани и за които е заплатил. В противен случай може да бъде поискана компенсация – други подходящи за услуги или отбив от цената.\n\r\nАко на място открием сериозни разлики във вида и категорията на обекта, неговото местоположение и отдалеченост от плажа или обещаните допълнителни услуги с представените в рекламата в интернет, трябва да се обърнем се към търговеца, на когото сме заплатили. Трябва да настоявате за изясняване на ситуацията и за компенсация, категорични са от КЗП. \n\r\nКак да процедираме, ако има проблем с резервацията или услугите, за които сме платили? Уведомете управителя на хотела или представителя на туроператора или турагента, от който сте закупили почивката, съветват експертите.\n\r\nАко са направени допълнителни плащания поради неизпълнените ангажименти, трябва да  пазим платежните документи. Те ще са необходими, за да бъдат възстановени въпросните суми. \n\r\n\"Ако не успеете да решите проблема в диалог с търговеца на място или на по-късен етап, потърсете съдействие от Комисията за защита на потребителите\", обясняват от там.\n\r\nНакрая на съобщението на КЗП, нейният председател - Димирът Маргаритов, апелира към всички търговци да не се изкушават да свалят качеството на предлаганите от тях туристически услуги и да държат летвата високо до самия край на сезона.", "date": "2019.08.13", "title": "Какво означава СПА - хотел и как да го разпознаем? КЗП със съвети за почивката"}
{"url": "https://www.dnes.bg/zvezdi/2019/08/13/spored-fenovete-bioinse-e-bremenna.419542", "text": "Бременна ли е Бионсе? Това се питат хиляди фенове на звездата след последните ѝ снимки в Instagram. Те са аранжирани в лилаво, което накара последователите ѝ да мислят, че певицата иска да им намекне, че пак ще става майка.\n\r\nСъпругата на Джей Зи качи серия от кадри с рокля на лилаво-бели карета. Тя носи кожена чантичка, матово червило и слънчеви очила в подобен цвят.\n\r\n\"Някой друг освен мен вижда ли това закръглено коремче?\", попита нейна фенка. Друга пък обърна внимание, че на един от кадрите звездата е скръстила ръце върху корема си, като се опитва да го скрие с чантичката си.\n\r\nПовечето от коментарите под снимките гласят, че Бионсе очаква четвъртото си дете и лилавият цвят, който се смята за \"нюанс на бременността\", го доказва.\n                    \n                    \n                \r\n                \r\n                \r\n                \r\nПреди броени дни, точно за премиерата на „Цар Лъв“, хитовата изпълнителка качи снимка на два лъва в златно. Някои видяха в нея, че те са подредени така, че приличат на ембрион.\n\r\n\r\nВижте още по темата в ", "date": "2019.08.13", "title": "Според феновете: Биоинсе е бременна"}
{"url": "https://www.dnes.bg/televizia/2019/08/13/v-razgara-na-liatoto-shte-ima-li-nov-skok-v-cenite-na-zelenchucite.419537", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nВ опасните жеги. Голям риск от пожари в цялата страна\r\n\r\nЧумата стигна и до Сърбия. Какви са щетите от епидемията у нас?\r\n\r\nВ разгара на лятото: Ще има ли нов скок в цените на зеленчуците?\r\n\r\nГрандиозен успех. Среща с българина, който пробяга най-дългото състезание в света\r\n\r\nДа стъпиш на К2. Как се изкачва най-опасният връх в света?\r\n ", "date": "2019.08.13", "title": "В разгара на лятото: Ще има ли нов скок в цените на зеленчуците?"}
{"url": "https://www.dnes.bg/crime/2019/08/13/izmamnica-izmykna-blizo-4-000-ot-naiven-starec.419554", "text": "Полицията задържа 48-годишна жена за измама. \n\r\nДо ареста й се стигнало, след като в средата на юли близки на 78-годишен жител на Пловдив установили съмнително изтегляне на значителна сума от банковата му сметка в рамките на два последователни дни и веднага потърсили помощ в полицията. \n\r\nПолицаите разкрили, че парите на възрастния мъж са отнети от 48-годишна жена от село Йоаким Груево. \n\r\nНа 18 юли тя заговорила седналия на пейка трудноподвижен пловдивчанин и му предложила помощ за смяна на тазобедрена става. \n\r\nБез да се двоуми мъжът се съгласил да даде първоначалната сума за медицинските процедури и двамата отишли заедно до близкия банкомат. Жената изтеглила на два пъти по 400 лева от сметката на жертвата си, а от разписката видяла остатъка. \n                    \n                    \n                \r\n                \r\n                \r\n                \r\nНа следващия ден придружила възрастния човек до банков офис, от където той изтеглил и ѝ предал 3000 лева. \n\r\nДопълнително го завела и в офис на мобилен оператор и се сдобила с телефонен апарат и СИМ карта, закупени на негово име. \n\r\n\n\r\n\r\n ", "date": "2019.08.13", "title": "Измамница измъкна близо 4 000 от наивен старец "}
{"url": "https://www.dnes.bg/stranata/2019/08/13/14-godishno-momiche-izchezna-v-moreto-krai-varna.419572", "text": "Спасителите на централния плаж във Варна търсят 14-годишно момиче в морето край Варна в района на Калните бани. Това съобщи за Нова тв Иван Иванов, управляващ ДКЦ I „Св. Климентина”. То отговаря за здравното обслужване по плажовете в града.\r\n\r\nОколо 16 часа няколко деца от варненския квартал Владиславово са влезли в морето да си играят. Две- три деца се излезли след сигнал на спасителите. Едно от момичетата е подало сигнал за помощ с ръка, но не са успели да я извадят. \r\n\r\nСпасителите обясниха,че са направили всичко възможно, за да извадят момичето. \r\nВлезли са шестима спасители. Двама водолази от \"Гражданска защита\" продължават издирването на момичето вече трети час.\r\n\r\nМорето е с 4 бала вълнение и флагът е червен.", "date": "2019.08.13", "title": "14-годишно момиче изчезна в морето край Варна"}
{"url": "https://www.dnes.bg/business/2019/08/13/edna-kola-edin-pasport-a-razhodite.419573", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За страна, като България, в която се карат много  стари коли, един закон с нови правила, норми, глоби и подобни, явно ще бръкне дълбоко в джоба на потребителите и затова, още в зародиш, този проектозакон започна да пари.\r\n\r\nВсяка внесена кола ще трябва да има паспорт, преди да получи регистрация в България и табели от КАТ.\r\n\r\nА тези, които вече са регистрирани, трябва до половин година да се снабдят с „лична карта“ на колата в пунктове, различни от тези за технически прегледи.\r\n\r\nИзпълнителният директор на Асоциацията на вносителите на автомобили Цветелина Цанева коментира темата в предаването \"Директно\"  по Bulgaria ON AIR.\r\n\r\n ", "date": "2019.08.13", "title": "Една кола - един паспорт, а разходите?"}
{"url": "https://www.dnes.bg/index/2019/08/13/mitove-i-legendi-izmislica-li-e-oreolyt-na-samuraite.419567", "text": "В масовото съзнание самураят е идеален воин, както и философ, поет и естет. Но дали наистина представителите на това военно съсловие в Япония са такива? И ако не, как е възникнал митът за съвършените самураи?\n\r\nОбразът на самурая - войн без страх, готов да жертва живота си всяка минута в името на своя господар, отдавна е много популярен в целия свят. Интересно е, че според различни проучвания, в наше време манията по самураите преобладава в Европа и САЩ и най-малко в страните от Югоизточна Азия, включително в самата Япония, пише \"Правда\". \n\r\nВ Страната на изгряващото слънце сега книгите и филмите за самураите бързо губят своята популярност, за разлика отвъд границите й.\r\n                \r\n                \r\n                \r\n\n\r\nМоже би заради факта, че той без никакво съмнение може да жертва живота си в името на възвишените идеали, сред които номер едно е лоялността към господаря му. Освен това самураят изглежда е вид човек на честта, предпочита смъртта пред срама, за когото самото обслужване на своя господар е най-високото отличие и който презрително гледа на други хора, които се занимават само със собственото си обогатяване.\n\r\nСъщо така много от самураите са образовани членове на средновековното японско общество, ценители са на красивото, талантливи поети са и са майстори на чаената церемония. И накрая, самураят се счита за експерт в борбата с мечове.\n\r\nВсичко това прави образът на самурая, създаден от писатели, режисьори и художници, много привлекателен. Ако обаче дадете думата на историците, се оказва, че всички тези идеи за войните на средновековна Япония са абсолютно неверни. Точно като благородството и галантността на европейските рицари. \n\r\n\n\r\nЗа да отговорите на този въпрос, трябва да направите кратка екскурзия в историята на Япония. За първи път тази дума се появява в писмени източници около VII-VIII век и идва от глагола \"сабурау\", което означава \"да служи\". Прави впечатление, че първоначално онези, които са се наричали самураи, изобщо не са били воини. По това време в Япония армията се е набирала от селяни само при необходимост, а в мирно време охраната била съставена от представители на аристокрацията, за която думата \"сабурау\" не е приложима. Тези \"воини в мирно време\" имали много слуги, които се наричали самураи. В повечето случаи техните задължения включвали задължения като ескортиране на господаря им на различни официални събития.\n\r\nПрез IX век започва създаването на професионални военни части. Този процес е бил особено активен в северната част на остров Хоншу, където японците са били в състояние на хронична война с \"варварите\" емиси. Тези единици били формирани от същите тези самураи. Така постепенно станали професионални воини.\n\r\nЗа първи път самураите се оказват в това си качество по време на войната между клановете Минамото и Тайра (XII век). След това нито един военен конфликт не минават без тях. Прави впечатление, че до средата на XIX век, когато самураите престават да съществуват като класа, тези войници само веднъж са участвали в отблъскване на външна заплаха - монголското нашествие през ХIII век) и дори тогава армията на хан Кублай е победена не от тях, а от разразил се тайфун. Също така те само веднъж участват във външна експанзия - войната в Корея от XVI век.\n\r\nВ началото не е имало ясно разграничение между самураите и представителите на други касти в Япония. Всеки, който искал, включително и обикновен селянин, можел да стане част от армията на самураите. През XV век новодошлите се наричали ​​асигару (буквално \"леки крака\") и са били въоръжени само с копия с бамбукови върхове. Те били на предна линия в битките и всъщност били нещо като \"пушечно месо\". И нормално животът им бил кратък. Но тези, които успели да оцелеят, станали самураи. И един от тях станал фактически владетел на Япония - Тойотоми Хидейоши.\n\r\nИменно той прави първия опит да превърне самураите в затворено съсловие. Според неговия указ (в края на XVI век) принадлежността към военното съсловие става наследствена. Заради страх да не бъде убит, Хидейоши забранил носенето на оръжие от всички жители на страната, с изключение на самураите. Неговият наследник Токугава Иеясу пък дава на самураите различни привилегии - да не плащат данъци, имали съдебна власт и само те били назначавани на държавни постове. Това се случва в началото на XVII век.\n\r\nИнтересното е, че точно по това време разпокъсаната Япония окончателно се обединява и всички войни в страната приключват. Самураите всъщност нямало с кого да воюват, а след две десетилетия спокоен живот бойната им подготовка била нулева. Документи от онова време разкриват оплаквания от различни владетели на региони и правителствени служители, че самураите не умеели да боравят с оръжие, били недисциплинирани и не знаели елементарните правила на военното изкуство.\n\r\nИменно по това време, за да се предотврати по някакъв начин бързото разпадане на военното съсловие, започва да се появява митът за самураите. По това време се появява известният Бушидо кодекс на самурайската чест, основан на литературните произведения на Дайдоджи Юдзан (1639-1730), \"Първоначалните основи на бойните изкуства\" и \"Скрити в листата\" от Ямамото (1659-1719). В интерес на истината именно тези двама писатели са първите създатели на съвременния образ на \"идеалния самурай\", който до голяма степен е измислен от самите тях. Но пък през последните четири века техният \"перфектен самурай\" напълно засенчи истинския.\n\r\nВсъщност, като се има предвид, че всички големи битки за Япония са спечелени в резултат на предателство (освен, може би, битката при Нагашино през 1575 г.), е трудно да се каже, че лоялността към господаря е била основната самурайска добродетел. През цялото време войските на самураите тихо се премествали от един противников лагер в друг. \n\r\nИмало е случаи да са били зад различни враждуващи фамилии и независимо кой печели, те получават дължими пари за услугата. Това донякъде противоречи на схващането, че самураят служи безкористно, просто от чувство за дълг. А някои командири от онова време смятат предателството за обикновен елемент от военната стратегия. Акети Мицухиде (XVI век) казва, че \"честни хора се срещат само сред обикновените хора, тъй като за самураите лъжите и предателството са необходима част от бойното изкуство\".\n\r\nИдеята за смелостта на самураите също е много преувеличена. Има случаи, когато огромна армия се разпръснала, когато врагът се приближил и въобще не влизали в битка - например в битките Фуджигава и Курихара през XII век. Между другото, самураите показали страхливост по време на гореспоменатата война в Корея - това се доказва не само от японски, но и от корейски и китайски източници. \n\r\nЩо се отнася до предпочитанието на смъртта пред безчестието, трябва да се отбележи, че подобен начин за решаване на проблеми е бил характерен за всички японци по онова време и не е бил \"визитна картичка\" на самураите. Този обичай се появява в Страната на изгряващото слънце заедно с будизма. Известно е, че сред привържениците на учението на Буда ритуалното самоубийство е много популярно. Просто самураите уреждат сметките с живота по най-красивия и зрелищен начин - разкъсват корема си в специално подбрана обстановка.\n\r\nФактът, че самураите в по-голямата си част са били ценители на красивото, както и поети, философи и художници, също е под въпрос. Факт е, че влизайки в бойни единици още като юноши и участвайки във войни, те рядко оцелявали до 25 години. През това време те не са имали време да четат и пишат, какво остава за някаква литературна дейност. Разбира се, през XVII век, след края на войните, тяхното ниво на образование рязко нараства, но точно тогава, както знаем, те престават да бъдат воини. \n\r\nЩо се отнася до овладяването на меча, тук не е толкова просто. В литературата битки с мечове са описвани изключително рядко, а навсякъде се казва, че лъкът е бил любимото оръжие на самураите. Култът към меча се появява още преди самураите, тъй като това оръжие е бил един от символите на имперската власт.\n\r\nОказва се, че самураите са били едни обикновени професионални войници с всичките им предимства и недостатъци. Но успели да създадат мит за себе си. Който е оцелял векове и е актуален и днес...", "date": "2019.08.13", "title": "Митове и легенди: Измислица ли е ореолът на самураите? "}
{"url": "https://www.dnes.bg/notifikacii/2019/08/13/65-godishen-pakistanec-prebori-strelec-v-djamiia-v-norvegiia.419526", "text": "65-годишен бивш военен офицер от Пакистан имал ключова роля за неутрализирането на атака в джамия в Норвегия. \n\r\nМъжът успял да неутрализира тежко въоръжения стрелец, който е атакувал храма с намерение да започне масова стрелба. Мохамед Рафик обаче успял да се хвърли срещу радикалния стрелец, преди още двама души да му се притекат на помощ и да успеят да задържат мъжа.\nБързата реакция на Рафик е помогнала да се предотврати инцидент, сравним с атаката в Крайстчърч по-рано тази година, когато въоръжен мъж откри стрелба в джамия в новозеландския град и уби 51 души. \n\r\n\"Без съмнение бързата и твърда реакция от хората в джамията е спряла агресора\", обяви шефът на местната полиция Рюне Скьолд, пише Independent. \r\n                \r\n                \r\n                \r\nАтаката срещу джамия Ал Нур се случи ден преди началото на свещения за мюсюлманите празник Курбан Байрям. Рафик и другите двама са били в джамията, подготвяйки се за празника.\n\r\nВластите разглеждат нападението като опит за терористична атака и норвежкият премиер Ерна Солберг осъди инцидента като \"директна атака срещу норвежките мюсюлмани\". \n\r\n\"Беше атака срещу религиозната свобода\", написа тя във Facebook. \n\r\nНападателят, чиято възраст не се разкрива, но според повечето източници е на 21 или 22 г., се появи в съда със синини по лицето. Той е обвинен в опит за предумишлено убийство и терористичен акт. \n\r\nСлед атаката срещу джамията, разследващите откриха тялото на 17-годишната му доведена сестра. \n\r\n ", "date": "2019.08.13", "title": "65-годишен пакистанец пребори стрелец в джамия в Норвегия"}
{"url": "https://www.dnes.bg/health/2019/08/13/tehnologii-osnovani-na-kletychna-i-genna-terapiia-premahvat-bolesti.419547", "text": "Първият основен акцент в рамките на второто издание на форума \"Ателие по биотехнологии 2.0\" са авангардните технологии за лечение. Този тип терапии засягат комплексни лечения главно на принципа на клетъчната и генната терапия. Подходът включва автоложна трансплантация на тъкани, кръвна или очна, процесиране в контролирани условия с активни вещества и връщане обратно в организма. Така за първи път от 30 г. медицината не просто овладява симптоми в болестта или повлиява прогреса ѝ, а я премахва, заяви , в ефира на .\r\n\"В Европа има одобрени 18 такива технологии. Касае се за тежки вродени заболявания, при които обикновено децата нямат шанс. Сега вече те се лекуват ефективно и се премахва причинителят на болестта\".\r\nКато втори акцент от форума гостът определи изкуствения интелект в областта на биотехнологиите и фармацията. Вярваме, че България има кадри и ресурс, за да бъдем достоен участник в този процес, обясни Борислав Борисов.\r\nТретият акцент е проектът \"MEGA\" (The Million European Genomes Alliance), посочи още управляващият партньор на \"Прескрипция\".\r\n\"Налице са интересни примери сред стартъпите в сферата на биотехнологиите у нас. През миналата година имаше компании, които предлагат софтуерни решения, обработка на масиви от данни и процеси на трансфер на генетичен материал, като тази година се очакват и други\".\r\nД-р Борисов смята, че екосистемата на биотехнологиите в България все още не е добре развита, като поради тази причина има и нисък процент на усвояемост на средства от фондове за финансиране на такъв тип продукти. \"Липсва дългосрочна визия. Дейността е подложена на хиперрегулация, от една страна, а от друга - този тип технологии изискват години за развитието си. За търпение и време пък е необходим ресурс\", подчерта още той. \r\nВижте още в сайта на .", "date": "2019.08.13", "title": "Технологии, основани на клетъчна и генна терапия, премахват болести"}
{"url": "https://www.dnes.bg/index/2019/08/13/erdogan-loialen-kym-ruskite-vlasti-ili-nenadejden-partnior.419506", "text": "Въпреки привидната лоялност на Реджеп Тайип Ердоган към руските власти и дори заиграването с тях (купуването на руските зенитно-ракетни системи С-400, строителството на АЕЦ Аккую, на газопровода \"Турски поток\" и т. н.), сегашното турско ръководство остава от другата страна на барикадите в Сирия, както и при други регионални конфликти, пише вестник „Независимая газета“.\n\r\nНай-ясно това се проявява в Сирия, където Анкара чрез въоръжената опозиция и радикалните ислямистки групировки води прокси-война срещу правителството на Башар Асад и Руската федерация. Само през последните дни от намиращата се под контрола на турските въоръжени сили зона за деескалация в Идлиб в Северозападна Сирия бойците от терористичната групировка Хаят Тахрир аш Шам неведнъж обстрелваха от ракетни установки и безпилотни самолети позиции на правителствените войски и руската авиобаза Хмеймим.\r\n                \r\n                \r\n                \r\nПо съобщения на министерството на отбраната на Русия тези атаки са били успешно отблъснати. Ислямистите са предприели няколко едновременни нападения с подкрепата на танкове и артилерия срещу позициите на правителствените войски в този район. Както неведнъж са съобщавали независими източници, оръжие и боеприпаси за бойците се доставят от територията на Турция под контрола на военните й и на специалните й служби.\n\r\nНе по-малко агресивно се държи Ердоган в други райони в Северна Сирия. Под предлог активизиране на борбата срещу терористичните групировки турските власти извършиха в северните райони на Сирия две военни операции - \"Ефратски щит\" и \"Маслинова клонка\". Както се очакваше, обекти на тези атаки станаха не бойците от Джебхат ан Нусра или \"Ислямска държава\", а кюрдските бойци и мирни жители в района на Африн.\n\r\nТурските войски създават от редиците на опозиционно настроените спрямо Асад сирийци нови органи на властта на регионално и общинско ниво, спецслужби и полиция на окупираните земи. Също така тук се създава т. нар. армия на бъдеща Сирия (Сирийската свободна армия). Ердоган не крие плановете си за разширяване на този турски плацдарм за сметка на придвижването на турските войски по-нататък в Североизточна Сирия до границата с Ирак. \n\r\nИ макар формално Анкара заедно с Москва и Техеран да продължава да се придържа към договореностите от Астана за мирно разрешаване на сирийския конфликт, всъщност Ердоган води двойна игра. Същността й се състои в това не само да се запазят силите на въоръжената опозиция и радикалните ислямистки групировки в Северна Сирия, но и да се създадат условия за идване на власт в Дамаск на протурско правителство на арабското сунитско мнозинство. \n\r\nЗа Ердоган не е важно по какъв начин - военен или мирен, ще бъде отстранен от власт Асад и неговият алауитски проирански клан. Той е сигурен, че лоялните на Турция 65 процента араби сунити и 5-7 процента туркмени в Сирия рано или късно ще доведат на власт свои представители и не е изключено, че начело на тях ще бъдат \"Мюсюлмански братя\". \n\r\nПредвижда се 10 процента от кюрдите и други национални малцинства да заемат неутрална позиция, а 13-15 процента от арабите алауити и шиити едва ли ще могат съществено да повлияят на изхода на всеобщите демократични избори за нов парламент и президент.\n\r\nВъпреки че Либия се намира далеч от турските граници, и там Анкара опитва да се намеси във вътрешния въоръжен конфликт. Според съобщения на представители на военното командване на либийската армия под командването на маршал Халифа Хафтар турски военни участват в боевете за столицата Триполи на страната на правителството на националното съгласие на Файез Сарадж. Голям ущърб на настъпващите в Триполи войски нанасят турските безпилотни самолети.\n\r\nНа 26 юли 2019 г. турският безпилотен самолет Bayraktar TB2 нанесе ракетен удар по контролираната от военните авиобаза Ал Джуфра, при което бяха унищожени два украински военно-транспортни самолета Ил-76 с оръжия на борда. Твърди се, че тези военни доставки са се извършвали от Обединените арабски емирства, чието ръководство поддържа маршал Хафтар.\n\r\nВоенното командване заяви за готовност в отговор да унищожава всички турски въздушни и морски цели (самолети и кораби), които нарушат либийската държавна граница.\n\r\nРуското ръководство официално заявява, че има неутрална позиция към последните събития в Либия и призовава другите страни да не се намесват в този вътрешнолибийски конфликт. Трябва да се има предвид обаче, че офицерът и бивш съратник на Муамар Кадафи Хафтар е завършил висшите офицерски курсове \"Изстрел\" в СССР, а през 1983 г. е присъствал на курсове във военната академия \"М. В. Фрунзе\" и както много арабски висши офицери от онова време прилично знае руски език. На 11 януари 2017 г. по покана на руски моряци той посети самолетоносача \"Адмирал Кузнецов\" и по време на видеоконференция с руския министър на отбраната Сергей Шойгу обсъди проблемите, свързани с борбата срещу тероризма в Близкия изток. В началото на 2018 г. Хафтар посети Москва и води преговори с министъра на отбраната Сергей Шойгу и с началника на Генералния щаб на руските въоръжени сили Валерий Герасимов.\n\r\nПоради тази причина идването на власт в Либия на маршал Хафтар най-вероятно би било възприето положително в Москва. И тук Ердоган се оказа от другата страна на фронта по отношение на Русия. Ако към това се добави и неговата явно антируска политика и реторика в постсъветското пространство, маската на приятел на Москва окончателно ще падне.\n\r\nВ конфликта в Нагорни Карабах Анкара оказва военна помощ на Баку и по всякакъв начин подстрекава Илхам Алиев към военен начин за решаване на проблема. Продължаващата блокада на Армения от страна на Турция също не допринася за засилването на регионалната сигурност. Русия в рамките на Минската група на ОССЕ и самостоятелно се стреми да не допусне ескалация на въоръжения конфликт близо до границите си.\n\r\nСъщо така Турция въвлича Азербайджан и Грузия към сътрудничество с НАТО (превъоръжаване според натовските стандарти, съвместни учения, маневри, подготовка на кадри и т.н.). Турция също така сключи споразумения с Украйна за военно и за военно-техническо сътрудничество, подкрепя претенциите й за Крим и военните действия в Новорусия. Ердоган се изявява на форуми на кримско-татарската и черкезката общности в Истанбул и призовава за възстановяване на историческата справедливост, т.е. подкрепя сепаратистките, националистически движения на емигрантите от Русия.\n\r\nПо този начин, както се очакваше, Ердоган се оказа ненадежден партньор на Русия за решаването на сирийския конфликт и други проблеми, свързани с регионалната сигурност. Нахлуването на турските войски в Сирия доведе до създаване на мощен антиправителствен анклав в северозападната част на страната и \"нивелира\" всички мирни инициативи на Русия. Ердоган също така опитва да спекулира с възникналите противоречия между Русия и Запада, за да получи някакви едностранни преференции и изгоди за себе си от тези държави и за да укрепи личната си власт в своята страна.\n\r\n/БТА/\r\n ", "date": "2019.08.13", "title": "Ердоган – лоялен към руските власти или ненадежден партньор?"}
{"url": "https://www.dnes.bg/stranata/2019/08/13/dete-e-nahapano-ot-kuche-v-dupnica-v-pirogov-e.419562", "text": "Дете е ухапано от безстопанствено куче в Дупница и е транспортирано в \"Пирогов\", съобщиха от полицията за \"Фокус\".\r\n\r\nНяма опасност за живота на пострадалото дете, но то ще остане за лечение в болницата, съобщиха от \"Пирогов\".\r\n\r\n\"След като раните на детето бъдат обработени, то ще остане в болницата, за да може да се проведе лечение и наблюдение на неговото състояние\", обясни говорителят на болничното заведение Мария Пойразова.\r\n\r\nОбщинските власти са информирани за инцидента и ще бъдат предприети действия по залавянето и прибирането на безстопанственото куче, казаха още от МВР.", "date": "2019.08.13", "title": "Дете е нахапано от куче в Дупница, в \"Пирогов\" е"}
{"url": "https://www.dnes.bg/cars/2019/08/13/nai-unikalnite-modeli-na-bmw-koito-malcina-sa-vijdali.419507", "text": "Германската автомобилна марка BMW съществува вече 90 години, като за това време е произвела голям брой автомобили, превърнали се в истински легенди.\r\nИма обаче и модели, за които малцина са чували или виждали. А също така и електромобили, които са направени много преди този тип коли да станат модерни.\r\n\r\nИзданието CarsWeek реши да припомни тези интересни концепти на баварската компания, която стартира дейността си като производител на самолети, но от средата на миналото столетие се преквалифицира в автомобилен бранд.\r\n събра за вас 10 модела на BMW, които са колкото интересни, толкова и неизвестни. ", "date": "2019.08.13", "title": "Най-уникалните модели на BMW, които малцина са виждали"}
{"url": "https://www.dnes.bg/obshtestvo/2019/08/13/blokiranite-na-samotraki-imat-bezplatna-hrana-i-noshtuvka.419534", "text": "Българските туристи, блокирани на гръцкия остров Самотраки, могат да получат безплатна храна веднъж дневно в няколко заведения в близост до пристанището Камариотиса, както и безплатна нощувка. Това съобщиха от пресцентъра на Министерството на външните работи. \n\n\r\nОблекченията са осигурени от гръцките местни власти заради проблема с фериботните връзки и важат за всички туристи срещу предоставяне на документ за самоличност. \n                    \n                    \n                \r\n                \r\n                \r\n                \r\nВ момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия. \n\r\nБезплатна храна един път на ден се предоставя в следните заведения до пристанището: таверна \"The Harbour\" Haran Bros, таверна \"Synantisi\", \"Sta Karvouna\" ( Stergios Lazarou ), пицария \"Phournélo\", ресторант \"Kumata\" (68002, Katsampas – Paleopolis Samothrace).\n\r\nТуристите ще могат да бъдат настанявани безплатно за една нощ в сградата на Гимназията на острова - Geniko Likio Samothrakis (Eparxiaki odos kamariotisas -Xoras). Безплатен престой за туристите на острова е осигурен и в къмпинга до пристанището в Камариотиса. \n\r\nГръцкото министерство на корабоплаването взе решение фериботът “Андрос Джет” (с капацитет за 600 пътници и 75 автомобила) да започне курсове от Самотраки до Александруполис и обратно на 14 август 2019 г., сряда. \n\r\nПри подходящи метеорологични условия ще бъде пуснат и втори по-малък кораб, които ще превозва пътниците. \r\nГенералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост. \n\r\nПри нужда от съдействие българските граждани могат да се обръщат към екипите на местните власти на пристанището или да се свържат с Генералното ни консулство в Солун на телефони: +30 2310 829 210; +30 2310 869 520.\r\n ", "date": "2019.08.13", "title": "Блокираните на Самотраки имат безплатна храна и нощувка "}
{"url": "https://www.dnes.bg/stranata/2019/08/13/slediat-napoitelnite-kanali-v-slivensko-zaradi-jivotinski-trupove.419517", "text": "Напоителните канали в Сливенско са под засилено наблюдение след сигнал за изхвърлени животински отпадъци,  съобщи Пламен Иванов, управител на \"Напоителни системи\" - клон Сливен.\r\nСигналът е бил получен вчера и касае нерегламентирано изхвърлени отпадъци в напоителен канал край село Тополчане. Мястото е било обезпаразитено и почистено, ще бъде извършен химичен анализ на водата.\r\nДнес служители на дружеството обхождат напоителните канали, за да проверят дали има други места с нерегламентиран отпадък. Ситуацията към момента е спокойна, посочи Иванов.\r\nПродължават акциите по обезвреждане на районите и загробване на откритите там животински отпадъци, съобщиха от община Сливен. Увеличен е бил броят на осигурената от Общината техника.\r\n                    \n                    \n                \r\n                \r\n                \r\n                Сигналите за тези незаконно изхвърлени отпадъци бяха подадени от протестиращи граждани край сливенското село Крушаре, които вече дванайсти ден блокират движението по пътя Сливен - Ямбол, пише БТА.\r\nВчера те излязоха с отворено писмо, в което алармираха за опасност от зараза и обвиниха за това институциите, препоръчали самостоятелно избиване на домашните животни и липсата на регламент и контрол над тази дейност.\r\n ", "date": "2019.08.13", "title": "Следят напоителните канали в Сливенско заради животински трупове"}
{"url": "https://www.dnes.bg/politika/2019/08/13/zaharieva-poiska-poveche-iaponski-investicii-na-sreshtata-si-s-kono.419519", "text": "\nИска ни се да видим и повече японски инвестиции в България, каза вицепремиерът и министър на външните работи Екатерина Захариева след разговорите в МВнР с министъра на външните работи на Япония Таро Коно, който пристигна на официално посещение в София по нейна покана, предава БТА. Това е първото посещение на японски държавен представил на това ниво от 12 години насам. \n\r\n\"Разговаряхме и при премиера за чудесните възможности за японските високотехнологични компании за правене на бизнес в България. Вече има доста големи компании и много се надяваме да видим в скоро време и производител на автомобили, не само производител на авточасти, от Япония в България\", каза министър Захариева, която изрази надежда и за ръст на японските туристи.\n                    \n                    \n                \r\n                \r\n                \r\n                \r\nИначе министърът благодари на Япония за неоценимата подкрепа, която Страната на изгряващото слънце е оказвала на България през годините на прехода.\n\r\n\"Повече от 1 милиард и 400 милиона лева е помощта, която Япония е предоставила на България в този преходен период. Много японски специалисти са помагали за създаването на нашите демократични институции и за изграждането на инфраструктурни проекти\", припомни тя.\n\r\nТя разказа, че в момента двете страни работят по два общи проекта - единият е по отношение на управлението на риска при бедствия, особено при наводнения, което се осъществи с подкрепата на Япония и България за страните от Западните Балкани. Другият е за подкрепа за малки и средни предприятия на страните отново от Западните Балкани.\n\r\nПремиерът Бойко Борисов пък е получил покана да гостува в Токио до края на година на японския премиер Шиндзо Абе. \n\r\nОт своя страна Таро Коно каза, че България е изключителен партньор на страната му, с когото споделят общи ценности и че очаква да се увеличат японските инвестиции в ИТ сектора в България.\n\r\n\"Ние споделихме виждането, че е изключително важно да насърчаваме сътрудничеството в такива потенциални сфери. Споразумението за икономическо партньорство с ЕС влиза в сила този февруари. Надявам се, че това споразумение ще засили и нашите двустранни икономически отношения“, добави още Коно.\n\r\nПо думите му, двете страни ще продължат и общата си кауза за тясно сътрудничество за пълна забрана на ядреното оръжие в Северна Корея.\n\r\nНакрая на срещата на двамата първи дипломати, Екатерина Захариева заведе Таро Коно на разходка  в храм-паметника \"Александър Невски\" и църквата \"Св. София\".\n\r\n ", "date": "2019.08.13", "title": "Захариева поиска повече японски инвестиции на срещата си с Коно"}
{"url": "https://www.dnes.bg/notifikacii/2019/08/13/za-30-minuti-plovdivchanin-potroshi-chetiri-koli.419515", "text": "Задържан е пловдивчанин, нанесъл щети по четири леки автомобила, съобщиха от Областната дирекция на МВР.\r\nСрещу 27-годишния криминално проявен мъж е образувано бързо производство, след като вчера за половин час счупил странични огледала и стъкла на \"Тойота\", \"Шкода\", \"Ланчия\" и \"Дачия\", паркирани на улица в областния град.\r\nСлучаят е докладван в районната прокуратура.", "date": "2019.08.13", "title": "За 30 минути: Пловдивчанин потроши четири коли"}
{"url": "https://www.dnes.bg/sport/2019/08/13/peche-li-se-sdelka-italianci-vse-pak-nameriha-pari-za-kostov.419483", "text": "В Италия отново свързват името на голмайстора на Левски Станислав Костов за трансфер във втородивизионния Фрозиноне.\r\n\r\nПрез миналата седмица в Левски отклониха първата оферта на клуба от римските предградия, тъй като предложените 250 000 евро не удовлетворяват ръководството на \"сините\".\r\n\r\nПодновеният интерес е продиктуван от настъпили нови обстоятелства. Фрозиноне се е разделил със звездата си Даниел Чиофани, който е преминал в Кремонезе и спешно търси доказан нападател.\r\n\r\nВ касата на Фрозиноне са влезли 1,1 милиона евро от този трансфер. Сумата, за която в Левски са готови да се разделят с Костов пък е около 700 000 евро.\r\n\r\nВ момента Костов е с травма в адукторите и се очаква да бъде възстановен до две-три седмици.\r\n\r\n", "date": "2019.08.13", "title": "Пече ли се сделка? Италианци все пак намериха пари за Костов"}
{"url": "https://www.dnes.bg/stranata/2019/08/13/pojaryt-v-haskovsko-veche-obhvana-8000-dekara-plosht.419522", "text": "Пожарът край хасковските села Брягово, Любеново и Родопи е обхванал 8000 декара площ, близо 4 000 дка от тях са горски фонд, съобщи директорът на Главна дирекция \"Пожарна безопасност и защита на населението\" гл. комисар Николай Николов, който пристигна днес на обяд на мястото на пожара.\n\n\n\r\nПо думите му в потушаването на пламъците участват 93-ма пожарникари, горски служители и военнослужещи. Комисар Николов обясни и кои са проблемите, които очаква при този пожар. \n\r\nСмяната на вятъра и усилването му, което се очаква следобед, евентуално ще създаде някакви проблеми, каза още той, цитиран от БТА.\n\r\nНиколай Николов обаче очаква, че ситуацията ще се нормализира и че тази нощ на мястото да останат само хора на дежурство, които да обикалят периметъра.\n                    \n                    \n                \r\n                \r\n                \r\n                \r\nРазследването на пожара се пое от Районна прокуратура Хасково. Основната версия е, че огънят е тръгнал заради човешка небрежност. \n\r\nРайонният прокурор Румен Сираков уточни, че до момента няма заподозрян или арестуван.", "date": "2019.08.13", "title": "Пожарът в Хасковско вече обхвана 8000 декара площ"}
{"url": "https://www.dnes.bg/index/2019/08/13/napadateliat-ot-sidni-zadyrjan-ot-minuvachi-s-shtaiga-i-stolove.419518", "text": "Австралийската полиция съобщи, че смъртта на жена, чието тяло е било намерено в центъра на Сидни, има връзка с днешната атака на въоръжен мъж срещу минувачи в града.\n\r\nСтава дума за друга жена, а не за онази, която бе откарана в болница, след като бе намушкана от нападателя, въоръжен с голям кухненски нож. Убитата жена е на 21 години, а ранената - на 41 години.\n\r\nПодозира се, че нападателят е избягал от психиатрична болница, предадоха Асошиейтед прес и ТАСС.\n\r\nМъжът намушка жена в центъра на Сидни и се опита да атакува и няколко други хора, преди да бъде задържан от силите на реда. Преди ареста си той се качи на автомобил и размахвайки ножа в ръка, крещеше \"Аллах акбар\" (\"Бог е най-велик\" на арабски).\n\r\r\n                \r\n                \r\n                Видео, заснето в централната част на Сидни, показва драматичния момент, в който случайно оказали на на мястото мъже се намесват и задържат заподозрения. Те успяват да го задържат на земята с помощта на два стола и щайга. \n\r\nШефът на Руското радио на Австралия Борис Грейс разказа пред радио Sputnik  за случилото се. „Това не е терористична атака. И полицията, и премиерът Скот Морисън потвърдиха, че това не е било терористично нападение. Този млад човек има история на психически заболявания. Той е на 21 години, от западните райони на Сидни. Това е луд, който е изскочил на улицата, тичал е с голям кухненски нож, нападал е хората. Имаше информация, че е убил една жена в жилище в центъра на града. До един хотел той ранява още една жена – лекарите казват, че с нея всичко ще е наред. За арестуването на младия мъж са помогнали минувачи“, каза Борис Грейс. \r\n \r\n", "date": "2019.08.13", "title": "Нападателят от Сидни задържан от минувачи – с щайга и столове"}
{"url": "https://www.dnes.bg/stranata/2019/08/13/v-jegite-mechkite-v-dobrich-hapvat-domashen-sladoled.419489", "text": "Мечките от зоопарка в Добрич хапват домашен сладолед в жегите. Мецаната Берна и мечокът Костадин в Центъра за защита на природата и животните ближат сладоледа, приготвен в десетлитрова туба, разказа директорът на зоопарка Християн Христов.\r\nЛокомството се приготвя от грозде, кубчета ябълки, сливи, круши, прибавя се мед и вода и се замразява, а после тубата се разрязва и мечките се разхлаждат с огромната ледена близалка.\r\nБерна, която е дарена от зоопарка в Берн, Швейцария, и Костадин, пристигнал от зоологическата градина в Плевен, обитават заедно мечешкия дом в Добрич от няколко години.\r\nПри високите температури през август животните в зоопарка ядат повече зеленина, а водата им, която трябва да бъде хладна, се сменя по три пъти на ден, обясни пред БТА директорът.\r\n                    \n                    \n                \r\n                \r\n                \r\n                Христов поясни, че защитеният вид коне на Пржевалски в горещото време хапват почти само свежа люцерна като и новородените Ману и Индира, които все още сучат, ще започнат да опитват от храната на възрастните.\r\nОвцете и алпаките също по-леко понасят горещините, след като специално извикан \"фризьор\" е отнел от вълната им. Всички животни могат да отидат на сянка, тъй като вратите на къщичките им не се затварят в жегата, разказаха още от парка.\r\nЦентърът за защита на природата и животните в Добрич е изграден по българо-швейцарски проект. Повече от 300 животни от 65 вида обитават среда с богата растителност на площ от 160 декара. Зоопаркът е първата лицензирана зоологическа градина в България.\n\r\n ", "date": "2019.08.13", "title": "В жегите: Мечките в Добрич хапват домашен сладолед"}
{"url": "https://www.dnes.bg/stranata/2019/08/13/tri-koli-se-udariha-na-pytia-mejdu-blagoevgrad-i-simitli.419523", "text": "Три автомобила се удариха на главния път Е-79 между Благоевград и Симитли.\r\n\r\nИнцидентът станал в 12:10 ч. след тунела при село Железница. \r\n\r\nАвтомобил е спрял внезапно, а в него са се ударили още няколко коли, съобщава bTV.\r\n\r\nВ първия автомобил е пътувало семейство с бебе. За щастие при инцидента няма пострадали.\r\n\r\nПробите за алкохол и на водачите са отрицателни.\r\n\r\nТрафикът в района е интензивен. Много шофьори минават по стария път, за да избегнат задръствания. И там обаче са се образували колони от автомобили заради камионите, които също се отклоняват по него.", "date": "2019.08.13", "title": "Три коли се удариха на пътя между Благоевград и Симитли"}
{"url": "https://www.dnes.bg/sport/2019/08/13/7-greshki-koito-chesto-se-dopuskat-pri-djoging.419433", "text": "Когато тичате отскоро е нормално да изпитвате трудност, болки и неразположения, докато свикнете и изградите правилен ритъм на тренировка. Ако обаче болките и дискомфортът не спират, значи правите нещата неправилно, а това може да застраши здравето ви по различни начини.\r\nКои са грешките, които често се допускат при джогинг и кои са техните симптоми?\r\n\r\nЗа да не изкривявате центъра си на тежестта, от което произтича и болката във врата, постарайте се да гледате напред с повдигната брадичка. Така няма да изкривявате стойката си при тичането и пружинирането.\r\n\r\nНай-добре е да тренирате сутрин. Тогава ползите от джогинга са най-големи. Тичането е доста силна кардио тренировка, при която кръвното налягане се повишава и се изисква време, докато се нормализира. Това пречи на съня.\r\n                    \n                    \n                \r\n                \r\n                \r\n                \r\nОбувките по време на тичане са от първостепенно значение. Необходимо е да са с мека подметка, която да пружинира по време на тичане и която да е повдигната откъм петата. По този начин стъпалото се облекчава по време на тренировката и тялото ви се предпазва от травми.\r\n", "date": "2019.08.13", "title": "7 грешки, които често се допускат при джогинг "}
{"url": "https://www.dnes.bg/politika/2019/08/13/problem-s-dannite-v-kasovite-belejki-na-benzinostanciite.419482", "text": "Обнародването на текущи цени е нещо, което е забранено и от българското законодателство - Комисията за защита на конкуренцията ни го забрани със специално решение още през 2012 г., така и от чл. 101 от Споразумението за функциониране на Европейския съюз. Това каза пред БНТ изпълнителният директор на Българската петролна и газова асоциация Андрей Делчев по повод новата \"Наредба 18\", според която се въвеждат нови изисквания към издаваните на бензиностанциите касови бележки.\n\n\n\r\nПреди дни собствениците на бензиностанции в страната изпратиха писмо до ЕК, в което се противопоставят на новите мерки. В него те изразяват притеснението си за изписването на т.нар. \"покупна стойност\" или с други думи цената, на която бензиностанцията е купила горивото от производителя.\n                    \n                    \n                \r\n                \r\n                \r\n                \r\nСпоред петролната асоциация Наредбата е приета прибързано, насочена е само към търговците на горива и нарушава европейските изисквания. \n\r\n\"За жалост, не можахме да намерим начин да коментираме този факт с министъра на финансите и с министър-председателя, което тревожи фирмите в бранша\", обясни Андрей Делчев. \n\r\nСпоред него, ако цените на покупката на едро на горивата се знаят, могат да се правят ценови споразумения, което противоречи на европейските правила за конкуренцията.\n\r\nТой посочи, че цени могат да се обявяват само, ако имат исторически характер или показват обобщена картина на пазара. \n\r\n\"Обявяването на цените на едро, не означава, че клиентът ще получи представа за печалбата на търговците на горивата. Бензиностанциите работят с различни партиди горива, купени на различни цени\", категоричен е Делчев.\n\r\nТой заяви, че интересите на потребителите вече са защитени, защото търговията на дребно на българския пазар е силно конкурентна заради високото насищане с бензиностанции. Според него е възможно новите изисквания да доведат до изравняване на крайните цени.\n\r\nТърговците разчитат да бъде отменено изискването за оповестяване на покупните цени на горивата в касовите бонове, издавани на клиентите.\n\r\nБългарската петролна и газова асоциация представлява около 70% от пазара на горива у нас.", "date": "2019.08.13", "title": "Проблем с данните в касовите бележки на бензиностанциите"}
{"url": "https://www.dnes.bg/temida/2019/08/13/razsledvaneto-sreshtu-mestan-udyljeno-zaradi-veshtite-lica.419529", "text": "Удължиха с още 2 месеца срока на разследване на катастрофата с лидера на ДОСТ Лютви Местан, при която загина 6-месечно бебе, съобщиха от окръжната прокуратура в Кърджали. \n\n\n\n\r\nПричината е, че вещите лица все още не са изготвили назначената по делото съдебна автотехническа експертиза. \n\r\nВсе още единственият обвиняем по случая е Лютви Местан.\n\r\nТова е второто удължаване на срока за приключване на разследването, което трябваше да бъде завършено на 14 юни.\n\r\nКатастрофата с Местан стана на кръстовище край момчилградското село Загорско на 14 април.\n\r\nПри опит на Лютви Местан с \"Фолксфаген Фаетон\" да се включи в главния международен път за Гърция последва сблъсък с \"БМВ\", движещо се от Кърджали по посока ГКПП \"Маказа\". \n                    \n                    \n                \r\n                \r\n                \r\n                \r\nПри катастрофата загина 6-месечно момиченце. Няколко часа след инцидента Лютви Местан беше задържан от полицията и му беше повдигнато обвинение за причиняване на смърт при непредпазливост.\n\r\n ", "date": "2019.08.13", "title": "Разследването срещу Местан удължено заради вещите лица"}
{"url": "https://www.dnes.bg/football/2019/08/13/ronaldo-za-mesi-az-spechelih-shl-liga-s-razlichni-otbori.419528", "text": "Голямата звезда на италианския хегемон Ювентус – Кристиано Роналдо, говори за съперничеството си с капитана на Барселона Лео Меси за №1 на планетата.\r\nОт над десет години двамата са на световния връх и португалският ас не спести добри думи за големия си конкурент. Все пак Роналдо изтъкна, че е печелил най-важния клубен трофей Шампионска лига с два отбора, докато аржентинският гений го е правил само с каталунците.\r\n \r\n\"Разликата с Меси е, че играх в няколко отбора и спечелих Шампионска лига с два различни тима. Бях голмайстор на турнира шест години подред. Не са много играчите, които са триумфирали в него пет пъти. За това чувствам, че мога да се идентифицирам с тази надпревара\", заяви Кристиано в интервю за DAZN.\r\n \r\n", "date": "2019.08.13", "title": "Роналдо за Меси: Аз спечелих ШЛ лига с различни отбори"}
{"url": "https://www.dnes.bg/sofia/2019/08/13/kola-blysna-68-godishna-jena-na-bul-car-boris-iii.419532", "text": "68-годишна жена е блъсната около обяд в столицата, съобщиха от СДВР за \"Фокус\".\r\n\r\nЛек автомобил е блъснал възрастната жена на кръстовището на булевард \"Цар Борис III\" и улица \"Нишава\". \r\n\r\nПострадалата е откарана за преглед в болнично заведение. \r\n\r\nТова е поредният случай на блъснат пешеходец в района.\r\n\r\nВ края на май тази година на същото място 15-годишно момче беше пометено от лек автомобил и загина.\r\n\r\nСлед трагедията живеещите в района направиха подписка и настояха за обезопасяването на пешеходната пътека.", "date": "2019.08.13", "title": "Кола блъсна 68-годишна жена на бул. \"Цар Борис III\""}
{"url": "https://www.dnes.bg/politika/2019/08/13/bylgari-s-diplomaticheski-pasporti-shte-pytuvat-bez-viza-do-iordaniia.419530", "text": "Българските граждани с дипломатически и служебни паспорти ще бъдат освободени от изискването за притежаване на виза, ако пътуват до територията на Йордания, съобщи пресслужбата на кабинета.\r\n\r\nТова се посочва в одобрено от Министерския съвет Споразумение между правителствата на България и Йордания за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти.\r\n\r\nСпоразумението ще бъде подписано по време на посещението в София на министъра на външните работи на Йордания, а ще започне да се изпълнява на 30-ия ден от датата на получаване на последното писмено уведомление по дипломатически път, с което договарящите страни се информират взаимно за изпълнение на националните си изисквания за влизането му в сила.", "date": "2019.08.13", "title": "Българи с дипломатически паспорти ще пътуват без виза до Йордания"}
{"url": "https://www.dnes.bg/politika/2019/08/13/nojicata-se-raztvaria-90-novi-milioneri-sreshtu-800-000-raboteshti-bedni.419531", "text": "Червената шефка Корнелия Нинова предупреди, че неравенствата и регионалните различия се увеличават, което води до обезлюдяване на цели региони. \n\r\nТя отчете, че по данни на БНБ има 90 нови милионери, а в същото време статистиката отчита, че има 800 хил. работещи бедни и 1,5 млн. живеещи под прага на бедността. \n\n\n\r\n\"Идват местни избори и целия информационен поток е съсредоточен в това коя партия кого издига, какви са вътре противоречията. Сериозният въпрос е как ще се развиват общините. Хората ги интересува дали ще имат път от единия град до другия, дали ще работи общинската болница, водата ще поскъпва ли\", коментира Нинова, цитирана от \"Фокус\".\n                    \n                    \n                \r\n                \r\n                \r\n                \r\nЗаради това тя настоява политиците да започнат дебата за бюджета за 2020 г. сега, а не в последния момент.\n\r\nСпоред нея политиците се плъзгат по повърхността, по жълтите новини, по интригите около местните избори, а не по същността, а държавна политика се прави с ум и с грижа.\n\r\n\"В момента се изготвя проекта за бюджет за 2020 г. на държавата в Министерство на финансите. Вероятно той ще бъде копи пейст същия от миналата година, пренаписан, сервиран в последния момент в парламента, претупан за една нощ и край. Част от тези големи стратегически въпроси, които поставяме и искаме да водим този разговор в българската политика, трябва да намерят своето приложение в бюджета\", допълни Нинова. \n\r\nТя даде пример с Гърция, където правителството е решило да отпуска по 2000 евро на новородено дете и че се планира възстановяване на 13-ата пенсия. \n\r\n\"Все мерки и политики, които БСП многократно сме предлагали, винаги са били отхвърляли с аргумента, че това е популизъм. Не, не е популизъм. Това е грижа и поглед напред\", обясни Нинова. \n\r\nТя посочи, че БСП иска да постави тези въпроси на сериозно обсъждане и заради това иска скоро да започне дебатът за бюджета.\n\r\nОсвен това  соцлидерката иска заедно с евродепутатите да бъде обсъдена и макрорамката на ЕС за следващия период.", "date": "2019.08.13", "title": "Ножицата се разтваря: 90 нови милионери срещу 800 000 работещи бедни"}
{"url": "https://www.dnes.bg/sofia/2019/08/13/unikalen-izrisuvan-lokomotiv-zamina-ot-centralna-gara.419521", "text": "\n\r\nУникален изцяло изрисуван локомотив замина от Централна гара. Машината ще пътува за първи път с бързия влак № 8613 от София за Бургас, след което ще бъде включвана в съставите на различни композиции, които пътуват в страната.\r\n\r\nПроектът е иновативна идея с послание към графити артистите, че контролираното рисуване може да има красив краен резултат.\r\n\r\nСвоеобразното произведение на изкуството се реализира от небезизвестния стрийт арт художник Станислав Трифонов – Nasimo и е част от маркетинговата стратегия на дружеството за отдаване на площи с рекламна цел.\r\n\r\nХудожествената трансформация на локомотива е единствена по рода си, като в изображенията е направена препратка към няколко основни национални символа, съобщи Булфото.", "date": "2019.08.13", "title": "Уникален изрисуван локомотив замина от Централна гара"}
{"url": "https://www.dnes.bg/rusia/2019/08/13/ruskinia-opita-da-mine-granica-s-1-8-kg-zlato-v-obuvkite.419466", "text": "Руска гражданка се , с общо тегло 1 килограм и 800 грама, под стелките на обувките си. Тя е забелязана от граничната служба на град Чита, охраняваща руско-китайската , съобщават руски медии.\n\n\r\n\n\r\nНервното поведение и странната походка на нарушителката я издали. Благодарение на неадекватното си поведение тя била забелязана от униформените служители. След проведена проверка с металодетектор били установени и кюлчетата от благородния метал. \n                    \n                    \n                \r\n                \r\n                \r\n                \r\nПрогнозната стойност на находката е повече от четири милиона рубли. Жената разказала, че е наследила кюлчетата и е искала да ги продаде в Китай. Освен това има подозрение, че з, тъй като самите кюлчета са произведени по непрофесионален начин.\r\n ", "date": "2019.08.13", "title": "Рускиня опита да мине граница с 1,8 кг злато в обувките "}
{"url": "https://www.dnes.bg/obshtestvo/2019/08/13/tazi-godina-po-malko-katastrofi-no-poveche-zaginali.419473", "text": "По-малко катастрофи на пътя, но повече загинали през първата половина на годината, отчитат от Агенцията за безопасност на движението по пътищата, предава bTV. \n\r\nДанните показват, че от началото на 2019 година у нас са станали повече от 3560 пътни инцидента, докато през 2018 г. са били с 200 повече. \n\n\n\n\r\n\"Въпреки по-малкото катастрофи, загиналите са с един повече - 318 спрямо 317 миналата година\", казва Малина Крумова, която е председател на Държавната агенция за пътна безопасност. \n\r\nСофия, Пловдив и Варна са първенците в негативната статистика за най-много инциденти. Над 750 пък са шофьорите, които са самокатастрофирали. Увеличават се и случаите на невнимание заради употреба на мобилен телефон. \n                    \n                    \n                \r\n                \r\n                \r\n                \r\n\"Факторите, както за самокатастрофа, така и за ПТП с друг автомобил са комплексни\", отбелязва Крумова. \n\r\nСред мерките, които Агенцията подготвя за справяне с проблема, е анализ, съгласуван с институциите, който да даде комплексни и стратегически мерки за справяне с войната по пътищата в дългосрочен план. \n\r\nЕкспертите предупреждават, че колкото и безобидно да изглежда използването на мобилен телефон доато шофираме, е изключително опасно. \n\r\n\"Има три вида разсейване - ментално, зрително и ръчно. Телефонът е прекалено опасен, защото включва и трите. Въпрос на отговорност и на личен избор - когато човек има уважително отношение, той няма да си позволи да пише съобщение\", казва пък автомобилният състезател Димитър Илиев.", "date": "2019.08.13", "title": "Тази година: По-малко катастрофи, но повече загинали"}
{"url": "https://www.dnes.bg/obshtestvo/2019/08/13/pasport-za-vsiaka-kola-shte-ostanat-li-samo-izpravnite-na-pytia.419465", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсеки автомобил в България скоро ще трябва да има технически паспорт, който ще се издава след тежък основен преглед. Той ще дава информация за актуалното състояние на всеки автомобил.\n\r\n\"С влизането на сервизната дейност в закона искаме да сложим ред в този бизнес. С поставяне на ред в бранша считаме, че по пътищата на България ще се движат повече технически изправни превозни средства\", . \n\nТой уточни, че предложението за технически паспорт не е на Национална камара на автосервизите в България и той лично е против, защото автопаспортът би затруднил клиента. Според Дунев законите у нас трябва да се правят в посока да обслужват гражданите, бизнеса и чак тогава на държавата. \n                    \n                    \n                \r\n                \r\n                \r\n                \r\n\"В другите страни практиката е видна и тя е сполучлива. Основният коректив е в ръцете на бранша, а не в ръцете на държавата\", коментира автоинструкторът и председател на Асоциацията за квалификация на автомобилистите Красимир Георгиев в \"България сутрин\".\n\r\nГостите в \"България сутрин\" коментираха и данните на Евростат, че страната ни е е на дъното на класацията по възраст на автопарка сред страните от Европейския съюз.\n\r\nРумен Дунев обясни, че купувайки стари автомобили, не спестяваме, защото от една страна те отделят повече вредни емисии и така харчат повече гориво, което оскъпява автомобила в периода на експлоатацията му. От друга страна пък, когато внесем стар автомобил, той има нужда от ремонт и ние влагаме пари в чужда икономика, тъй като България не е производител на автомобилни части.\n\r\nДвамата с Красимир Георгиев се съгласиха, че въпреки това без помощ от държавата българите не биха могли да си позволят по-нови автомобили, тъй като те са по-скъпи.", "date": "2019.08.13", "title": "Паспорт за всяка кола: Ще останат ли само изправните на пътя?"}
{"url": "https://www.dnes.bg/obshtestvo/2019/08/13/kravite-problem-za-bydeshtoto-chovechestvo.419474", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Климатичната криза вреди на способността на земята да издържа човечеството, твърди доклад на ООН, изготвен от някои от най-добрите световни учени. Суша, ерозия на почвата, пожари - всичко това е провокирано от покачването на температурите. Ако градусите продължат своя ход нагоре, обработваемата земя на много места ще стане неизползваема, което ще доведе до миграция, глад и нови конфликти.\n\n\r\nВ специален доклад, представен в Женева, експерти на ООН по климата настояват за бързи действия срещу изтощаването на почвата и прахосването на храни.\n\r\nСред мерките, които трябва да бъдат взети, са по-малко разхищение на храна и ограничаване на яденето на месо. Хората ще трябва да започнат да обработват земята по-разумно и да засаждат повече дървета. Учените съветват още хората да преминат към растителна диета.\n                    \n                    \n                \r\n                \r\n                \r\n                \r\n\"За да се отгледа едно животно като кравата, минават няколко години, за разлика от пилетата. Ползват се твърде големи площи за тези животни\", посочи в \"България сутрин\" Генади Кондарев от \"За Земята\".\n\r\nТой препоръча на онези, които консумират големи количества говеждо месо – като спортистите – да се замислят над диетата си и дали не може да се намери по-добър компромис при избора на храна. \n\r\n\"Най-големият проблем е как произвеждаме енергията си\", посочи той.  \n\r\nПред  фитнес инструкторът Мартин Гергов заяви, че има чувствителна разлика между отглежданите на село животни и тези за големия бизнес.\n\r\n\"Надали храната ще навреди на Земята толкова, колкото автомобилите и други големи замърсители. Може би трябва да се въведат мерки за това как се хранят животните\", каза още той.\n\r\nПокачването на температурите на сушата вече е достигнало 1,53 градуса Целзий, т.е. два пъти по-голямо е в сравнение с включващото океаните глобално повишаване на температурните стойности, отбелязват климатолози.", "date": "2019.08.13", "title": "Кравите – проблем за бъдещото човечество "}
{"url": "https://www.dnes.bg/politika/2019/08/13/bylgariia-iska-da-uvelichi-iznosa-si-za-iaponiia.419484", "text": "Министър-председателят Бойко Борисов се срещна с министъра на външните работи на Япония Таро Коно. В рамките на разговора им в Министерския съвет Борисов отбеляза, че Япония е приоритетен партньор и традиционен приятел на нашата страна, съобщи правителствената пресслужба. \n\r\nПремиерът изрази увереност, че срещите на високо ниво между двете страни ще дадат допълнителен импулс на икономическите връзки, което от своя страна е предпоставка за увеличаването на обема и обхвата на японските инвестиции, както и на броя на японските туристи в България. \n\r\nБорисов подчерта, че страната ни се е доказала като стабилен и предсказуем партньор с голям потенциал за сътрудничество. \n\r\nБългарският министър-председател акцентира върху интереса на България да увеличи износа си за Япония, както и да се засилят бизнес контактите в области като информационни и комуникационни технологии и автоматизация, машиностроене, производство на автомобилни части, строителство.\n                    \n                    \n                \r\n                \r\n                \r\n                \r\nПремиерът Борисов приветства обявената от японския министър-председател Шиндзо Абе инициатива за сътрудничество със Западните Балкани. Борисов изрази готовността на страната ни да продължим доброто взаимодействие по линия на официалната помощ за развитие в региона, след успешното провеждане в София на Съвместния семинар по управлението на риска при наводнения в Западните Балкани, който се проведе в началото на настоящата година. Българският министър-председател отбеляза също така, че Западните Балкани са били приоритетна тема в рамките на Българското председателство на Съвета на ЕС. \n\r\nВ рамките на разговора министър-председателят Бойко Борисов акцентира и върху влизането в сила на споразуменията между ЕС и Япония за стратегическо и икономическо партньорство. Според премиера това ще окаже допълнително благоприятно влияние и на българо-японското сътрудничество.\n\r\n ", "date": "2019.08.13", "title": "България иска да увеличи износа си за Япония"}
{"url": "https://www.dnes.bg/stranata/2019/08/13/italianec-pochina-ot-jegata-u-nas-pokosi-go-infarkt.419487", "text": "Високите температури от последните дни във Врачанско взеха първата жертва, съобщава агенция BulNews. През почивните дни мъж е починал в колата си край мездренското село Зверино. Тогава термометрите отчетоха над 35 градуса по Целзий.\n\r\n\r\n\r\nЖертвата на горещините е италианец, преселил се да живее в софийското село Габровница. Мъжът бил тръгнал към Зверино, за да напазарува. Заради високите температури му прилошало и издъхнал. Най-вероятната причина за смъртта му е инфаркт.\r\n\r\nСпециалисти съветват да се избягват горещите часове от деня и да се пият повече течности.", "date": "2019.08.13", "title": "Италианец почина от жегата у нас, покоси го инфаркт "}
{"url": "https://www.dnes.bg/crime/2019/08/13/boi-na-selo-mladej-prati-v-bolnica-47-godishen-i-se-ukri.419486", "text": "Бой във врачанското село Селановци завърши в болница. Жертвата е 47-годишен мъж, а извършителят се издирва, съобщиха от МВР. \r\n\r\nСигналът е подаден на снощи, 12 август, в 22.50 часа в РУ - Оряхово. \r\n\r\nСъобщено е, че около 22.40 часа на улица в село Селановци 26-годишен жител на селото е нанесъл побой на 47-годишен мъж, който е транспортиран в болницата във Враца. \r\n\r\nИзвършителят е бил с още трима души. Той се е укрил и е обявен за издирване. Образувано е досъдебно производство. \r\n ", "date": "2019.08.13", "title": "Бой на село: Младеж прати в болница 47-годишен и се укри"}
{"url": "https://www.dnes.bg/world/2019/08/13/evakuiraha-manastir-zaradi-pojar-na-gryckiia-ostrov-evbeia.419476", "text": "Манастир е бил евакуиран заради пожар на гръцкия остров Евбея, а жителите на три села са предупредени да бъдат в готовност за евакуация, съобщава в. \"Катимерини\".\r\n\r\nПожарът е обхванал гориста местност на острова рано днес.\r\n\r\nПротивопожарната служба е била информирана около 3 ч. през нощта за бушуващия огън в района на местното село Агрилица и е изпратила на мястото 80 огнеборци с 39 коли. Борбата с пламъците е подпомагана от четири самолета и два хеликоптера.\r\n\r\nВластите са евакуирали като превантивна мярка манастира Панагия Макримали, а селата Агрилица, Кондодеспоти и Макримали са в готовност за евакуация, съобщи гръцката телевизия Скай, цитирана от БТА.\r\n\r\nУсилията на пожарникарите са възпрепятствани от силните ветрове в района и труднодостъпния терен.\r\n\r\nПушекът от пожара е достигнал и до Атина, отбелязва \"Катимерини\".\r\n\r\n ", "date": "2019.08.13", "title": "Евакуираха манастир заради пожар на гръцкия остров Евбея"}
{"url": "https://www.dnes.bg/akoshtete-vqrvaite/2019/08/13/5-priznaka-che-myjyt-ot-zodiia-oven-vi-haresva.419435", "text": "Той е известен с това, че обича да флиртува. Мъжът Овен – ако сте привлекли вниманието му, той ще иска по-често да бъдете край него. Срещите ви няма да са скучни и предвидими, но докато стигнете до тях, ако изобщо стигнете, ще ви трябват някои ясни знаци за това дали той ви харесва. Е, вижте на какво да обърнете внимание.\r\n\r\nАко мъжът Овен ви харесва, той няма да се поколебае да ви го сподели. Ако иска да спечели сърцето ви, ще говори свободно за своите чувства. Това е така, защото той е изключително уверен и смел. Иска да докаже своята смелост и безстрашен подход в любовта, да бъде конкурентен с другите представители на силния пол. Разбира, тъй като е търпелив, ще дочака точния момент, за да ви разкрие намеренията си.\r\n                    \n                    \n                \r\n                \r\n                \r\n                \r\nНапълно уверен в любовта и в себе си, мъжът Овен не би губил никакво време, когато е пленен от една жена, а ще иска бързо взаимоотношенията им да прераснат във връзка. За този зодиакален знак е характерно, че често променя решенията си и понякога ги взима бързо. Но когато по-решителната му страна е провокирана от личността ви, той ще ви преследва с голям любовен интерес.\r\n", "date": "2019.08.13", "title": "5 признака, че мъжът от зодия Овен ви харесва "}
{"url": "https://www.dnes.bg/stranata/2019/08/13/kriza-s-osvetlenieto-v-gorna-oriahovica-firmata-izpylnitel-se-pokri.419479", "text": "Голяма част от е, след като радиоуправлението на системата изключи. Фирмата, която е изградила системата по договор с Министерството на икономиката, е неоткриваема за местната власт, съобщава БНР. \n\r\n\n\r\nЗа да се възстанови уличното осветление, в община Горна Оряховица се връщат към старата система с часовници. Проблемът е, че голяма част от стотиците табла са повредени от вандалски прояви и ще отнеме време и пари да бъдат ремонтирани. \n                    \n                    \n                \r\n                \r\n                \r\n                \r\n„Модерната система за радиоуправление, която беше изградена преди две години от испанска фирма по договор с Министерството на икономиката, не работи, а фирмата е неоткриваема, коментира кметът на Горна Оряховица Добромир Добрев:\n\r\n„Преди няколко седмици разбрахме, че , които контролират уличното осветление в общината“.\n\r\nСистемата е монопол на частната фирма. За проблема местната власт в Горна Оряховица е изпратила писмо до Министерството на икономиката.", "date": "2019.08.13", "title": "Криза с осветлението в Горна Оряховица – фирмата изпълнител се покри"}
{"url": "https://www.dnes.bg/politika/2019/08/13/karolev-ubeden-realno-bednite-v-bylgariia-sa-mnogo-malko.419475", "text": "Реално бедните в хора в България са много малко. Това са хора, които са на минимална пенсия и нямат семейства, които да ги подкрепят. Друга такава група хора е на тези с много ниска квалификация. Това каза пред Нова финансистът Владимир Каролев в дебат в бившия социален министър Иван Нейков.\n\n\r\nПо думите му, изчисленията на синдиката КНСБ, че всеки четвърти работещ е беден са абсолютно неверни. \n\r\n\"Те го изчисляват неправилно. „Според статистиката на Европейската статистическа служба през 2018 година работещите бедни във възрастовата група 18-64 години са 10,1% при 9,4% средно за ЕС. Ние сме малко повече, но не сме така, както казва КНСБ”, коментира Каролев.\n                    \n                    \n                \r\n                \r\n                \r\n                \r\nИван Нейков пък допълни, че икономиката на страната се развива така, че очаква през 2020 година да има по-малко бедни, отколкото има в момента, поне от чисто статистическа гледна точка. \n\r\n\"След като има ръст на заплатите, е нормално това\", обясни Нейков. \n\r\nТой допълни, че за последната година статистиката дава ръст на средната работна заплата с 12%.\n\r\n\"При положение, че задържим този праг на бедността това означава, че хората под него ще бъдат по-малко отколкото са били по-рано\", коментира Нейков.", "date": "2019.08.13", "title": "Каролев убеден: Реално бедните в България са много малко"}
{"url": "https://www.dnes.bg/science/2019/08/13/160-metrov-asteroid-leti-kym-zemiata-ima-li-opasnost.419492", "text": "Приближаващият се към Земята астероид 2019 OU1 не представлява опасност за нашата планета, заяви пресслужбата на руското космическо ведомство Роскосмос, цитирано от ТАСС.\n\n\r\n\n\r\nРуските специалисти предвиждат, че максималното приближаване на космическия обект ще бъде наблюдавано на 28 август и то ще бъде 1 милион километра. Това разстояние е 40 пъти по-малко от разстоянието от Земята до Венера. Но дори отчитайки този факт, приближаването на астероида не носи никаква заплаха за нас, а представлява единствено интерес от научна гледна точка, пише БТА. \n                    \n                    \n                \r\n                \r\n                \r\n                \r\nОт Роскосмос припомнят, че потенциално опасни разстояния при приближаване на обекти с естествен произход към Земята е прието да се считат отстояния, които са по-малки от радиуса на орбитата на Луната, която е около 384 хиляди километра.\n\r\nДиаметърът на астероида 2019 OU1 e 160 метра, а скоростта му на придвижване е 13 километра в секунда.", "date": "2019.08.13", "title": "160-метров астероид лети към Земята, има ли опасност?"}
{"url": "https://www.dnes.bg/notifikacii/2019/08/13/dvama-arestuvani-za-potroshenoto-zavedenie-v-sofiia.419498", "text": "Установени са трима от общо шестимата мъже, които снощи потрошиха столичното заведение \"Бесо\". Един от тях е задържан, а други двама се очаква всеки момент да бъдат арестувани. Това стана ясно от думите на главния секретар Ивайло Иванов на брифинг в Министерския съвет.\n\r\nОсновната версия за вандалската проява са неуредени финансови отношения между двама бизнес партньори, като един от тях е задържан.\n\nТе имат друг общ бизнес, а заведението е било само терен за саморазправата, обясни още Иванов.\n\r\n\"Недопустимо е такива неща да се случват през 2019 г. в заведение, което се посещава от много хора. Тези времена отдавна са отминали. Ако имат някакви неуредени отношения - има съд, но по този начин няма да стане и държавата ще отговори с всички възможони средства. В лицето на професионалното и политическото ръковдство на МВР заявявам, че няма да допуснем такива действия, няма да ги толерираме и поръчителите ще понесат своите последствия съгласно закона\", закани се главният секретар.\r\n                \r\n                \r\n                \r\nИвайло Иванов посочи и че след инцидента не е съобщено в полицията, а МВР се е самосезирало след медийни публикации. Според него това е знак, че бизнес партньорите не са искали намесата на държавата.\n\r\n\"До този момент сигнал в МВР не е подаван, нашите действия стартираха след публикации в медиите, самосезирахме се, изпартихме колеги от 6 РУ, които потвърдиха за инцидента. Явно не са искали да се намесва МВР и държавата\", заключи главният секретар.\n\r\nТой добави и че до края на деня очаква всички извършители да бъдат заловени и да им бъдат повдигнати обвинения.", "date": "2019.08.13", "title": "Двама арестувани за потрошеното заведение в София"}
{"url": "https://www.dnes.bg/world/2019/08/13/nevoli-na-germanski-ministyr-s-pravitelstvenite-samoleti.419491", "text": "Техниците от германските военновъздушни сили, обслужвали полета на външния министър Хайко Маас до Ню Йорк, отстраниха повреди на два правителствени самолета, открити в денонощие. Това съобщи пресслужбата на ВВС, цитирана от ТАСС.\r\n\r\nПреди излитането от Берлин вчера се повредила вентилационна клапа на крилото на правителствения \"Еърбъс\" А321. \r\n\r\nМаас отпътува с друг самолет, като полетът му закъсня с половин час. \r\n\r\nА при дозареждане с гориво в Рейкявик се наложило да бъде поправена системата на резервния самолет, използвана за целта, което доведе до ново закъснение.\r\n\r\nВ Ню Йорк Маас ще участва в заседание на Съвета за сигурност на ООН за защита на цивилните при въоръжени конфликти, пише БТА. След това германският външен министър ще отпътува за Канада, за да продължи заедно с канадската си колега Кристия Фрийланд работата по своя проект \"Съюз за мултилатерализъм\".\r\n\r\n ", "date": "2019.08.13", "title": "Неволи на германски министър с правителствените самолети"}
{"url": "https://www.dnes.bg/muzika/2019/08/13/obvineniia-i-kym-plasido-domingo-za-seksualen-tormoz.419488", "text": "След като продуцентът Харви Уайнстийн получи обвинения в сексуален тормоз, Холивуд се промени. Покрай него и много световни и европейски знаменитости  развалиха реномето си на звезди като също се сдобиха с лоша слава, която промени и кариерата им.\r\nСред тях бе Кевин Спейси, който се раздели принудително с множество роли. Участието му в сериала \"Къща от карти\" спря, а Ридли Скот презасне всички сцени с негово участие във филма \"Всички пари на света\", заменяйки го с Кристофър Плъмър.\r\nЕто, че в списъка на провинените влиза и Пласидо Доминго. Десетилетия наред един от най-известните и влиятелни мъже в света на операта, се е опитвал да оказва сексуален натиск върху жени, примамвайки ги с предложения за работа, като понякога ги е наказвал професионално, когато са отхвърляли опитите му за сближаване, предаде Асошиейтед прес, позовавайки се на обвинителките.\r\n                    \n                    \n                \r\n                \r\n                \r\n                Считан за един от най-големите оперни певци на всички времена, 78-годишният Доминго е и виден диригент и директор на Лосанджелиската опера. Носителят на многобройни награди \"Грами\" е изключително уважавана фигура в оперния свят, описван от колегите си като човек с изумителен чар и енергия, който работи неуморно, за да промотира своята форма на изкуство.\r\nОбвинителките му и други представители на бранша обаче познават и \"смутната\" страна на Пласидо Доминго, за която казват, че е обществена тайна в света на операта.\r\nОсем певици и една танцьорка са разкрили за агенцията, че са били обект на сексуален тормоз от страна на отдавна женения тенор, роден в Испания, в продължение на три десетилетия от края на 80-те години на миналия век. Доминго се е опитвал да ги ангажира в сексуални отношения на различни места. Сред тях са оперни компании, в които е заемал ръководни постове.\r\n\"В един бизнес обяд няма нищо странно. Когато обаче някой се опитва да ти държи ръката по време на бизнес обяд, или да поставя ръката си върху коляното ти, това вече е странно. Той винаги гледа да ви докосне по някакъв начин и обезателно раздава целувки\", казва една от певиците, цитирана от БТА.\r\nОсвен деветте обвинителки, половин дузина други жени са споделили за Асошиейтед прес, че непристойните опити за сближаване от страна на Пласидо Доминго са ги накарали да се чувстват неудобно.\r\nОт агенцията са разговаряли и с десетки други представители на оперния свят - певци, танцьори, оркестранти, сценичен персонал, вокални педагози и администратори, които са споделили, че са били свидетели на непристойното поведение на легендарния оперен певец, който безнаказано е преследвал млади жени.\r\nДоминго не е отговорил на подробните въпроси на Асошиейтед прес относно конкретни инциденти, но е направил изявление, в което се казва: \"Твърденията на тези неназовани лица, датиращи от тридесет години, са дълбоко смущаващи, и така представени, неточни\".\r\n\"Все пак е болезнено да чуя, че вероятно съм разстроил някого или съм ги накарал да се чувстват неудобно, независимо колко отдавна е било това и въпреки най-добрите ми намерения. Вярвах, че всичките ми отношения и връзки са били приемани добре и са били по взаимно съгласие. Хората, които ме познават или които са работили с мен знаят, че не съм човек, който умишлено би навредил, обидил или смутил някого\", допълва оперната легенда.\r\n\"Въпреки това признавам, че днешните правила и стандарти, по които се преценяваме, са много различни, отколкото бяха в миналото. Благословен и привилегирован съм, че кариерата ми в операта продължи над 50 години и ще се придържам към най-високите стандарти\", казва още Доминго.\r\nСедем от деветте обвинителки са споделили за агенцията, че отказът да приемат авансите на Пласидо Доминго е повлиял неблагоприятно върху кариерата им. Някои казват, че така и не са получили ролите, които той им е обещал. Част от обвинителките отбелязват, че докато са работили с други компании, никога не са били наемани да работят отново с него.\r\nСамо една от деветте жени е позволила да бъде назована по име - мецосопраното Патриша Улф, която е пяла с Доминго във Вашингтонската опера. Останалите са пожелали анонимност, казвайки, че или все още работят в бизнеса и се страхуват от репресии или се притесняват, че могат да бъдат унижавани публично и дори да бъдат тормозени.\n\n\n\n\r\nИсториите на обвинителките следват сходни модели на поведение, включващи упорството на Пласидо Доминго да се свързва с тях. Тенорът често и нееднократно им е звънил у дома късно през нощта, проявявайки интерес към кариерата им и пришпорвайки ги да се срещнат с него насаме, твърдейки, че ще им даде професионални съвети.\r\nНикоя от жените не може да предостави документация, като например телефонни съобщения, но от Асошиейтед прес са разговаряли с техни доверени колеги и приятели. Освен това от агенцията са направили независима проверка, която е установила, че обвинителките работят там, където са заявили, и са се застъпвали с Доминго на въпросните места.\r\nДве от жените са признали, че за кратко са се поддали на авансите на Доминго, чувствайки, че ако откажат на най-влиятелния мъж в професията им, рискуват кариерите си.\r\nЕдна от тях жените е споделила, че е правила секс с него два пъти, включително в хотел \"Билтмор\" в Лос Анджелис. Въпросната обвинителка разказва, че когато Доминго си е тръгнал за представление, е оставил 10 долара на скрина, заявявайки: \"Не искам да се чувстваш като проститутка, но също така не искам да плащаш за паркиране\".\r\nЖените разкриват също, че са предприемали крайни мерки в опитите да избягват тенора - карали са колеги да ги придружават, докато работят, и не са отговаряли на обажданията му.\r\nОбвинителките, които са били предимно млади и в началото на кариерите си, когато са станали обект на непристойните аванси на Пласидо Доминго, споделят, че са били окуражени да говорят от движението #Аз също.", "date": "2019.08.13", "title": "Обвинения и към Пласидо Доминго за сексуален тормоз"}
{"url": "https://www.dnes.bg/stranata/2019/08/13/mladej-se-blysna-v-dyrvo-zagina-na-miasto.419504", "text": "25-годишен мъж загина на пътя между старозагорските села Богомилово и Ракитница, предаде \"Дарик\".\n\r\n\r\n\r\nСигналът за инцидента е получен около 8:00 часа тази сутрин.\r\n\r\nВодач на лек автомобил се е движил вероятно с несъобразена скорост, изгубил управление над колата, излязъл от пътя и се ударил в дърво. Шофьорът е загинал на място.\r\n\r\nКъм момента се правят огледи на мястото, за да се установи причината за тежкия инцидент.", "date": "2019.08.13", "title": "Младеж се блъсна в дърво, загина на място "}
{"url": "https://www.dnes.bg/top-novini/2019/08/13/rosatom-prizna-pri-iadreniia-vzriv-v-rusiia-sa-izpitvani-novi-oryjiia.419448", "text": "Четири дни след ядрената експлозия, при която загинаха най-малко петима души в база в Русия, руските власти признаха вчера, че инцидентът е свързан с изпитания на нови оръжия, и обещаваха да ги доведат докрай, предаде Франс прес.\r\nАмерикански експерти предполагат, че инцидентът може да е бил свързан с тестове на крилатата ракета \"Буревестник\", едно от новите оръжия, които президентът Владимир Путин обяви в началото на тази година за \"непобедими\".\n\n\r\n\r\r\n                \r\n                \r\n                Без да е толкова конкретна, руската ядрена агенция увери вчера, чествайки паметта на петимата си загинали служители, че иска \"да продължи работата по новите видове оръжия, която при всички случаи ще бъде продължена докрай\".\r\n\"Ние ще изпълним задълженията, поверени ни от родината и нейната сигурност ще бъде напълно гарантирана\", заяви шефът на \"Росатом\" Алексей Лихачов, цитиран от руските информационни агенции.\r\nАмериканският президент Доналд Тръмп заяви вчера, че знае \"много\" за експлозията. Той добави, че САЩ имат подобно оръжие, пише БТА\r\n\"САЩ научиха много от експлозията на дефектна ракета в Русия\", написа Тръмп и спомена ракетата \"Скайфол\". \"Имаме подобна технология, но по-напреднала\".\r\nВзривът стана на 8 август на военен полигон в Архангелска област в Русия при тестването на реактивен двигател на течно гориво. При него загинаха петима служители на Росатом, а трима бяха ранени.\r\nРуското министерство на отбраната първоначално съобщи за двама загинали  при инцидент с двигател с течно гориво, без да дава детайли за каква  точно разработка става дума.\r\n\"По стечение на обстоятелствата в момента на възпламеняването  служителите на \"Росатом\" са извършвали проверка на изотопните източници  на захранване, разработени за двигателя с течно гориво\", обясниха два дни по-късно от руската компания.\r\nВеднага след инцидента Министерството на отбраната на Русия заяви, че няма изпускане на радиация или токсични вещества. Но говорителят на властите в община Северодвинск призна, че е било засечено повишаване на радиационните нива в града около 12 часа.\n\r\nПо-късно властите обявиха, че нивата са се нормализирали.\r\nпри  взрив на реактивния двигател на ракета с течно ракетно гориво на  полигон в Архангелска област в Русия. Това съобщи ТАСС, като цитира  министерството на отбраната на страната.\n\r\n", "date": "2019.08.13", "title": "Росатом призна: При ядрения взрив в Русия са изпитвани нови оръжия"}
{"url": "https://www.dnes.bg/obshtestvo/2019/08/13/helpbook-alarmira-skriti-opasnosti-na-kalnite-bani-v-burgas.419398", "text": "\nВ платформата на Helpbook.info постъпи тревожен сигнал, в който са описаните скрити опасности, които дебнат на калните бани в Бургас: \"Всички знаят за бургаската луга и колко много хора я посещават. След като изпълнят съответните процедури, хората отиват в морето да се измият. Точно там, под водата, е пълно със стари отпадъци, строителни материали, камъни и бетон. Аз лично си порязах много лошо крака на стара котва, която лежи на дъното и е остра като бръснач. Страшно е опасно. Моля направете нещо!“, пише нашият потребител.\n                    \n                    \n                \r\n                \r\n                \r\n                \r\nПреминаваме към сигнал от възмутен гражданин за  Псетата този път обикалят столичния квартал \"Младост“ 1 А и денонощно тормозят жителите. В оплакването се казва, че човек не може да прекара и една нощ в нормален сън, без да е събуден от лай. Въпреки многобройните подадени сигнали броят на ухапаните непрекъснато расте, а през зимният сезон положението с агресивното поведение на кучетата става още по притеснително заради студа, а фактът, че в близост има училище допълнително влошава нещата.\n\r\nЗа  сигнализира друг наш потребител от град Враца. Гледката, на която се натъкнал, била покъртителна - животното било затворено в изоставена кола при температура на въздуха около 30 градуса. Кучето било в изключително тежко състояние преди да бъде освободено. След разговори с хората в квартала станало ясно, че това е редовна практика на собственика му. Кучето редовно било затваряно в автомобила и връзвано на всевъзможни места из квартала.\n\r\nЗавършваме днешния обзор с шокиращ сигнал за на път за общинска администрация. Вървейки към входа на сградата в един момент почувствал силна болка в главата. Установил, че е цялата в кръв вследствие на удар в опасно поставен климатик. Наложило се по наѝ-бърз начин да отиде до спешен кабинет, като през целия път дотам кръвта не спирала да тече. \"Тъѝ като от това място минават десетки хора, настоявам да се вземат мерки за предотвратяване на други инциденти. Прилагам снимка от мястото на инцидента и лист за преглед на пациент“, завършва гражданинът.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в  \r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.08.13", "title": "Helpbook алармира: Скрити опасности на калните бани в Бургас"}
{"url": "https://www.dnes.bg/world/2019/08/13/povecheto-britanci-podkrepiat-brexit-s-vsichki-sredstva.419449", "text": "Повечето британци са на мнение, че премиерът Борис Джонсън трябва да изкара Обединеното кралство от ЕС \"с всички средства\", показва социологическо проучване, направено за в. \"Дейли телеграф\", предаде Ройтерс.\r\nДжонсън обеща да изведе страната от ЕС на 31 октомври, независимо дали успее да осигури сделка за Брекзит с Брюксел. Мнозина в парламента обаче са против излизане без сделка.\r\nПетдесет и четири на сто от запитаните в проучването на компанията \"КомРес\" казват, че са съгласни с твърдението: \"Борис трябва да осигури Брекзит с всички средства, включително да преустанови сесията на парламента, ако е необходимо, за да не позволи на депутатите да го спрат\".\r\n                    \n                    \n                \r\n                \r\n                \r\n                Четиридесет и шест процента са несъгласни. В допитването са участвали 1645 души, а от резултатите са изключени отговорите на хората, които нямат мнение по въпроса.\r\nСъщото проучване показва, че подкрепата за Консервативната партия се е увеличила с 6 процентни пункта до 31 процента, а 27 на сто подкрепят опозиционната Лейбъристка партия, пише БТА.\r\nВ други социологически проучвания също се наблюдава увеличаване на подкрепата за консерваторите, откакто Джонсън пое ръководния пост в партията от Тереза Мей. ", "date": "2019.08.13", "title": "Повечето британци подкрепят \"Brexit с всички средства\" "}
{"url": "https://www.dnes.bg/notifikacii/2019/08/13/myje-nahluha-v-zavedenie-v-sofiia-i-go-potroshiha.419453", "text": "Група мъже нахлуха в заведение на столичния булевард „Тодор Каблешков” и нанесли сериозни материални щети. Нападението било извършено около 18 часа вчера. Без да крият лицата си, те отправили заплахи към собственика на заведението.\r\nНеизвестните потрошили масите и разпорили с ножове меката мебел, след като преди това са седяли на една от масите в заведението.\n\r\nМъжете предупредили персонала, собственикът да се обади \"на когото трябва\", за да не му се случва това всеки ден.\r\nСобственикът Емил Лазаров заяви пред Нова тв, че знае кой е изпратил групата, но ще каже само на органите на реда. Той добави, че се страхува за живота си.\r\n\"Около 18 часа са дошли 7-8 души. Седнали са, направили са някаква поръчка. Единият от тях е извадил нож, който е забил в масата. След което са си тръгнали. Няма нещо незаконно. Страхувам се за живота си. Имам жена и три деца. Ще взема охрана. Ако не се обадя на този някой, това щяло да продължава всеки ден”, каза още той.\r\r\n                \r\n                \r\n                Пострадали хора няма.", "date": "2019.08.13", "title": "Мъже нахлуха в заведение в София и го потрошиха"}
{"url": "https://www.dnes.bg/notifikacii/2019/08/13/sasht-shte-otnemat-zelenite-karti-na-imigranti-na-socialni-pomoshti.419450", "text": "Правителството на САЩ обяви вчера, че предприема една от най-драстичните стъпки за ограничаване на законната имиграция, предаде Асошиейтед прес.\r\nЩе бъдат отнемани зелените карти на много имигранти, които използват федералната и щатска програма за подпомагане на хората с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи.\r\nФедералният закон и сега задължава лицата, искащи да получат постоянно жителство или да легален статут, да докажат, че няма да бъдат в тежест за САЩ или \"обществено бреме\", както е използваният от правителството термин. Но новите правила могат да включат по-широк набор от програми, които могат да дисквалифицират имигрантите.\r\r\n                \r\n                \r\n                Въпреки че повечето внимание е насочено към усилията на президента Доналд Тръмп да ограничи нелегалната имиграция, новите правила се отнасят за хората, които влизат в САЩ законно и опитват да получат постоянен статут.\r\nТръмп се опитва да въведе в САЩ система, отдаваща преимущество на способностите на имигрантите, вместо такава с фокус върху събирането на семейства.\r\nСъгласно новите правила Службата по гражданство и имиграция на САЩ ще прави оценка дали кандидатите са получавали социални помощи, наред с други фактори като образование, доходи и здравословно състояние, за да определи дали да им даде статут на законно пребиваващи.\r\nМерките ще влязат в сила в средата на октомври. Няма да се прилагат за американски граждани, но могат да засегнат имигранти, имащи роднинска връзка с граждани.\r\n\"Искаме в тази страна да идват хора, които са самостоятелни\", каза и.д. директор на службата Кен Кучинели. \"Това е ключов принцип на американската мечта. Той е твърдо залегнал в нашата история\", добави той.\r\nИмигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния им статут, отбеляза БТА. \r\n ", "date": "2019.08.13", "title": "САЩ ще отнемат зелените карти на имигранти на социални помощи "}
{"url": "https://www.dnes.bg/notifikacii/2019/08/13/ideia-namaliavat-vaksinite-na-bebetata-otpada-probata-za-mantu.419452", "text": "Здравното министерство ще променя имунизационните схеми. Пневмококовата конюгирана ваксина при деца до 6-месечна възраст вместо три ще им се слага два пъти.\n\r\nПробата Манту, която се прави за установяване на наличието на туберкулозния бацил и реимунизацията на 11-годишна възраст, отпадат. Същевременно се въвежда реимунизация срещу коклюш при деца на 12-годишна възраст.\r\nТова предвиждат промени в имунизационния календар, които са залегнали с проектонаредба на Министерството на здравеопазването. Тя е публикувана за обществено обсъждане.\n\r\nОт здравното министерство твърдят, че промените са свързани с необходимостта от осъвременяване на националната имунизационна политика в съответствие с препоръки на Световната здравна организация и европейските имунизационни схеми.\r\n                \r\n                \r\n                \r\nОт министерството уверяват, че промените в наредбата няма да доведат до нужда от допълнителни финансови средства. Очаква се промяната на Имунизационния календар с въвеждането на реимунизация срещу коклюш на 12-годишна възраст да не окаже влияние върху бюджета на Министерството на здравеопазването, както и на бюджета на НЗОК.\r\nФинансовите средства ще са за сметка на намаляването на приемите на основната имунизация с пневмококова конюгирана ваксина от три на два приема и отпадането на проба Манту и реимунизация срещу туберкулоза при деца на 11-годишна възраст.\n\r\n\n\r\n\r\n ", "date": "2019.08.13", "title": "Идея: Намаляват ваксините на бебетата, отпада пробата за манту"}
{"url": "https://www.dnes.bg/stranata/2019/08/13/myj-e-zaginal-pri-pochistvane-na-betonobyrkachka-v-montansko.419451", "text": "Работник на 44 години е загинал при почистване на бетонов възел в Монтанско, съобщиха от Областната инспекция по труда в Монтана.\r\nИнцидентът е станал в село Портитовци, община Бойчиновци вчера. Към 17 часа той чистил бетонобъркачката за смесване на цимент с инертни материали, която била изключена.\r\nПо неизвестни причини машината се включила и го погълнала. Мъжът загинал на място.\r\nПо случая веднага е започнало разследване на инспекцията по труда в Монтана и на полицейската дирекция в града. За сега е изяснено, че загиналият е бил нает с редовен трудов договор, но не е ясно дали са били спазени всички изисквания за безопасност на труда, дали преди смяната са проведени инструктажи за безопасен труд и т.н.\r\nРазследването на трагичния инцедент продължава, обявиха от инспекцията по труда.\r\n ", "date": "2019.08.13", "title": "Мъж е загинал при почистване на бетонобъркачка в Монтанско"}
{"url": "https://www.dnes.bg/snimka-na-denia/2019/08/13/jega-temperaturite-shte-stignat-do-38-s.419454", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес ще бъде слънчево, около и след обяд – горещо. Преобладаващите максимални температури ще са между 33° и 38°, по-ниски по морския бряг, в София около 33°, според  Ще духа слаб до умерен източен вятър. \r\nАтмосферното налягане ще се понижава и след обяд вече ще е малко по-ниско от средното за месеца.\r\nНад Черноморието отново ще е слънчево. Ще духа умерен източен вятър. Максимални температури на въздуха: 27°-30°. Температурата на морската вода е 26°-27°. Вълнението на морето ще е 3-4 бала.\r\nНад планините ще е слънчево. Ще духа слаб, по високите и открити части до умерен източен вятър. Остава топло с максимална температура на височина 1200 метра - около 28°, на 2000 метра - около 21°.", "date": "2019.08.13", "title": "Жега! Температурите ще стигнат до 38°С"}
{"url": "https://www.dnes.bg/stranata/2019/08/13/prodyljava-gaseneto-na-pojara-v-haskovo.419455", "text": "Продължава гасенето на пожара в Хасковско. През цялата нощ имаше дежурни екипи на пожарната и се работеше на място. Огънят се простира на площ от над 2000 декара между селата Брягово, Родопи и Любеново. \r\n\r\nОсновната задача на противопожарните екипи е да не допуснат слизането на огъня към къщите. Пожарът е в труднодостъпна местност, предаде . \r\n\r\nОгънят пламна вчера, около 14.00 часа. За минути хората от селото тръгват с подръчни средства, за да спрат стихията. \r\n\r\nЦялата свободна налична техника в района е на място. Заради сухите трави и храсти, и иглолистните дървета, огънят бързо превзема нови територии. \r\n\r\nНай-вероятната причина за възникването на пожара е човешка небрежност, но според жителите на с. Брягово инцидентът не е случаен. \r\n\r\nПолицията започна разследване.", "date": "2019.08.13", "title": "Продължава гасенето на пожара в Хасково"}
{"url": "https://www.dnes.bg/index/2019/08/13/receptata-dnes-aziatska-salata-s-avokado-i-skaridi.419361", "text": ":\r\n1 пакет паста по избор\r\n250 г бекон\r\n500 г сварени скариди, почистени\r\n2 броя авокадо, обелени, нарязани\r\n1 чаша настърган кашкавал или сирене чедър\r\n1 чаша майонеза\r\n¼ чаша лимонов сок\r\n2 домата (или 2 чушки по избор)\r\n1 чаена лъжичка червен пипер\r\n4 чаши накъсана зелена салата\r\n \r\n:\r\n \r\nКипнете подсолена вода и сварете пастата. Отцедете и охладете. В загрят тиган запържете леко бекона до кафяво. Отцедете от мазнината върху кухненска хартия и го нарежете. В голяма купа подредете листата зелена салата най-отдолу. След това добавете нарязаните домати или чушки, авокадо, сварените скариди, настъргания кашкавал (или чедър по избор), майонезата, лимоновия сок, червения пипер. Сервирайте без да разбърквате.\r\n\r\n", "date": "2019.08.13", "title": "Рецептата Dnes: Азиатска салата с авокадо и скариди "}
{"url": "https://www.dnes.bg/world/2019/08/13/taifunyt-lekima-v-kitai-vze-desetki-jertvi.419456", "text": "При преминаването на тайфуна Лекима в Китай са загинали 49 души, а 21 са в неизвестност, предаде Франс прес.\r\n\r\nБроят на жертвите нарасна, докато най-силният за сезона тайфун продължава да се придвижва на север, посочи агенция Синхуа.\r\n\r\nПоследните данни от неделя бяха за 32 загинали и 16 изчезнали. Повечето от тях станаха жертва на свлачище в провинция Чжъцзян.\r\n\r\nПреминавайки над Източнокитайско море, тайфунът засегна полуостров Шандун, между Шанхай и Пекин. Там загинаха петима души и седем са в неизвестност.\r\n\r\nМатериалните щети в цялата страна се оценяват за момента на 26 милиарда юана (3,3 милиарда евро).\r\n \r\n/БТА/\r\n ", "date": "2019.08.13", "title": "Тайфунът Лекима в Китай взе десетки жертви"}
{"url": "https://www.dnes.bg/sofia/2019/08/13/shefyt-na-sdvr-obeshta-vandalite-koito-potroshiha-zavedenie-v-aresta-dnes.419459", "text": "До края на деня ще бъдат заловени мъжете, които са потрошили вчера столичното заведение \"Бесо\", увери директорът на СДВР ст. комисар Георги Хаджиев. \n\r\nПолицията е задържала поръчителя на атаката, това е партньорът на  собственика на обекта, който беше потрошен от вандали, съобщиха от  полицията.\n\r\nДвамата мъже са съдружници в строителна фирма, работили са по сериозни проекти. Между двамата обаче са възникнали несъгласия. \n\r\n„Между двамата има финансови отношения във връзка с работата им в две общи фирми – не са реализирани доста проекти”, коментира пред bTV Хаджиев без да изпада в детайли.\n\n                    \n                    \n                \r\n                \r\n                \r\n                \r\n„Нито полицията, нито прокуратурата могат да се месят в такива финансови, търговски бизнес дела, но категорично този вандалски акт трябва да бъде осъден и трябва да ви кажем, че ние от вечерта работим изключително активно\", заяви директорът на СДВР. \n\r\nТой обясни, че в момента столичната полиция, заедно с главната дирекция на МВР издирва извършителите и че очаква те да бъдат заловени до края на деня. \n\r\nОказва се, че при атаката вчера, не е подаден сигнал на 112, а на частната фирма, която охранява заведението.\n\r\nСобственикът на заведението все още е в СДВР.\r\n ", "date": "2019.08.13", "title": "Шефът на СДВР обеща: Вандалите, които потрошиха заведение – в ареста днес!"}
{"url": "https://www.dnes.bg/balkani/2019/08/13/bylgari-s-dni-chakat-feribot-ne-mogat-da-napusnat-samotraki.419460", "text": "Стотици българи се оказаха блокирани на гръцкия остров Самотраки. \n\r\nХиляди туристи попаднаха в огнен капан, тъй като на острова гори пожар, а от дни има проблем с фериботния транспорт. \n\r\nТрети ден туристите не могат да си тръгнат от острова заради повреда на ферибота, който превозва пътници и автомобили от острова до пристанищния град Александруполис. Проблем създава и  лошото време, комбинирано със силен вятър.\n\n\r\nХората, чиито резервации са приключили, трябвало да напуснат хотелите. Така се оказало, че мнозина трябва да спят на улицата, а други - в автомобилите си. Гръцките власти търсят вариант за решаване на проблема.\n                    \n                    \n                \r\n                \r\n                \r\n                \r\n„Нощта я прекарахме в колата. В 9 часа вчера чакахме ферибота, имаше 500 коли. Такъв нямаше, чакахме в 7 вечерта, после в 11 вечерта, никакъв ферибот не дойде”, сподели пред Нова телевизия един от бедстващите на острова българи Николай Николов.\n\r\nТой допълни, че е имало майки с деца и бременни жени. Имало е и хора, които са спали по пейките.\n\r\nСпоред него причината за създалата се ситуация не е бил силният вятър. „Него го имаше от вчера. Фериботът го нямаше и в предишните дни. Два дни нямаше вятър, ферибот обаче също нямаше. Аз съм резервирал билета си два месеца по-рано. Има  много хора, които не разполагат с финансов ресурс, за да си позволят хотел”, обясни още българският турист.\n\r\nНиколов обясни, че се очаква в 12.30 часа да се качат на ферибота, но вятърът е силен и е възможно това да не се случи.\r\n ", "date": "2019.08.13", "title": "Българи с дни чакат ферибот, не могат да напуснат Самотраки"}
{"url": "https://www.dnes.bg/mish-mash/2019/08/13/monika-valerieva-samo-v-bylgariia-ne-podkrepiat-populiarnite-lichnosti.419447", "text": "Няколко дни след обира в дома си, Моника Валериева написа дълъг пост във Facebook. В него тя се възмущава от реакцията на обществото относно инцидента и коментира, че \"няма да се наложи да заработва загубеното\". \n\n\r\nЕто целият коментар на моделката, без редакторска намеса:\r\n\"Днес беше първият ден след случилото се в дома ми, в който реших да прегледам пресата.\n\r\nРазбира се, очаквах всякакви измишльотини, разбира се, че се потвърдиха очакванията ми. В медийното пространство съм от около 8-9 години и това не ми прави впечатление. Нито коментарите на хората, защото знам, че българинът има тежък живот и е нормално да е озлобен. Не искам да разочаровам никого, че няма да ходя в Дубай, нито че няма да ми се наложи да \"заработвам\" изгубеното.\n                    \n                    \n                \r\n                \r\n                \r\n                \r\nЧетох дори статуси за моята котка - Карел... Не знам дали мен ме мислите за меркантилна, но масовката беше учудена ,че аз се притеснявам за домашния си любимец и за мен е по-важно той да е добре, защото аз на този свят съм дошла без пари и без бижута и ще си отида без тях.\n\r\nНо семейството, приятелите, любовта, животните (за мен те дори са по-чисти същества) са много по-ценни, те и здравето им, както и моето. Питах се колко хора ще се готови да се простят с техния любимец за почти половин милион лева? Колко? Явно адски много и е адски жалко... След което си мислих, защо се е стигнало до там, българинът да живее в илюзия, че някоя девойка с проституиране ще има тази сума? Мисля че, успокояват техния неуспех с мисълта, че някой продава тялото си и е изкарал тези пари...\n\r\nПосле реших да опровергая тази мисъл, като ги оправдая с това, че съм се снимала за \"Плейбой\", имам приятелки фолк певици или съм снимала риалитита по няколко телевизии. После се опитах да разбера статиите за НАП, чудих се дали българинът не знае, че НАП се сезира не само като стане ,,панаир”!\n\r\nЗащо хората си мислят, че не съм дала договори от счетоводство, нотариус и други институции на разследващите за парите си ,след като искам да се върнат?\n\r\nСъответно документацията ще бъде предадена и на НАП, ако те я пожелаят, ще им бъде съдействано лично от мен. А защо държа такава сума в брой в дома си, аз съм разказала на разследващите и оставям Вас да анализирате ситуацията. Та аз дори съм изпращала документация в банката, с която работя за произход на средства, защото обстоятелствата са затегнати и много хора перат пари. Но нека си мисли българинът, че аз съм по-специална и ме прескачат! Ако така мислят, защо тогава ще ме подценяват, че имам работа и компании, няма логика?\n\r\nИ не на последно място, след централните емисии, в които съобщиха за обира от дома ми, много хора се надигнаха да плюят и питат защооооо, защо по новините се излъчва това?\n\r\nАз реших след целия този шум да споделя някои неща, които разбира се не могат да се излъчат и да взема екрана на новинарския блок и хората са го съкратили до това, което за тях е важно от професионален опит! Тук се задава от някаква психиатърка въпрос за мен? (аз ходя на психиатър, уважавам ги, дори доста) за мен безизвестна жена, но освен психиатърка, тя е автор и на статии!\n\r\nЗащо занимават обществото с мен? Както сама се изразих пред bTV, че има болни деца, хора умират, пари се изкарват...аз съм наясно колко важни неща има, но тази жена трябва да е наясно, че в целия свят, когато се случи подобно нещо с популярен човек за страната си, новините го отразяват. Има хиляди такива случаи. Тя е написала, че била обрана (тя не ги сезирала) не я отразили - но все пак не била Моника Валериева?\n\r\nЩе кажа едно, аз не знам какво мислиш, че седи зад това име и не ме вълнува, знам че щом е важно за теб, по някакъв начин е важно и за други хора, иначе нямаше да е в медийното пространство. Знаеш че, заглавията Ви и имената Ни продават клюките във вестниците и списанията.\n\r\nВ България сме едни популярни личности, в Америка други, във всяка страна ги има.Там ги подкрепят, българинът е смазан, аз го разбирам. Хората имат не лек живот. Но да се радваш на чуждото нещастие и да ти носи щастие, това съм го виждала само и единствено тук, за мое огромно съжаление! Толкова омраза се изсипа, толкова обиди, епитети... до момента се питам защо беше това, заради моята личност ли или заради средствата, с които съм разполагала? И защо трябва да се отчитам на Вас за компаниите ми, парите си, живота си?\n\r\nИ да мила, ти не си Моника Валериева и Да искаш и Да не искаш, никога няма и да си!\n\r\nПожелавам Ви здраве и успех!\"", "date": "2019.08.13", "title": "Моника Валериева: Само в България не подкрепят популярните личности! "}
{"url": "https://www.dnes.bg/health/2019/08/13/za-razhlada-v-jegite-topyl-chai-i-dush.419462", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вече пореден ден страната е обзета от опасно високи температури, които създават предпоставки за много проблеми със здравето. \n\r\nИменно заради жегите десетки хора колабираха в страната и потърсиха лекарска помощ. \n\r\n\"Проблемът е с отделянето на топлина от тялото. Ако се изравнят температурата на тялото и тази навън, тази разлика намалява\", каза кардиологът проф. Младен Владимиров. По думите му идеалният вариант е съчетаване на топъл чай и топъл душ в летните дни.\n\r\n\"Дехидратирането почва с непрекъсната жажда и сух език, голяма отпадналост, както и виене на свят\", посочи той.\n\r\n\"Децата са изключително чувствителни на жегите. Повече от час и половина на плаж не е препоръчително, извън обедните горещи часове\", обясни лекарят пред .\n                    \n                    \n                \r\n                \r\n                \r\n                \r\nТой препоръча в летните горещи дни да заложим на шапки и бели широки дрехи и подчерта, че всяко прегряване на тялото се индикира от прескачане на сърцето и сърцебиене.\n\r\nПроф. Владимиров посочи още, че солта е необходима за организма в горещините, защото задържа водата в тялото ни.", "date": "2019.08.13", "title": "За разхлада в жегите: Топъл чай и душ"}
{"url": "https://www.dnes.bg/stranata/2019/08/13/i-voenni-se-vkliuchiha-v-gaseneto-na-pojara-krai-haskovo.419464", "text": "Военнослужещи от Хасково се включиха в гасенето на пожара между селата Родопи, Любеново и Брягово, съобщи областният управител на Хасково Станислав Дечев пред БТА.\r\n\r\nОбщо 20 военни, подготвени за борба с пожарите, участват в гасенето. На място, за да прокарва просеки е и тежкотоварна машина ВАТ, която е много ефективна при работа в труднодостъпни пресечени местности, какъвто е този район, допълни още Дечев. \nОт пожарната съобщиха, че пожарът, който пламна вчера и обхвана близо 3 000 дка, е локализиран. Вече се работи по неговото окончателно потушаване. \r\n\r\nНа място са 10 противопожарни автомобила, три екипа от Държавно горско стопанство Хасково.\r\n\r\nНяма опасност за хората от селата Любеново, Родопи и Брягово. Няма опасност и за техните имоти или стопанства, информират от Областна администрация Хасково.\r\n\r\nПричините за пожара се разследват от полицията. Работи се по няколко версии.\r\n ", "date": "2019.08.13", "title": "И военни се включиха в гасенето на пожара край Хасково"}
{"url": "https://www.dnes.bg/sport/2019/08/13/rangelov-ne-uspia-da-spre-baiern-za-kupata.419461", "text": "Носителят на Купата на Германия Байерн Мюнхен стартира с очаквана победа защитата си на трофея, след като спечели с 3:1 срещу Енерги Котбус. Мачът се игра пред повече от 20 000 зрителите и бе доста интересен.\n\r\nЗа домакините до 74-ата минута игра българския нападател Димитър Рангелов, който отново е част от състава, но разликата в класите бе твърде голяма и баварците нямаха никакви пробеми.\n\r\nНико Ковач използва доста добър състав, тъй като мачът се явяваше и генерална репетиция за старта на Бундеслигата. В 32-ата минута Кимих намери Кингсли Коман, чийто удар бе спасен от Мозер, след което обаче Роберт Левандовски отбеляза.\n\r\nБаварците си осигуриха спокойствие чак в 65-ата минута, когато Коман набра скорост и с много добър удар от около 19-20 метра прати топката във вратата. Няколко минути преди преди края Леон Горецка направи 3:0 след асистенция на Серж Гнабри. В добавеното време Беркан Таз вкара почетния гол за Енерги от дузпа.\n                    \n                    \n                \r\n                \r\n                \r\n                \r\n\r\n ", "date": "2019.08.13", "title": "Рангелов не успя да спре Байерн за Купата"}
{"url": "https://www.dnes.bg/politika/2019/08/13/plevneliev-za-volkswagen-na-finala-sme-vse-oshte-v-igrata.419467", "text": "Истината е, че сме на финала. Истината е, че решение още няма. Докато една от двете държави не подпише договор с Volkswagen, всяка една от двете страни продължава да участва в състезанието. Това заяви президентът (2012-2017) и член на управителния съвет на Българския автомобилен клъстер Росен Плевнелиев по повод сагата с новия завод на германския концерн. \n\r\nПрез последните седмици спекулациите къде ще избере да построи новата си производствена база автомобилния гигант се засилиха, но повечето анализатори твърдят, че компанията по-скоро ще предпочете турския град Измир.\r\n\n\n\r\nПо думите на Плевнелиев един такъв гигант като германската фирма няма да допусне на финалната права да остане само един участник, който в един момент да не си спази обещанията и да му извива ръцете.\n                    \n                    \n                \r\n                \r\n                \r\n                \r\n\"Длъжни сме да наблюдаваме внимателно този процес. Всички на Балканите наблюдават много внимателно какво ще се случи\", категоричен е бившият президент.\n\r\nТой потвърди, че страната ни е подобрила още офертата пред автомобилният гигант.\r\nПреди дни стана ясно, че България е предложила всички допустими от закона данъчни отстъпки. Премирът Бойко Борисов пък коментира, че дори да не спечелим състезанието с южната ни съседка, самият факт, че сме на финалната права, е достатъчна реклама за нас.\n\r\nСпоред Плевнелиев, ако Volkswagen избере Турция, това ще изпрати много лош сигнал към всички демократично мислещи хора на Балканите.\n\r\n\"Категорично не съм съгласен с тезата на министър-председателя на Долна Саксония, че именно защото и в Турция има много демократично мислещи хора, една инвестиция на Volkswagen там би подкрепила тях\", каза още той.  \n\r\n ", "date": "2019.08.13", "title": "Плевнелиев за Volkswagen: На финала сме все още в играта!"}
{"url": "https://www.dnes.bg/business/2019/08/13/oia-giur-poema-rykovodstvoto-na-spodeleniia-centyr-za-uslugi-na-koka-kola-hbk.419469", "text": "Оя Гюр поема поста Shared Services Transition Director в Споделения център за услуги на Кока-Кола Хеленик Ботълинг Къмпани, който се намира в София. На новата си позиция г-жа Гюр ще отговаря за оптимизиране на процесите и работата на компанията и предоставяне на най-добрите услуги за всички дружества на Кока-Кола ХБК, както и на доставчици и клиенти. \n\r\nТя ще ръководи над 600 професионалисти, които извършват финансови и счетоводни дейности, подпомагат администрирането на процеси в сферата на човешките ресурси и осъществяват управлението на бизнес данните за Групата Кока-Кола ХБК, оперираща в 28 държави.\n\r\n\"Щастлива съм, че ставам част от голямото семейство на Кока-Кола Хеленик в България. Тук компанията има уникално присъствие, предлагайки разнообразие от възможности за кариерно развитие в различни професионални области - от продажби, маркетинг и снабдяване до финанси, счетоводство, човешки ресурси и информационни технологии. Нашата компания е признат източник на таланти за Групата Кока-Кола ХБК и аз ще продължа да подкрепям растежа и развитието на нашите професионалисти“, заяви г-жа Гюр.\n                    \n                    \n                \r\nОя Гюр има бакалавърска степен по икономика от университет \"Босфора“ в Истанбул, както и магистърска степен по банково дело и финанси от университет \"Уелс“ в Обединеното Кралство.\n\r\nПрез 1996 г. Оя Гюр става част от системата на Кока-Кола и оттогава заема различни длъжности, включително финансов директор и директор \"Връзки с инвеститорите“ в Кока-Кола ХБК. Притежава повече от двадесет години опит в сферата на бързооборотните потребителски стоки и солиден опит като финансов директор и финансов мениджър на водещи компании на пазара в областта на банковото дело и финансите, селското стопанство, петрол и газ.", "date": "2019.08.13", "title": "Оя Гюр поема ръководството на Споделения център за услуги на Кока-Кола ХБК"}
{"url": "https://www.dnes.bg/sofia/2019/08/13/kyde-niama-da-ima-voda-v-sriada-v-sofiia.419471", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 14 август 2019 г. (сряда), във връзка с подмяна на пожарен хидрант и спирателен кран на  ул. „Перник“ жк. „Зона Б-19“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Александър Стамболийски“, ул. „Перник“, ул. „Алдомировска“, бул. „Тодор Александров“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\n                    \n                    \n                \r\n                \r\n                \r\n                \r\nНа 14 август 2019 г. (сряда), във връзка с диагностика на уличен водопровод на  ул. „Студен кладенец“ местност „Гърдова глава“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Студен кладенец“ от ул. „Булаир“ до ул. „Клек“, ул. „Клек“, ул. „Булаир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Булаир“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\r\n\"Софийска вода\" АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.08.13", "title": "Къде няма да има вода в сряда в София?"}
{"url": "https://www.dnes.bg/notifikacii/2019/08/13/v-sidni-myj-namushka-jena-s-noj-kreshti-allah-akbar.419472", "text": "Австралийската полиция арестува нападател, намушкал жена с голям кухненски нож и викал \"Аллах акбар\" в Сидни, предадоха Франс прес и Ройтерс.\n\r\nМъжът се опитал да атакува и други хора в центъра на най-големия австралийски град. \n\r\nПолицията потвърди, че той е задържан и че намушканата жена е откарана в болница и е в стабилно състояние.\n\r\nНа разпространени от австралийски медии кадри се вижда как скочилият върху покрива на автомобил нападател размахва кухненския нож и крещи \"Аллах акбар\" (Бог е най-велик), като в същото време приканва полицаите да го застрелят.\n\r\nПо време на операцията по задържането на мъжа властите отцепиха центъра на Сидни. Според полицията опасността за обществената сигурност е отминала, отбелязва ТАСС, цитирана от БТА.\r\n  \r\r\n                \r\n                \r\n                ", "date": "2019.08.13", "title": "В Сидни мъж намушка жена с нож, крещи \"Аллах акбар\""}
{"url": "https://www.dnes.bg/stranata/2019/08/13/lokaliziran-e-pojara-pri-depoto-za-otpadyci-krai-shishmanci.419458", "text": "Пожарни екипи дежуриха през нощта в депото за отпадъци край пловдивското село Шишманци, където вчера пламна пожар. Огънят е локализиран и не се разраства, но тлее в дълбочина. \n\r\n\r\nДостъпът до цялата зона около депото е забранен. Огнището на пожара е на дълбочина 7-8 метра в сектор, до който не могат да достигнат противопожарните автомобили и това затруднява гасенето. \r\n\r\nПревантивно се оросяват и секторите около огнището, за да се намалят емисиите от пушек, съобщава Bulgaria ON AIR. \r\n\r\nКметът на с. Шишманци призова хората чрез листовки да останат по домовете си при затворени прозорци. \r\nПрез целия ден в понеделник експерти на инспекцията по околна среда замерваха въздуха в населените места наоколо. \r\n\r\nНяма отчетено завишаване на нормите. Задушливата миризма обаче се усеща навсякъде в района.", "date": "2019.08.13", "title": "Локализиран е пожара при депото за отпадъци край Шишманци"}
{"url": "https://www.dnes.bg/stranata/2019/08/13/otmeniat-bedstvenoto-polojenie-zaradi-chumata-v-svishtov.419457", "text": "Очаква се днес да отменят бедственото положение в община Свищов, което беше наложено заради заразата от африканска чума по свинете, съобщава . \n\n\r\n\r\nБедственото положение беше удължено заради загробването на 17 хиляди прасета от фермата в село Българско Сливово и нуждата от допълнителна дезинфекция на площадката за загробване.\r\n\r\nВ Пазарджишко над 90 на сто от прасетата са умъртвени. От днес инспекторите на областната дирекция на Агенцията по безопасност на храните започват проверка в личните стопанства. \r\n\r\nПроверките ще обхванат 77 населени места, които попадат в 20-километровите санитарни зони на петте промишлени свинекомплекса в областта. \r\n\r\nВ региона няма огнища на африканска чума, заради това стопаните се вдигнаха на протести и получиха отсрочка за доброволно унищожаване на прасетата.", "date": "2019.08.13", "title": "Отменят бедственото положение заради чумата в Свищов?"}
{"url": "https://www.dnes.bg/obshtestvo/2019/08/13/shefyt-na-fond-zemedelie-shte-maha-kyrlejite-ot-sistemata.419470", "text": "\"Познавам голяма част от дефектите в системата, което няма да е добре за лошите герои\", заяви пред БНР директорът на Държавен фонд \"Земеделие\" Васил Грудев. Той обясни, че за него разликата между лоши и добри герои е дали \"са част от системата със смислени действия, или са кърлежи, които се прилепват към определени финансови потоци и се пробват да изсмукват тези потоци, не там, за където са предназначени\". Грудев оглави фонда на 19 юли.\n\n\r\n\n                    \n                    \n                \r\n                \r\n                \r\n                \r\n, след като ги идентифицира и уточни, че вече има уволнени четирима служители на фонд \"Земеделие\" поради съмнения в безкористното изпълнение на служебните им задължения - най-високо стоящият е началник на отдел.\n\r\nНовият директор обеща, че ще се постарае да се усвоят всички евросубсидии въпреки закъсненията, направени от предишната администрация на фонд \"Земеделие\". По програмата за най-малките земеделски производители обаче няма да се усвоят изцяло финансовите средства до края на годината. \n\r\n\"Рисковете, към края на годината, са такива, че за да се справим с тях, ще трябва да извършим плащания със средства от Програмата и на част от площните мерки, тези които се финансират от Програмата за развитие на селските райони\", уточни Васил Грудев . \n\r\nДиректорът на фонд \"Земеделие\" обеща, че на проекти по различните мерки на европрограмите.", "date": "2019.08.13", "title": "Шефът на фонд \"Земеделие\" ще маха \"кърлежите\" от системата"}
{"url": "https://www.dnes.bg/balkani/2019/08/13/v-kapan-na-samotraki-bylgari-ne-poluchavat-pomosht-ot-vynshno-ministerstvo.419495", "text": "Вече три дни стотици туристи, сред които и много българи са блокирани на гръцкия остров Самотраки. Причината е, че фериботът до Александрополис не работи. На голяма част от хората им се налага да спят на улицата или в колите си, а от снощи на острова се разпали и пожар.\r\nНито гръцките, нито българските власти дават информация дали скоро ще има ферибот, разказва пред bTV един от блокираните там българи Николай Николов.\n\n\r\n\"От три дена сме в тази ситуация на наредени коли до пристанището. Властите не казват нищо. Свързахме се с българските власти, които обещаха да сътрудничат, а вече четвърти-пети ден никой не ме потърси.\"\r\n                    \n                    \n                \r\n                \r\n                \r\n                По думите му времето от вчера се е влошило и заради това едва ли ще има и този ден ферибот.\r\nСпоред Николов, създалата се ситуация идва от превозвача, който е трябвало да има два кораба, от които единият бил счупен, а другият се развалил преди дни. Други фирми се опитали да го заместят, но заради настъпилото лошо време не могли да стигнат и така хората се озовали в капан.\r\n\"Разговарях с консулите в Солун и Атина. Те ми казаха, че ще ми дават информация, но така и не съм получил обаждане от тях. От Външно министерство също ни обещаха да сътрудничат, но все още никой не се е свързал\", обясни мъжът.\r\nНиколай Николов допълни, че вчера за последно се е чул с български консул, който му обещал, че ще има ферибот или в 11, или 7 часа вечерта, но след като нямало такъв, дори не го предупредили.\r\nВ момента, по думите му опашката около пристанището е около километър, като много от хората са се изнесли да си търсят подслон, докато ситуацията се промени. Самият Николов също си е намерил вече къде да спи. Все още има средства, но е въпрос на време да свършат.\r\nПо думите му на острова има поне 20-30 семейства българи, сред които и малки деца.", "date": "2019.08.13", "title": "В капан на Самотраки: Българи не получават помощ от външно министерство"}
{"url": "https://www.dnes.bg/world/2019/08/13/bylgariia-se-mychi-pak-da-stane-tranzitior-na-ruski-gaz.419463", "text": "Диалогът между Русия и България по време на Първия Каспийски икономически форум в Туркменистан ни връща към политиката на големите обвързвания, пише руското бизнес издание \"Економика сегодня\".\n\r\n\"Твърде популярна преди периода на санкции\" срещу Русия, тази политика предвиждаше да се интегрират помежду си две интеграционни обединения - Европейският и Евразийският съюз, пояснява Станислав Бишок, изпълнителен директор на международната мониторингова организация CIS-EMO.\n\r\nЕлектронният вестник коментира вчерашния разговор между руския премиер Дмитрий Медведев и българския му колега Бойко Борисов на туркменистанския форум. Медведев припомни идеята за съвместяване на черноморското и каспийското измерение, за да носят те дивиденти на държавите и народите от двете страни. Борисов посочи на свой ред, че регионът разполага с \"огромни възможности\", а България, разположена от другата страна на Черно море, е \"един вид вход към европейския континент\".\n                    \n                    \n                \r\n                \r\n                \r\n                \r\n\"Търговските отношения, железопътният транспорт, автомобилните комуникации, морският транспорт, хъбовете, каквито има и в България, и в Русия северно от този регион, предполагат огромни възможности\", каза българският министър-председател.\n\n\r\nКолкото до Русия и България, съвместяването на черноморското и на каспийското им измерение трябва да се разглежда по-скоро символично, тъй като България е членка на ЕС. А общата рамка на ЕС спрямо Русия е вече даденост и се определя от санкциите, отбелязва Станислав Бишок.\n\r\nСъщевременно \"България, както и всички останали страни от ЕС, при все че се обявява за възстановяване на отношенията с Русия в рамките на Европа,\r\nникога обаче не използва правото си на вето, щом стане дума за продължаване на антируските санкции. Ако София разполагаше с необходимия суверенитет и самостоятелност във воденето на външна политика, България на първо място би проявила интерес към енергийни проекти, съвместни с Русия\", убеден е експертът.\n\r\nПет години след спирането на проекта \"Южен поток\" България отново се мъчи да стане страна-транзитьор на руски газ - този път в рамките на \"Турски поток\", допълва изданието, цитирано от БТА.\n\r\nСтанислав Бишок изтъква, че България проявява интерес и към общи с Русия инфраструктурни и логистични проекти, също и в сферата на селското стопанство. София би желала Русия да отвори пазарите си за български стоки, добавя той. Аналитикът съзира \"голям потенциал\" в руско-българското икономическо сътрудничество, най-вече в информационните технологии, медицинската промишленост, енергийното, транспортното и селскостопанското машиностроене. България вече е натрупала и позитивен опит от експлоатация на обекти, конструирани и строени с руско оборудване и технологии, подчертава наблюдателят.\n\r\nВзаимните посещения, диалогът между руски и европейски политици водят до общо разбиране - поне на нивото на отделни държави, \"че историята със санкциите не е вечна, а Москва и европейските държави имат далеч повече общи интереси, отколкото разделителни линии\", резюмира експертът на \"Економика сегодня\".\r\n ", "date": "2019.08.13", "title": "България се мъчи пак да стане транзитьор на руски газ"}
{"url": "https://www.dnes.bg/stranata/2019/08/13/beden-bogat-koi-kakyv-e-opredelia-nova-metodika.419468", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         България отчита сериозен спад в различни сектори, които според експерти не са се наблюдавали от шест години. Моментно колебание или неизбежна реалност?\n\n\n\n\r\n\"Проблемът е, че производството спада с 5,6% на годишна база. Това е най-големият спад от 2013 година насам. България се влияе от факторите, които движат световната икономика - търговската война между САЩ и Китай, пониженото потребление на Китай, което се отразява пък много върху икономиката на Германия, която е основен търговски партньор на страната ни\", отбеляза  пред  икономистът Юлиан Войнов. \n                    \n                    \n                \r\n                \r\n                \r\n                \r\nИкономистът Георги Вулджев пък допълни, че каквото и да направи държавата, в краткосрочен план би било изключително трудно да се повлияе на всички тези процеси.\n\r\n\"Това е една глобална тенденция. В краткосрочен план е трудно да се влияе на тези процеси. Върви се към рецесия, особено в Европа, тъй като в редица ключови страни се наблюдава забавяне на индустриалното производство и все по-слаб износ\", каза той.\r\nСпоред Войнов към рецесия на световната икономика принос има не само влошените отношения между САЩ и Китай, но и сериозно влияние оказва и икономиката на Великобритания, която отбелязва отрицателен ръст на брутния си вътрешен продукт.\r\nСпециалистите отбелязаха още, че намаляват чуждестранните инвеститори, които напускат страната и отиват в съседни държави.\r\nСпециалистите коментираха и новата методика, по която ще се определя кой е беден и кой не е. Промените са по предложение на социалния министър Бисер Петков. \n\r\nМетодиката, по която в момента се определя линията на бедност, е  въведена преди повече от 10 години - през 2006 и оттогава е  актуализаирана само веднъж - през 2007 година. Според НСИ линията на  бедност за миналата година е 321 лв, но според Евростат тя е била 351 лв.\r\n\"Тези промени биха били подобрение в прецизността на изчисленията и ще се оравни с европейския стандарт\", отбеляза Вулуджев.\r\n\"Зависи как се правят изчисленията. Досега сме свидетели, че синдикатите имат своя методологика, според която българите са много бедни, но публиката няма достъп до тази методология.\", допълни и Войнов.\n\r\nСпоред националната статистика под прага на бедността в България живеят над милион и половина души или 22 на сто от населението на страната. \r\n ", "date": "2019.08.13", "title": "Беден - богат: Кой какъв е определя нова методика"}
{"url": "https://www.dnes.bg/temida/2019/08/13/razkriha-porychitel-na-ubiistvo-na-didjei-ot-2015-godina.419505", "text": "В ареста за срок до 72 часа с цел довеждането му в съда е задържан Григор К., обвинен от Окръжната прокуратура във Варна  като съучастник и поръчител на убийството на варненския диджей Тодор Тодоров, извършено с особена жестокост.\n\r\nПрокуратурата е внесла вече искане във Варненския окръжен съд 47-годишният обвиняем да бъде задържан под стража, съобщават от Държавното обвинение. \n\r\nПрипомняме, че 46-годишният известен в крайморския град диджей Тодор Тодоров беше убит в края на февруари на 2015 година. По тялото на мъжа бяха открити няколко прободни рани. \n\r\nДнес прокуратурата твърди, че в продължилото над четири години разследване на убийството са събрани достатъчно писмени доказателства и експертизи за виновността на Григор в извършване на предумишленото убийство. \n                    \n                    \n                \r\n                \r\n                \r\n                \r\nОбвинението го сочи като подбудител на престъплението, умишлено склонил физическият извършител Константин Б. да извърши убийството чрез обещание и даване на 20 000 евро.\n\r\nПрекият извършител на деянието - 50-годишният Константин, пък вече е с мярка за неотклонение \"задържане под стража\" с определение на Варненския окръжен съд от юли тази година.\n\r\nУбийството с особена жестокост на варненския диджей е било извършено с нож на 26 февруари 2015 г. пред дома му в кв. „Левски“. Нападателят причакал жертвата си пред входа и нанесъл изненадващо смъртоносните удари. След това избягал.\n\r\nДнес, 13 август, в 14 часа състав на Варненския окръжен съд ще се произнесе по искането на Окръжната прокуратура подбудителят на тежкото престъпление Григор К. да бъде задържан под стража.", "date": "2019.08.13", "title": "Разкриха поръчител на убийство на диджей от 2015 година"}
{"url": "https://www.dnes.bg/sport/2019/08/13/brazilec-stava-nacional-bala-go-hvyrlia-sreshtu-angliia.419512", "text": "Бразилската звезда на Лудогорец Вандерсон може да дебютира за националния отбор на България в европейската квалификация с Англия на \"Уембли\", която е на 7 септември, .\r\n\r\nКрасимир Балъков искаше крилото още за квалификациите през юни, но тогава документите на бразилеца не бяха готови. Вандерсон е на 31 години, като от 5 години играе за Лудогорец, за който има близо 220 мача. \r\n\r\nЕдин от най-големите таланти на родния футбол в последните няколко години Божидар Краев също ще бъде върнат в тима, след като прави силно начало на сезона в португалския Жил Висенте. \r\n\r\nСпоред запознати Балъков е приготвил още изненади в състава за мача с \"Трите лъва, но кои ще бъдат те ще стане ясно след седмица.\r\n ", "date": "2019.08.13", "title": "Бразилец става национал, Бала го хвърля срещу Англия"}
{"url": "https://www.dnes.bg/mestni-izbori-19/2019/08/13/vmro-bsp-i-dps-v-cik-ni-sabotirat-za-mestniia-vot.419510", "text": "Представителите на БСП и ДПС в ЦИК саботират ВМРО за изборите. \"ВМРО – Българско национално движение“ е изпратило жалба до Върховния административен съд (ВАС) срещу Решение на Централната избирателна комисия (ЦИК), което е от 9 август тази година, съобщиха от партията.\r\nПатриотите оспорват отнетото им право да излъчат свои представители при преговорите за сформиране на Общински избирателни комисии (ОИК), които се полагат по квота от отминалите евроизбори.\r\nВМРО има свое представителство в Европарламента – двама евродепутати - Ангел Джамбазки и Андрей Слабаков, и по Избирателния кодекс има право да излъчи свои представители в преговорите при кметовете за ОИК, припомнят Патриотите.\n                    \n                    \n                \r\n                \r\n                \r\n                \r\nСпоред тях при вземане на Решението си ЦИК не се е съобразила с нормата на чл. 75, ал. 2 от Изборния кодекс.\r\n\"В консултациите участват парламентарно представените партии и коалиции, и партиите и коалициите, които имат избрани с техните кандидатски листи членове на Европейския парламент от Република България, но не са парламентарно представени. В консултациите може да участват и други партии и коалиции“, се казва в мотивите на жалбата на ВМРО до ВАС.\r\nВъпросното решение - 600-МИ/09.08-2019 г. на ЦИК, е взето с гласовете на членовете ѝ, които са от квотата на ДПС и БСП. За пореден път става видно, че тези две формации открито саботират честния изборен процес и принципа на равнопоставеност на политическите партии, пише още в съобщението.\r\nПо внесената от ВМРО жалба ВАС ще се произнесе днес, 13 август.", "date": "2019.08.13", "title": "ВМРО: БСП и ДПС в ЦИК ни саботират за местния вот "}
{"url": "https://www.dnes.bg/stranata/2019/08/13/shefyt-na-pojarnata-za-shishmanci-uplytnete-prozorcite.419501", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължават усилията ни по овладяване на пожара на депото в Шишманци, обяви шефът на ГДПБЗН главен комисар Николай Николов, който посети мястото на огъня. \n\n\"Три са важните неща, на които обръщаме внимание. На първо място това е контролът на въздуха. Той се контролира в съответствие с посоката на вятъра. По тази причина в момента измервателните станции са в Болярино, накъдето духа\", каза Николов, цитиран от \"Фокус\".\n\r\nТой подчерта, че не са отчетени критични нива на замърсяване, които да са опасни за живота и здравето на хората. \"Въпреки това ние се обръщаме към гражданите с апел да уплътнят прозорците и вратите си, докато не им се каже, че нещата са безопасни\", добави Николов. \n                    \n                    \n                \r\n                \r\n                \r\n                \r\nШефът на пожарната посочи, че се осъществява и контрол на пътния трафик на магистрала \"Тракия\" във връзка с пожара.\n\r\n\"В посока София и в посока Бургас има колеги от \"Пътна полиция\", които имат задача своевременно да предупредят, ако видимостта бъде намалена. Говорим за ранно предупреждение, още от Пловдив или Стара Загора\", добави Николов.\n\r\nПо думите му се полагат и усилия по погасяване на пожара, като е осигурено достатъчно количество вода, както и земна маса за запръстяване. На терен има и достатъчно техника.\r\n ", "date": "2019.08.13", "title": "Шефът на пожарната за Шишманци: Уплътнете прозорците!"}
{"url": "https://www.dnes.bg/world/2019/08/13/triiset-postradali-pri-pojar-na-turskiia-ostrov-marmara.419509", "text": "Трийсет души са пострадали при пожар, разразил се вчера на турския о-в Мармара в Мраморно море, съобщи турската телевизия НТВ. \r\n\r\nПострадалите от дима при пожара са били приети в болница. Сред тях има и няколко пожарникари.\r\n\r\nТурските власти евакуираха вчера хотел и 60 къщи на острова, тъй като пламъците достигнаха населено място. \r\n\r\nПри пожара са били нанесени щети на три къщи и на сграда, в която се намират квартири на жандармеристи.\r\n\r\nПожарникарите успяха да овладеят пожара десет часа след избухването му. Усилията им бяха възпрепятствани от силните ветрове.\r\n\r\nОбщо 110 души с 50 пожарни коли и хеликоптери за гасене на пожари участваха в потушаването на пламъците.\r\n\r\nПри пожара изгоряха 80 хектара горски площи и бяха убити много диви животни.\r\n\r\nВластите предприеха разследване по случая.\r\n\r\nСпоред информация на телевизия СиЕнЕн-Тюрк досега е задържан един човек в рамките на разследването.\r\n\r\n ", "date": "2019.08.13", "title": " Трийсет пострадали при пожар на турския остров Мармара"}
{"url": "https://www.dnes.bg/crime/2019/08/13/sysedi-hvanaha-kradec-v-krachka-dokato-razbiva-mazetata-im.419516", "text": "Съседи в блок в Русе спипаха 36-годишен мъж, докато краде от мазетата им.\r\n\r\nНа 11 август около 20:05 часа в полицията е постъпил сигнал от живеещи в блок на ул. Байкал в крайдунавския град, съобщава МВР.\r\n\r\nСъседите разказали на полицаите как спрели непознат мъж, който засекли да излиза от входа им, носейки чанти с различни вещи. Впоследствие видели, че вратата водеща към мазетата е разбита, както и една от вратите на помещение, собственост на техен съсед. \r\n\r\nКрадецът предал на служителите на реда взетите от него предмети – ъглошлайф, инструменти, ВиК части и др. \r\n\r\nМъжът бил отведен във Второ РУ и задържан.", "date": "2019.08.13", "title": "Съседи хванаха крадец в крачка, докато разбива мазетата им"}
{"url": "https://www.dnes.bg/festivali/2019/08/13/vienski-virtuozi-ni-vdyhnoviavat-za-mocartovi-praznici.419480", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Само за 35 години житейски път ненадминатият австрийски гений Моцарт е сътворил над 600 композиции. Той е повлиял сериозно на музиката в класическата епоха, а съвсем скоро ще се състои 15-ото издание на фестивала \"Моцартови празници\".\r\nВиенски виртуози откриват събитието, което ще се проведе на езерото в Правец от 23 до 25 август. Музикантите от \"Моцарт трио\" ще изнесат камерен концерт, включващ произведения на Моцарт, Шостакович и Дворжак. \n\r\n\"Гледала съм винаги на този фестивал с изключително уважение и респект, защото е посветен на творчеството именно на Моцарт. Тазгодишното издание е по-камерно, но не количеството концерти определя качеството. Имаме застъпени много емблематични творби на Моцарт. Откриването е с \"Моцарт трио\" от Виена.\r\n                    \n                    \n                \r\n                \r\n                \r\n                Те са прекрасни музиканти, неслучайно заслужили името си. Свирили са в една огромна част от престижните европейски и световни зали, прекрасни музиканти, специалисти са в интерпретация на Моцарт\", обясни  артистичният директор проф. Борислава Танева в \"България сутрин\".\n\r\nПредТанева сподели, че вторият концерт в програмата подава ръце на младите изпълнителни, а именно на лауреатите от тазгодишния конкурс \"Панчо Владигеров\".\n\r\n\"Една от основните идеи в моята концепция е точно това - да се дава път на българските и младите музиканти\", заяви артистичният директор на фестивала.\n\r\nВ програмата на \"Моцартови празници\" ще участва и Ивайло Василев, наричан \"Малкият Моцарт\". Той е само на 11 години, но вече има солиден опит зад гърба си. \"Това е личното мое бижу в тези концерти\", коментира още Танева и допълни, че той  ще открие и сезона на  \"Софийска филхармония\" на 12-и септември. \n\r\nПрограмата ще бъде закрита от Софийската филхармония с Реквием на Моцарт в памет на Христина Ангелакова - дългогодишен артистичен директор на фестивала.", "date": "2019.08.13", "title": "Виенски виртуози ни вдъхновяват за  \"Моцартови празници\""}
{"url": "https://www.dnes.bg/obshtestvo/2019/08/13/mvnr-turistite-ot-samotraki-shte-bydat-izvozeni-utre.419513", "text": "Няма пряка опасност за българските туристи, блокирани на остров Самотраки, съобщи външното ни министерство. \n\r\nГенералното ни консулство в Солун е в постоянен контакт с гръцките власти, следи ситуацията и е готово да окаже съдействие при необходимост, се посочва в съобщението.\n\n\n\r\nПрез последната седмица бяха преустановени курсовете на големия ферибот \"Азорес Експрес\", което доведе до редица проблеми с транспортирането на намиращите се на острова туристи. В момента на Самотраки има около 1500 туристи, предимно от Румъния, както и от България, Сърбия, Франция, Великобритания и Италия.\n\r\nОсигурени са храна, питейна вода, медицинско обслужване и стоки от първа необходимост. Хотелиерите правят значителни намаления на нощувките, а общинските власти предоставят безплатни стаи за настаняване, включително в училищата. Областната управа финансира раздаването на безплатна храна за нуждаещите се.\n                    \n                    \n                \r\n                \r\n                \r\n                \r\nГръцкото министерство на корабоплаването е взело решение туристите да бъдат извозени от катамарана \"Андрос Джет\" /с капацитет 600 пасажери и 75 автомобила/, който ще извършва от утре, 14 август, по три курса на ден.\n\r\nВъзникнал по-рано пожар на острова е потушен и не застрашава живота на туристите, посочват от дипломатическото ведомство.\n\r\nПри нужда от съдействие българските граждани могат да се свържат с Генералното ни консулство в Солун на телефони: +30 2310 829 210; +30 2310 869 520.\n\r\n ", "date": "2019.08.13", "title": "МВнР: Туристите от Самотраки ще бъдат извозени утре"}
{"url": "https://www.dnes.bg/redakcia/2019/08/13/kakvo-znaem-za-burevestnik-koito-prichini-edin-mini-chernobil.419500", "text": "Както Запада предположи, взривът, който уби седем души на военен полигон в Русия, се е случил при тест на ново ядрено оръжие – най-вероятно ракетата \"Буревестник\". Именно за нея Путин твърдеше, че е „непобедима“, но прототипът причини „“, както се изразиха експертите. \n\r\nПо време на церемонията в памет на жертвите руските власти не уточниха дали става дума наистина за \"Буревестник\", но бяха категорични, че \"работата по новите видове оръжия ще бъде продължена докрай\".\r\nСпоред експертите, както в повечето случаи, Русия прикрива информация и инцидентът може би е бил много по-сериозен, отколкото властите искат да признаят. Навярно вторият най-лош ядрен инцидент в пост-съветска Русия, след взрива в Чернобил през 1986 г.\r\r\n                \r\n                \r\n                Технологията на \"Буревестник\" копира тази на американската. Ето какво знаем за нея и инцидента.\r\nВеднага след взрива градовете в близост засякоха \"краткотраен скок в нивата на радиация\". Местните хора се паникьосаха и започнаха масово да купуват йод. Според данните на Greenpeace, радиацията всъщност е била 20 пъти повече от нормалното, а от организацията настояха Русия да даде адекватно обяснение на случващото се.\r\nНорвегия, която също се намира в близост до военния полигон, не засече покачване на нивата на радиация около територията си.\r\nОще през 2018 година пред зала, пълна с елита на Русия, Путин разкри началото на програмата в разгара на кампанията си за президент. Всички станаха на крака и го аплодираха, тъй като възможностите на \"Буревестник\" всъщност почти нямат лимит.\r\nЗадвижваната от миниатюрен ядрен реактор крилата ракета има  обсег и може да лети в продължение на дни. Тя се движи близо до земната повърхност, така че е почти несваляема от съществуващата система за противоракетна отбрана. Нейната технология напомня тази на американската  SSC-X-9 Skyfall.\r\nРакетата носи името \"Буревестник\", като птицата, която според моряците предвещава идващата буря. Специално за избора му, власите организираха конкурс. На второ място остана друго лаконично наименование на оръжието - \"Изненадата\".\r\nЕстествено, предимството на тази ракета е в задвижването от ядрен реактор. Благодарение на него тя има неограничен обсег, докато останалите оръжия, захранвани от течно гориво могат да изминат около 1000 мили. Самият Путин показа видео на ракетата, която преминава на зиг-заг между планински върхове.\r\n\r\nСпоред тайните служби на САЩ, това невероятно оръжие с неограничен обсег досега е изминал едва 22 мили. Американската армия също е имала идея да започне работа по ракета, задвижвана от ядрен реактор, но се е отказала, тъй като имало един основен проблем в дизайна – ракетата бълвала радиоактивни отпадъци, докато летяла.\r\n„Русия се движи към задънена улица с този проект. САЩ опита да създаде ядрена ракета, но бързо осъзнахме, че това е невъзможно“, твърдят от Федерацията на американските учени“.\r\n", "date": "2019.08.13", "title": "Какво знаем за \"Буревестник\", който причини един мини Чернобил? "}
{"url": "https://www.dnes.bg/obshtestvo/2019/08/13/planinski-spasiteli-izkachiha-lenin-i-elbrus.419514", "text": "Планински спасители от столичния отряд са покорили на 7 август втория по височина връх в Памир - Ленин (7134 м), съобщиха от БЧК. \r\n\r\nВръх Ленин е най-високата точка на Заалайския хребет и е разположен на границата между Киргизстан и Таджикистан. \r\nПо-късно спасителите са се спуснали със ски по Северната стена на върха до Лагер 1 (4 400 м).\r\n\r\nКолегите им от спасителния от отряд в Троян успешно са изкачили на 8 август първенеца на Европа, Русия и Кавказ - връх Елбрус (5 642 м).\r\n\r\nПокоряването на най-високия европейски връх е част от програмата за повишаване на физическата и специализираната подготовка на спасителите и е посветено на 30-годишнината от експедицията до Елбрус, организирана от техни предшественици.", "date": "2019.08.13", "title": "Планински спасители изкачиха Ленин и Елбрус"}
{"url": "https://www.dnes.bg/temida/2019/08/13/viziiata-geshev-glavniiat-prokuror-ne-e-vsevlasten-shte-se-oglasiavat-dokazatelstva.419549", "text": "Грешният извод за безконтролната власт на прокурора, който е dominus litis - \"господар на досъдебното производство\", следва да бъде разсеян чрез публично оповестяване на резултатите от съдебния контрол. Ще насърчавам публичността, при стрикно изпълнение на стандартите, заложени в Конституцията. Това пише в , която единствният кандидат за главен прокурор - Иван Гешев, представи днес пред Висшия съдебен съвет.\r\nС това става ясно, че тенденцията от последните седмици за представяне пред обществото на доказателствен материал по дела с изключителен обществен интерес ще продължат. Припомняме, че през годините такива мерки бяха взимани само по делата за \"бебетата във фризера\", когато  тогавашният вътрешен министър Цветан Цветанов реши да убеди обществото, че трима горнооряховски лекари „умишлено са умъртвили“ живо бебе, \"тефтерчето на Златанов\"и т.нар. Костинбродска афера - и трите пропаднали в съда. Преди седмици прокуратурата отново предприе оповестяване на доказателства по случая с хакерската атака над сървъри на НАП и делото срещу ИТ компанията \"ТАД Груп\".\r\n\n\n\r\n                    \n                    \n                \r\n                \r\n                \r\n                \n\r\nСамият Гешев определя своята визия с две думите - надграждане и промяна. В над 30 страници, той излага подробно своето виждане за работата на прокуратурата до момента и за целите, които той си поставя, ако бъде избран на поста. \n\r\nОсновна отправна точка на неговия мандат пък ще бъде отпадането на Мониторинговия доклад по правосъдието на Европейската комисия и завършването на процеса на съдебната реформа.\n\r\nВ началото на своята аргументация, Гешев е представил личната си биография на магистрат и е изложил своите мотиви за заемане на длъжността. Той е убеден, че опитът му в системата ще му позволи да влезе в работния процес без срок за адаптиране и че ще може ефективно да се справи с отговорностите и предизвикателствата. \n\r\n\"Вярвам, че работодател на магистратите са българските граждани и ние сме длъжни да му дадем \"продукта\", който те очакват от нас. Този продукт се нарича справедливост\", пише Иван Гешев. \n\r\nВ една от най-важните глави - \"Отговорност и отчетност на главния прокурор за работата на Прокуратурата\", Иван Гешев изразява мнение, че Държавното обвинение следва се реформира, така че да отговаря на обществените очаквания. \n\r\n\"Продължителното функциониране на мониторинговия механизъм в настоящата му форма постепенно започва във вътрешен план да се ползва като инструмент за политическо противопоставяне и не мисля, че е пресилено да се каже, че в определени моменти предпоставя разделение и между органите на съдебната власт, което неминуемо пречи да се отговори на обществените очаквания за справедливост\", убеден е кандидатът.\n\r\nТой обещава да продължи отчетността на главния прокурор, не само пред Висшия съдебен съвет, а и пред обществото, включително \"чрез използване на нови форми на публично представяне на резултатите от дейността на Прокуратурата, най-вече по дела за корупция, битова и организирана престъпност\". Не се уточнява какви ще са тези нови форми на комуникация.\n\r\nИван Гешев смята да продължии  реформата на Цацаров за окрупняване на районните прокуратурати с цел постигане на оптимално съотношение спрямо съдилищата. \n\r\nВ своята Концепция, кандидатът Гешев иска и законодателни промени, които да гарантират само административни наказания за лица, които са дали подкуп на висши държавни служители, но решат да сигнализират властите. \n\r\n\"Това би увеличило съществено активността на гражданите да съобщават за подобен род негативни явления\", пише Гешев. \n\r\nСъщата е идеята, когато се преследва организирана престъпна група - ако член на банда реши да съдейства на разследващите да бъде изключен от наказателна отговорност или да бъде въведена редукция на неговото наказание. \n\r\nИнтересна е бележката на Иван Гешев по отношение на последователността и предвидимостта в прокурорската работа. В тази точка той разсъждава върху \"вътрешното убеждение\" на обвинителите да повдигат или прекратяват преписки. Според него, това \"вътрешно убеждение\" не е някаква \"имагинерна величина\", а е резултат на анализ на събраните в хода на разследването данни. \n\r\n\"Тя обаче не може да служи като основание за отказа да се вземе решение или да се вземат решения, които не отговарят на стандартите за ефективно и качествено правоприлагане. Затова не считам да толерирам подобно поведение и ще бъда гарант за пълна професионална свобода на прокурора\", изтъква той. \n\r\nОгромна част от Концепцията е отделена за изброяване на достиженията на Прокуратурата до момента, за нейната работа по делата на организирани престъпни групи, корупция и битова престъпност. \n\r\nОсвен това, той поема ангажимент за постепенно подобряване именно на материалната база, включително сградни фондове, автомобили и компютри.", "date": "2019.08.13", "title": "Визията \"Гешев\": Главният прокурор не е всевластен, ще се огласяват доказателства"}
{"url": "https://www.dnes.bg/snimka-na-denia/2019/08/13/i-utre-ni-chakat-goreshtini-no-vecherta-idva-zahlajdaneto.419508", "text": "През нощта времето ще е ясно със слаб до умерен вятър от изток-югоизток. Утре отново ще е слънчево и горещо. \n\r\nПо-късно следобед от северозапад ще се заоблачи и привечер в крайните западни райони ще има краткотрайни валежи от дъжд с гръмотевици. Там ще има условия за градушки. Ще духа слаб до умерен вятър от изток-югоизток, който вечерта в Северозападна България ще започне да се ориентира от северозапад, съобщават синоптиците от НИМХ.\n\r\nМаксималните температури ще са между 33 и 38 градуса.\n\r\nВ планините ще е слънчево. Привечер от северозапад ще се заоблачи и в крайните западни райони ще има краткотрайни валежи от дъжд с гръмотевици. Ще духа слаб, по високите и открити части до умерен вятър от север-северозапад. Остава топло с максимална температура на височина 1200 метра около 27 градуса, на 2000 метра - около 20 градуса.\r\n                \r\n                \r\n                \r\nПо Черноморието ще е слънчево. Ще духа слаб до умерен североизточен вятър. Максималните температури ще са 27-30 градуса. Температурата на морската вода е 25-27 градуса. Вълнението на морето ще е около 3 бала.\n\r\nВ четвъртък и петък с умерен, в Дунавската равнина и временно силен северозападен, през втория ден в Източна България, и север-североизточен вятър, през страната ще премине студен атмосферен фронт. \n\r\nТемпературите ще се понижат и в петък максималните ще бъдат между 27 и 32 градуса. На места от северозапад на югоизток ще превали и прегърми. \n\r\nВ отделни райони по преминаващия фронт през нощта срещу четвъртък и в четвъртък, главно в Западна и Централна България, а в петък в Южна България, са възможни и по-интензивни локални явления и градушки.", "date": "2019.08.13", "title": "И утре ни чакат горещини, но вечерта идва захлаждането"}
{"url": "https://www.dnes.bg/stranata/2019/08/13/29-godishen-pochina-sled-tokov-udar-ot-elektricheska-kitara.419555", "text": "29-годишен карловец бе убит от ток, докато свирел на китара. Нелепата случка се разиграла във великотърновското село Габровци на 11 август. В неделя вечерта той бил ударен от ток, докато свирел на електрическа китара, предава \"Борба\".\n\r\n\r\n\r\nФаталният инцидент станал около 19 часа. На място веднага бил повикан екип на Спешна помощ, но лекарите не могли да направят нищо друго, освен да констатират смъртта, посочиха от ЦСМП – Велико Търново.", "date": "2019.08.13", "title": "29-годишен почина след токов удар от електрическа китара "}
{"url": "https://www.dnes.bg/sofia/2019/08/13/fandykova-otchete-55-mln-lv-investicii-v-obshtinskoto-zdraveopazvane.419511", "text": "\"Тази година инвестирахме около 400 хиляди лева във физиотерапии в общо три поликлиники и една общинска болница“, това каза кметът на София Йорданка Фандъкова пред журналисти, след проверката на доставеното ново оборудване за нуждите на физиотерапията - сектор \"Физикална и рехабилитационна медицина\" в Диагностично-консултативен център - 14, предава агенция \"Фокус\".\n\n\r\n\"Тук провеждат своята рехабилитация нашите \"Златни момичета\" – отборът по художествена гимнастика. Видяхте колко много пациенти има. След обновяването на физиотерапията има повече от два пъти увеличение на броя на пациентите, които се лекуват и възстановяват тук. За мен здравето на хората е най-важното за качеството на живот на хората в нашия град. Ние искаме да живеем в здрав и активен град. За последните 4 години инвестираме 55 млн. лв. в общинското здравеопазване. Общинският съвет подкрепа идеите за развитие на общинското здравеопазване\", каза кметицата.", "date": "2019.08.13", "title": "Фандъкова отчете 55 млн. лв. инвестиции в общинското здравеопазване"}
{"url": "https://www.dnes.bg/stranata/2019/08/13/nebesniiat-spektakyl-perseidite-otkyde-da-go-nabliudavame.419477", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тази нощ небето ни предложи зрелищен звездопад. През август може да се наблюдава най-интензивния \"звездопад\" през лятото - метеорния поток \"Персеиди\". През този месец той е най-активен и никой не знае тяхната бройка.\n\r\n\"Пълната луна през изминалата нощ опита да засенчи кулминацията на метеорния поток. Тя създаваше светъл фон, на който слабите метеори не могат да бъдат наблюдавани. Затова е по-добре спектакълът да съвпадне с безлунна нощ\", каза пред  Пенчо Маркишки, физик в Института по астрономия с Национална астрономическа обсерватория към БАН.\n                    \n                    \n                \r\n                \r\n                \r\n                \r\nОбикновено в максимума на Персеидите, считани за един най-впечатляващите \"звездопади\", се виждат около 100 метеора на час. Те се движат със скорост от около 60 километра в секунда или 250 пъти по-бързо от реактивен самолет.\n\r\nКогато достигнат земната атмосфера с тази невероятна скорост, тези частици изгарят при температури между 3000 и 10 000 градуса - около 10 пъти по-високи от тази на вулканична лава. \n\r\nМетеорният поток е светлинно явление, причинено от малки частици, които навлизат в земната атмосфера. Повечето от тях не са по-големи от песъчинки. Те са получени от разрушаването на комети, породили куп метеорни тела - ледени и прахови частици, въртящи се по предишните им орбити.\n\r\n\"В голям град като София светлинното и праховото замърсяване пречат на наблюдението на метеорите. Най-добрата гледка би била от планината, където въздухът е чист и е доста по-тъмно\", отбеляза ръководителят на катедра Астрономия към СУ \"Св. Климент Охридски\" доц. Евгени Овчаров.", "date": "2019.08.13", "title": "Небесният спектакъл Персеидите - откъде да го наблюдаваме?"}
{"url": "https://www.dnes.bg/zvezdi/2019/08/13/7-g-zaedno-naum-shopov-i-tea-praznuvat-na-moreto.419536", "text": "„Седем години заедно, а едва сега откриваме наистина важните неща в живота. Нямам търпение да ги открия всичките, с теб. Обичам те“. Това написа Наум Шопов-младши в Instagram и публикува кадър с неговата годеница Теа Минкова. Снимката, на която той е клекнал и целува корема ѝ на фона на лазурното море, трогна последователите им.\r\nБъдещите родители са на почивка по родното Черноморие, където отпразнуваха 7 години откакто са двойка. Двамата не спират да споделят снимки от своята ваканция.\r\n„7 години обич. Толкова се чудих какво да напиша под тези снимки – едната направена в началото на връзката ни, а другата сега... та май така ще ги оставя просто. Обичам те, Шопов – и тогава и сега и утре и винаги“, написа от своя страна бременната Теа, която също отбеляза хубавия повод с няколко романтични снимки от красивия морски залез.\r\n                    \n                    \n                \r\n                \r\n                \r\n                „Много мило! Обичайте се и бъдете щастливи!“, „Прекрасни сте! Бъдете благословени!“, поздравяват ги техни фенове.\r\nПо-рано Теа, която вече е в петия месец, показа и снимки по бански. Тя се чувства отлично и не спира да спортува.\r\nСпоред близки до младата двойка, Наум и Теа смятат да сключат брак преди бебето да се роди.\r\n\r\n ", "date": "2019.08.13", "title": "7 г. заедно: Наум Шопов и Теа празнуват на морето"}
{"url": "https://www.dnes.bg/crime/2019/08/13/kradci-sviha-zlatni-bijuta-za-nad-10-000-lv.419478", "text": "Златни накити на обща стойност над 10 000 лв. са откраднати от къща в разградското село Беловец, съобщиха от ОДМВР - Разград. \r\n\r\nСигналът за кражбата е подаден на 12 август в РУ - Кубрат. 48-годишна жена е заявила, че са изчезнали 41 грама златни накити от къща в кубратското село Беловец. \r\n\r\nСпоред жената между 3 и 10 август от дома ѝ са откраднати обици, колиета и гривни – 14 и 18 карата. Златните бижута били поставени в дамската ѝ чанта в гардероб в една от стаите. \r\n\r\nНанесената щета е за над 10 000 лева. По случая е започнато разследване.", "date": "2019.08.13", "title": "Крадци свиха златни бижута за над 10 000 лв."}
{"url": "https://www.dnes.bg/business/2019/08/13/krizata-v-italiia-niama-da-ima-globalno-vyzdeistvie-v-evropa.419556", "text": "Политическата криза в Италия към момента не би се отразила в общоевропейски план. Тя е по-скоро краен пример за случващото се в целия западен свят. Това мнение изрази  ефира на .\r\nПолитическата система на Италия е известна със своята динамика, изтъкна Щурм, като допълни, че безпрецедентен в случая е месецът, в който се случва политическата криза в държавата. Досега кризите от този тип винаги са се осъществявали в друг период, а не в този, предшестващ решаването на бюджета, особено при наличието на такъв проблем със задлъжнялостта, каза още политологът.\r\n                    \n                    \n                \r\n                \r\n                \r\n                В историята на Италия след Втората световна война са се сменили 65 правителства, разкри гостът. Количеството и текучеството говорят за тази динамичност. Сегашното правителството на Джузепе Конте на практика е точно в средностатистическото положение от година и половина живот на едно правителство, поясни той.\r\n\"\"Лига\" и \"Пет звезди\" - двете популистки партии, лява и дясна, са в коалицията, създадена преди година и половина по волята на избирателите. Коалиционната им култура се задържа допреди няколко седмици, когато трябваше да се гласува казус за жп линия, където \"Пет звезди\" остана в малцинство и в двете камари на парламентаq и заради това се стига до настоящия конфликт\".\r\nМатео Салвини, лидерът на \"Лига\", иска да предизвика предсрочни избори, а почти всички останали желаят да ги избегнат, подчерта Петър Щурм. Целта на \"Лига\" бе северната част на Италия да стане по-независима от централната власт в Рим. Но откакто Салвини оглави партията, пое друг курс - реши да я направи масова, дясна популистка по същността си. Всъщност \"Лига\" печели позиции с твърдата си политика спрямо мигрантите, по-точно с антимигрантската риторика на Салвини, твърди той.\r\n\"Лига\" води консервативна икономическа политика - намалиха данъците до последната възможност, която конституцията позволява. Увеличиха необлагаемия минимум. Това е пример за традиционен консерватизъм. Затегнаха и контрола спрямо хората, които укриват данъци. Бюджетният дефицит на фона на предишни години се представя много по-добре. Задлъжнялостта е от предишно време\".\r\nПолитологът посочи, че оттук нататък предстои да се извърви дълъг процес дали правителството ще падне. Ако падне - каква е алтернативата? Трябва да се реши въпроса за парламента, категоричен е той.\r\n\r\nПри всички положения най-големият въпрос, касаещ подема на националпопулизма, е свързан с идентичността, а не толкова с икономиката, смята гостът. Не всички в европейските общества са съгласни с либералния ред; че имиграцията трябва да бъде свободна; мнозина се дразнят от собствена загуба на статут. Десният популизъм ще бъде интегриран в идеологията на съвременния европейски свят. Европа ще стане повече Европа на нациите, отколкото федерален съюз, но ще продължи да бъде силна и единна\", отбеляза Петър Щурм. \r\nВижте още на сайта на .", "date": "2019.08.13", "title": "Кризата в Италия няма да има глобално въздействие в Европа"}
{"url": "https://www.dnes.bg/world/2019/08/13/v-parij-chistiat-400-te-tona-olovo-ot-notr-dam.419493", "text": "Парижката префектура започна днес нова мащабна операция за почистване от олово на кварталите край катедралата \"Нотр Дам\", съобщи радио \"Франс енфо\", цитирано от ТАСС.\n\r\nТова е втората поредица от мерки за почистване на улици и площади във френската столица след пожара в емблематичната църква през април, когато заедно с пушека и пепелта в околната среда попаднаха близо 400 тона олово от покрива на сградата.\n\n\n\r\nПо данни на радио \"Франс енфо\" първата операция, когато районът бе чистен главно с вода, е била призната за неефективна. \n\r\nСега улиците около \"Нотр Дам\" първо ще бъдат измити със специален химически препарат под свръхвисоко налягане. После асфалтът, пейките и стълбовете ще бъдат намазани със специален гел, който поглъща оловото. След седмица, щом изсъхне, той ще бъде отстранен.\n                    \n                    \n                \r\n                \r\n                \r\n                \r\nКогато всички процедури приключат, ще бъде направена нова проверка за съдържанието на олово в тази част от града.\n\r\nМестните власти съобщиха, че програмата за специално почистване ще продължи до 23 август. Ще бъдат затворени няколко улици и близката метростанция, а редица автобусни маршрути ще бъдат променени, пише БТА.\n\r\nВ момента всички ремонтни дейности, свързани с катедралата, временно са спрени, за да се разработят по-ефикасни мерки за защита от олово, които да предпазят хората, работещи на обекта. Ако инспекторите по труда ги одобрят, от 19 август работата постепенно ще бъде подновена.\r\n ", "date": "2019.08.13", "title": "В Париж чистят 400-те тона олово от \"Нотр Дам\""}
