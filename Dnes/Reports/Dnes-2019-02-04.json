{"url": "https://www.dnes.bg/obshtestvo/2019/02/04/vyzrastta-na-decata-v-internet-vse-po-niska-a-riskovete.401186", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди да започнем да живеем в света на технологиите, опасностите бяха само навън. Сега обаче лошото дебне зад всеки дигитален ъгъл и все по-често започваме да си даваме сметка, че с Интернет го каним и в собствения си дом. \n\r\nХейтът и онлайн заплахите в социалните мрежи стават все по-често явление. Само с помощта на няколко клика можем да създадем фалшив профил и дори да извършваме престъпления - да изнудваме, да осъществяваме финансови измами. Данните ни са по-незащитени, отколкото сме си мислили, а информацията ни се превръща в разменна валута не само за водещите компании и големите риби в областта на рекламата, но и активно се използва от недоброжелатели. \n                    \n                    \n                \r\nВ бързо развиващата се дигитална среда тормозът над подрастващите става все по-лесно постижима цел, алармираха само преди дни от УНИЦЕФ по повод кампанията си, с която се борят да спрат насилието над деца в училище. Според статистиката случаите на тормоз в интернет през 2016 година са 38%. \n\r\nКолко често ставаме жертви на хакери и кои са най-големите опасности в интернет - коментар в предаването “Директно” по телевизия на Антоанета Василева от safenet. \n\r\n\"Все по-често децата са в интернет. Възрастта става все по-ниска и е ключово да учим децата да разпознават рисковете в интернет и родителите да внимават и да контролират времето, което децата им прекарват в интернет\", алармира Василева. \n\r\nПо думите и когато едно дете си създаде профил на възрастен, защитите които имат социалните мрежи, отсъстват. Профилите на децата са достъпни, има достъп до цялата им информация и снимки. Голяма част от тези случаи става и с помощта на родителите, което показва, че те не са наясно с опасностите, които дебнат в мрежата.\r\n ", "date": "2019.02.04", "title": "Възрастта на децата в интернет - все по ниска. А рисковете?"}
{"url": "https://www.dnes.bg/eu/2019/02/04/avtobusi-voziat-pytnici-s-dyrveni-platna-vmesto-prozorci.401173", "text": "\nКризата в Украйна се отразява на пътническия транспорт. В два от най-големите градове в страната – Одеса и Харков, започнаха да заменят прозорците на градските си автобуси и маршрутки с дървени плоскости, съобщава traffic.od.ua\n\n\r\n\"Нововъведенията\" събудиха множество негативни коментари в социалните мрежи.\r\nСпоред украинската медия тази замяна не може да гарантира безопасността на пътниците, което е притеснителен факт. \"Дървените автобуси\" започнали да се движат из градските пътища от края на месец декември миналата година. \n\r\nОбяснението за нелепо изглеждащите автобуси е просто – няма пари, налице е кризисна ситуация с обслужването в градския транспорт на морския град Одеса. Подменят се само най-нужните части в автобусите, но ако ремонтът превиши 300 долара, то возилото се изоставя в гаражите, чакайки „по-добри“ времена, коментират от traffic.od.ua.\n                    \n                    \n                \r\n ", "date": "2019.02.04", "title": "Автобуси возят пътници с дървени платна вместо прозорци "}
{"url": "https://www.dnes.bg/akoshtete-vqrvaite/2019/02/04/aleks-raeva-na-pochivka-na-maldivite-s-mariia-ignatova.401123", "text": "Певицата Александра Раева също избяга от студа и снега у нас. Тя се отдаде на една от своите страсти - гмуркането и публикува  снимки от преживяванията си на Малдивите. Чаровната изпълнителка е там в компанията на близката си приятелка и колежка - Мария Игнатова.\r\nСнимките от подводния свят, които звездата показва, са впечатляващи и тя получи поздравления за тях от фенове в социалните мрежи. Алекс и преди често е ходила на екзотични дестинации, за да практикува гмуркане.\r\n \r\nЕто какво написа певицата като коментар: \"Запали ме един човек преди 12 години, като ме гмурна със себе си и след това се записах на курс след курс, след курс. Това е занимание, което ако го усетиш от първия път става болестно състояние и мислиш само за това. Всеки сериозен дайвър го вълнуват различни неща под водата... някои ги дърпа дълбочинното и техническо гмуркане, други пещери, трети фотографията( като мен), четвърти просто се наслаждават. Но за да стигнеш до което и да е от тези неща си трябва знания, труд и опит, като всяко едно нещо... Но тук нещата са малко по-отговорни и опасни, защото от всичко това ти зависи живота. Това определено е изживяване, което искрено пожелавам на всеки!\".\r\n \r\n", "date": "2019.02.04", "title": "Алекс Раева на почивка на Малдивите с Мария Игнатова"}
{"url": "https://www.dnes.bg/rusia/2019/02/04/boklukchiiskata-reforma-vdigna-rusnacite-na-protesti.401156", "text": "В над 10 руски града бяха организирани протестни митинги срещу плановете на властите по сметосъбирането, които предвиждат боклуците на столицата Москва да бъдат извозвани в по-бедни и често в екологично запазени северни райони на страната, предаде Асошиейтед прес.\n\r\nДемонстрациите по места събраха между няколко десетки и 1000 участници в региони от Северозападна Русия до Сибир. Най-големите митинги се състояха в Архангелска област, на Бяло море. Именно там се предвижда да бъде депонирана сметта на Москва.\n\r\nНад 1000 души участваха в протеста в областния център Архангелск въпреки суровия студ от минус 21 градуса. Те носеха плакати \"Не искаме боклуците на Москва\" и \"Крайморието не е бунище\", визирайки района край Бяло море.\n                    \n                    \n                \r\nБи Би Си съобщи, че протестите на много места са насочени и срещу започналата цялостна реформа на сметосъбирането и сметообработването в страната, според която във всяка област трябва да се появи по един оператор за извозването и преработката на твърдите комунални отпадъци, по своевременното извеждане на сметта от градските бунища и по тяхното поддържане. Руснаците освен това за първи път ще трябва да плащат отделно такса смет, която, според местни чиновници, ще бъде около 120-130 рубли на човек (около два долара).\n\r\nНа много места протестите са били свързани най-вече с това, че в местата, където реформата е започнала, таксата се събира, а сметта не се извозва. Такива са били демонстрациите в Новосибирск, Красноярск, Нижни Новгород, Омск, Ярославъл и другаде.\n\r\nНедоволни от новата система и от плановете за замърсяването на Севера са поискали да организират протестна акция и на Пушкинския площад в Москва, но властите не са разрешили с аргумента, че оттам започват много туристически маршрути из столицата. Първите протестни акции в руската столица са започнали още миналата зима в някои столични предградия, когато няколко деца били хоспитализирани заради отравяния, свързани с препълнянето и лошата поддръжка на крайградските сметища.\n\r\nПриродозащитници наричат плановете за прехвърляне на отпадъците на Москва на Север \"неморални\" и призовават властите вместо това да инвестират в разделното им събиране и в операции по рециклиране.\r\n \r\n/БТА/\r\n ", "date": "2019.02.04", "title": "\"Боклукчийската реформа\" вдигна руснаците на протести"}
{"url": "https://www.dnes.bg/tenis/2019/02/04/zvezdite-ot-sofia-open-tropnaha-horce-pred-arena-armeec.401183", "text": "\n\r\nВчера в София започна тенис турнира Sofia Open и още със старта си донесе радост на българската публика. Александър Лазаров триумф над Лукаш Лацко, а днес подбеди номер 154 в света Лука Вани и продължава право напред в основната схема на състезанието.\r\nНо не може да става дума само за спорт. След края на тежкия ден, тенисистите се озоваха пред \"Арена Армеец\" където разпуснаха след двубоите и силните емоции с едно класическо българско хоро.\r\n\r\n ", "date": "2019.02.04", "title": "Звездите от Sofia Open тропнаха хорце пред \"Арена Армеец\""}
{"url": "https://www.dnes.bg/stranata/2019/02/04/mitnichari-zadyrjaha-nezakonni-3000-kutii-cigari-i-150-l-alkohol.401107", "text": "Митничари са задържали 3088 кутии (61 760 къса) цигари от различни марки, облепени с валидни български акцизни бандероли, както и 147,5 литра етилов алкохол на граничен пункт \"Дунав мост 2\", съобщават от Агенция \"Митници\".\n\r\nНередовната стока е открита при проверка на лекотоварен автомобил, превозващ групажни пратки от България към Германия и Великобритания. Откритите цигари са от различни марки, предлагани на българския пазар и са били облепени с валидни български акцизни бандероли, разпределени в количества между 1878 кутии и 160 кутии в пратка.\r\nЗа големите количества цигари, макар и облепени с български бандерол, не са представени изискуемите документи по ЗАДС за превоз на акцизни стоки. Освен цигарите, в две пратки са открити и 147,5 литра етилов алкохол, с мирис на ракия, в пластмасови бутилки с различна вместимост - от туби от 10 л до 1,5 л разфасовки, също без документи.", "date": "2019.02.04", "title": "Митничари задържаха незаконни 3000 кутии цигари и 150 л алкохол "}
{"url": "https://www.dnes.bg/technology/2019/02/04/kak-zukyrbyrg-otbraniava-miliardnata-si-kompaniia.401111", "text": "За пръв път 34-годишният Марк Зукърбърг не пише тези думи към своите последователи във Facebook. Досега мрежата на Зукърбърг бе първият избор на рупор, но миналата седмица той реши, че иска да достигне до друга целева група: читателите на американския вестник Wall Street Journal.\r\nТой се опитва да защити своя бизнес модел: свободен достъп до мрежата срещу потребителски данни за реклама.\r\nСлед скандалната за Facebook 2018 г. изискванията за регулиране стават все по-силни. Зукърбърг иска да предотврати най-лошото за своята 40-милиардна група - продажбите биха могли да се сринат заради ограниченията за достъп.\r\nВъпреки това Марк не пише нищо ново в своята колонка. Главният изпълнителен директор влиза в ролята на оправомощен и визионер: милиарди хора намират Facebook за полезен; в компанията са създали услуги, които са популярни и необходими ежедневно. \"Вярвам, че всеки трябва да има глас\", продължава той. Следователно свободният достъп до мрежата е от решаващо значение.\r\n                    \n                    \n                Зукърбърг остава неясен за това колко данни съхранява Facebook за потребителите си. Скандалите около руската манипулация на изборите в САЩ, злоупотребата с данни от Cambridge Analytica и мащабният достъп до потребителски данни от избрани партньорски компании не се крие. Той просто пише „че най-важните принципи около данните са прозрачност, избор и контрол\". Потребителите трябва да могат ясно да решат как ще се използва тяхната информация. \"Ние вярваме, че решение, което затвърждава тези принципи в интернет, ще бъде добро за всички\", продължава той.\r\nЗукърбърг иска да сигнализира готовност за партньорство на политиците и в същото време да предотврати разрушаването на бизнеса си.\r\nКакво свърши по същото време друг топ мениджър - Шерил Сандберг, ", "date": "2019.02.04", "title": "Как Зукърбърг отбранява милиардната си компания? "}
{"url": "https://www.dnes.bg/cars/2019/02/04/avtopazaryt-obnoviavame-parka-bavno-neusetno-pochti.401135", "text": " Продължава тенденцията за намаляване на дела на автомобили втора употреба при общите продажби в България и през 2018 г. Това стана ясно по време на пресконференция на Прес Авто Клуб България.\r\nСпоред председателя на сдружението Борислав Цаков през изминалата година съотношението между нови и употребявани коли на българския пазар е било 1 към 6,2. През 2017 г. на всеки осем стари автомобила е бил продаван един нов. Според Цаков тенденцията за постепенно обновяване на автопарка се очаква да продължи.\r\nСпециалистът коментира и данните за общите продажби на леки автомобили, които доближават силните нива от 2007 г. и 2008 г.\r\n„39 984 нови лекотоварни автомобили бяха продадени в България през 2018 г., като малко не достигна бройката да се закръгли“, подчерта още експертът, като добави: „Това затвърждава и още една тенденция от гледна точка на обновяването на родния автопарк – сделките с употребявани коли все още са в пъти повече от тези с нови, но съотношението се подобрява трета поредна година“.\r\n                    \n                    \n                Според него системата „бонус малус“ е опит на държавата да облекчи КАТ при задължението за налагане на глоби, като провиненията на шофьорите ще се отразяват директно върху размера на задължителната застраховка „Гражданска отговорност“.\r\nУвеличаването на разходите за поддръжка на личните автомобили влияе и върху размера на продажбите на леки коли, пояснява Цаков.\r\n„Лидери в продажбите на нови автомобили са Dacia с 4,666 хил. продадени коли, Renault и Skoda”, заяви още той.\r\nПри луксозните марки е отчетен над 10 на сто ръст на продажбите,  а клиентите са избрали екстравагантни нови автомобили, като продадени са четири броя нови Tesla, седем нови Ferrari и по една бройка Lamborghini и Rolls Royce. Начело на този сегмент обаче е BMW с 1,11 хил. продадени автомобила.\r\nОт средата на 2018 г. на българския пазар се появява и индийската компания Mahindra, като от нейните модели до края на декември са продадени 8 броя.\r\n„Дизеловите автомобили продължават да доминират на пазара, но през последните години непрекъснато се увеличава делът на бензиновите двигатели“, подчерта Цаков.\r\n\r\n ", "date": "2019.02.04", "title": "Автопазарът: Обновяваме парка бавно, неусетно почти"}
{"url": "https://www.dnes.bg/notifikacii/2019/02/04/detstvo-zad-reshetkite-700-turski-deca-v-zatvor-s-maikite-si.401136", "text": "\r\nДетство зад решетките. Така расте 2-годишният Мираз, едно от децата, което е в турски  затвор, заедно със своята майка. Гюнистан Акбаба подкрепя прокюрдска партия и заради това се озовава в затвора. \n\r\nЧенгиз Акбаба, бащата на Мираз, поддържа контакт с други мъже, чиито съпруги са осъдени по политически причини. Някои от тези жени са осъдени заради терористична пропаганда само заради няколко коментара в социалните мрежи. \n                \n                \r\nЗаради новите антитерористични закони в Турция, Мираз и майка му са принудени да делят килия заедно с 14 други затворнички. \n\r\n2-годишният Мираз не познава друго, освен малкия, бетониран двор на затвора. Още две години той ще расте така - събота на площадката с баща си, през останалото време в затвора с майка му, \n\r\n\"Детето не разбира, че тя е затворена. Дано само не му останат някакви травми\", казва пред \"\" Ченгиз. \n\r\nСемействата, преминали през това, не им дават големи надежди. \n\r\n10-годишният Реназ е прекарла 3 години в затвора с майка си и до ден днешен носи травмите си. Неговият баща разказва, че нощем лампата в коридора трябва да свети, силните шумове също стряскат 10-годишното момче. \n\r\nТакава е съдбата на над 700 деца, затворени с майките си в затворите. За държавата тези деца просто не съществуват. Служителите в затворите не са обучени да работят с малки деца, а правителството не е наясно в кои затвори има деца и колко са на брой.\r\n", "date": "2019.02.04", "title": "Детство зад решетките: 700 турски деца в затвор с майките си"}
{"url": "https://www.dnes.bg/notifikacii/2019/02/04/nikolas-maduro-moli-papa-francisk-za-pomosht.401184", "text": "Президентът на Венецуела Николас Мадуро взима отчаяни мерки за да спаси позицията си. В интервю, излъчено днес за италианска телевизия, той заяви, че е написал писмо, в което се моли на папа Франциск да окаже помощ за диалога относно страната му, предаде Асошиейтед прес.\r\n\n\n\n\r\nПред \"Скай Ти Джи 24\" с измъчен тон той заявил, че се надява писмото вече да пристигнало във Ватикана или ако не, то поне да пътува натам. Мадуро очаква също така да получи и положителен отговор на молбата си.\r\nПричината, поради която венецуелският лидер е избрал папата за свой съюзник е проста - той работи  \"в услуга на Христовата кауза и че в този дух\" е поискал от папа  Франциск да съдейства и да подсили диалога с всички свои възможности и  желание. \r\n                \n                Мадуро призова Европа да не бъде \"повличана от безумието\" на президента  Доналд Тръмп и да не съдейства за нарастване на вероятността за  чуждестранна интервенция.\r\nМеждувременно, Чехия, Португалия и Финландия също признаха опозиционера Хуан Гуайдо за легитимен президент на на Венецуела, въпреки че по-рано днес Мадуро отхвърли призивите на останалите държави да свика избори. Според още осем европейски държави, лидерът е дошъл на влат чрез изборни манипулации.\r\nМадуро беше особено остър в критиките си към испанския премиер Педро Санчес, който също като него е социалист. Мадуро заяви, че ако срещу него бъде извършен преврат, Санчес \"ще има кръв по ръцете си\". В речта си Мадуро добави, че не приема ултиматуми от никоя страна.\r\nТой се противопостави и на усилията под егидата на САЩ да се достави хуманитарна помощ във Венецуела под формата на храни и лекарства с думите, че страната му не е \"страна на просяци\".\r\nВ изказването си от днес Мадуро обяви и че в сряда започва да събира подписка срещу военна интервенция на САЩ във Венецуела, предаде ТАСС. Речта си Мадуро произнесе на военен парад във венецуелския щат Арагуа, състоял се в чест на 27-та годишнина от опита за преврат на група военнослужещи начело с Уго Чавес.\r\n\"Призовавам венецуелския народ заедно да се обявим срещу заплахата да бъде използвана военна сила от правителството на САЩ. От сряда в цялата територия на страната ще започнат да се събират подписи, които да бъдат предадени в Белия дом така, че тези заплахи да бъдат отхвърлени. Призовавам венецуелския народ да подпише (този документ)\", каза Мадуро.\r\nХуан Гуайдо от своя страна изказа благодарност в Туитър към лидерите от ЕС, които, по думите му са подкрепили борбата на Венецуела за свобода.", "date": "2019.02.04", "title": "Николас Мадуро моли папа Франциск за помощ"}
{"url": "https://www.dnes.bg/sport/2019/02/04/grisho-zapazva-miastoto-si-v-ranglistata.401130", "text": "Най-добрият български тенисист Григор Димитров остава на 24-ото място в световната ранглиста на АТП.\r\nДимитров има актив от 1610 точки. Начело в класацията е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8320 точки и Александър Зверев (Германия) с 6475 точки. \r\n \r\n\r\n \r\n1 (1). Новак Джокович (Сърбия) 10955 точки\r\n2 (2). Рафаел Надал (Испания) 8320 точки\r\n3 (3). Александър Зверев (Германия) 6475 точки\r\n4 (4). Хуан Мартин дел Потро (Аржентина) 5060 точки\r\n5 (5). Кевин Андерсон (Южна Африка) 4845 точки\r\n6 (6). Роджър Федерер (Швейцария) 4600 точки\r\n7 (7). Кей Нишикори (Япония) 4100 точки\r\n8 (8). Доминик Тийм (Австрия) 3960 точки\r\n9 (9). Джон Иснър (САЩ) 3155 точки\r\n10(10). Марин Чилич (Хърватия) 3140 точки\r\n \r\n", "date": "2019.02.04", "title": "Гришо запазва мястото си в ранглистата"}
{"url": "https://www.dnes.bg/politika/2019/02/04/bylgariia-i-makedoniia-dva-bratski-naroda-za-primer.401185", "text": "\n\r\nВ приятелска атмосфера се състоя срещата между Бойко Борисов и македонския му колега Зоран Заев, предаде агенция \"Фокус\".\r\n\"Току-що завърши една близка и приятелска среща с моя добър приятел  Бойко. Нашите две държави са пример за новата реалност на Балканите –  два братски народа, които създадоха отношение на близко приятелство.  Македония премина през сериозни политики. Преди няколко дни нашият  парламент прие устава за промяната на името, а след това ратифицирахме и  Преспанския договор. И изразяваме огромна благодарност на българския  народ и премиера Бойко Борсов, защото това нямаше да е възможно, ако  Борисов със своята храброст, със своя европейски дух и по европейски  начин, типичен за 21 век, не спомогна за подписването на договора за  добросъседство между България и Македония. Благодарение на този договор  лично аз като премиер на Македония имах храброст и сила да продължа и да  вляза в обществения спор за името на нашата държава“, каза Заев\r\n                    \n                    \n                Той посочи, че Македония благодари на България за това, че държавата ѝ е помогнала да получи историческия шанс да стане 30-ият член на НАТО.\r\n\"Ние се превърнахме в държава, в която има мир, сигурност и стабилност. И всички наши съседни държави ще имат интерес от това“, категоричен бе Заев.\r\nТой посочи, че Македония ще има шанс още през юни да започне преговори за членство и в Европейския съюз. По думите му това е възможно, защото по време на европредседателството си България е поставила във фокуса на вниманието Западните Балкани.", "date": "2019.02.04", "title": "България и Македония - два братски народа за пример!"}
{"url": "https://www.dnes.bg/football/2019/02/04/kolko-silen-e-real-madrid-shte-se-vidi-v-el-klasiko-i-sreshtu-atletiko.401131", "text": "Седмицата се очертава като изключително тежка за европейския клубен шампион Реал Мадрид.\r\n \r\nВ сряда \"белият балет\" гостува на големия съперник Барселона в първи 1/2-финален мач от Купата на Краля. При последната визита на \"Камп Ноу\", \"кралете\" бяха направени на пух и прах – 1:5, което коства поста на треньора Юлен Лопетеги. На негово място дойде Сантяго Солари и това ще е първо \"Ел Класико\" за младия спец.\r\n \r\nВ Ла Лига Реал има визита на Атлетико Мадрид и успех на \"Уанда Метрополитано\" ще запази живи илюзорните шансове за титла. Тези два сблъсъка ще ни покажат колко всъщност силен е Реал на Солари.\r\n \r\nВ Англия също ни предстоят напечени двубои. Тази вечер Ливърпул гостува на Уест Хям и ще търси задължителна победа, за да възстанови аванса си пред Манчестър Сити. От своя страна шампионите имат тежък мач с Евертън на \"Гудисън Парк\" в сряда.\r\n \r\n", "date": "2019.02.04", "title": "Колко силен е Реал Мадрид? Ще се види в \"Ел Класико\" и срещу Атлетико"}
{"url": "https://www.dnes.bg/akoshtete-vqrvaite/2019/02/04/top-3-na-zodiite-koito-nikoga-ne-vijdat-nadejda.401127", "text": "Тези зодиакални знаци често се чувстват разбити и безпомощни. На всички са се случвали лоши неща, всеки от нас е бил предаван и залъгван, но тези зодии приемат нещата много тежко и не виждат никаква надежда. Ето кои са най-ранените зодиакални знаци.\r\n\r\n \r\nРибите са невероятно емоционални. Имат много страхове и често се лутат, не могат да вземат решение. Най-често са наранени още от детството, от родителите си и цял живот опитват да се справят с тези травми и да се докажат пред семейството си. Понякога нараняват другите около тях по същия начин. Толкова много се потапят в болката си, че не виждат какво се случва около тях. Не виждат и никакъв изход. Обикновено и най-близките им приятели са депресирани.\r\n\r\n\r\n \r\nИзглеждат много лъчезарни, общителни, социални. Но зад тази маска крият болка. Проблемът при тях е, че приемат много тежко обидите и с години не могат да преживея минали неща. Спомнят си кой какво им е казал и как точно ги е наранил и просто това не им дава мира. Ближат стари рани цял живот. Като се замислят, стават още по-тъжни, гневни и ядосани. Затова опитват да се разсейват с много активности и гледат да се сприятелят с доста нови хора.\r\n \r\n", "date": "2019.02.04", "title": "Топ 3 на зодиите, които никога не виждат надежда"}
{"url": "https://www.dnes.bg/notifikacii/2019/02/04/minimalnata-zaplata-446-evro-v-rumyniia-286-evro-u-nas.401153", "text": "България остава държавата от Европейския съюз с най-ниска брутна минимална работна заплата - 286 евро. Това показват данните на Евростат за януари 2019-а година.\r\nСъседката ни Румъния е с минимална заплата от 446 евро.\r\nВ 22 от общо 28-те страни членки на Европейския съюз има национални минимални заплати, като разликата между най-ниската и най-високата е близо 7 пъти, предаде БНР.\r\nБългария традиционно е на последно място, въпреки че през 2019-а най-ниското възнаграждение беше увеличено от 510 на 560 лева.\r\nОт \"Евростат\" посочват, че в девет държави-членки минималните заплати варират между 400 и 600 евро месечно.\r\nВсички те са в източната част на ЕС, например Чехия и Словакия - съответно с 519 и 520 евро.\r\nВ южната част минималните заплати в пет държави членки са между 650 и над 1000 евро месечно - Гърция е с 684 евро, както и Испания с 1050.", "date": "2019.02.04", "title": "Минималната заплата – 446 евро в Румъния, 286 евро у нас"}
{"url": "https://www.dnes.bg/sofia/2019/02/04/cenite-na-luksoznite-imoti-s-ryst-prez-2018-ta-shte-se-zadyrjat-i-prez-tazi.401126", "text": "Центърът на София, \"Лозенец\" и Докторски паметник са най-търсените квартали за наем и покупка на апартамент през 2018 г. Луксозните имоти в София са поскъпнали средно с 6% през миналата година, а високият клас жилища остават атрактивни за инвестиция, стана ясно от анализ за пазара на недвижими имоти в България за изминалата 2018 г. на Unique Estates. \n\n\n\n\r\nПазарът на луксозни имоти навлиза в период на повишено предлагане, което ще доведе до по-голям избор за купувачите и задържане на цените около вече достигнатите нива. Бързият им ръст през последните две години доведе до лек, но траен спад на сделките заради по-трудното решение за покупка. През 2019 г. съществена промяна в активността не се очаква, а пазарът ще работи в полза на купувачите. \n                    \n                    \n                \r\nРъстът на икономиката, ниските лихви и оживлението в кредитирането ще продължат да играят ключова роля както общо за жилищния пазар, така и за сегмента на луксозните имоти.\n\r\n\n\r\nВъпреки появата на нови привлекателни за купувачите локации, утвърдените райони като Центъра на София, квартал \"Лозенец\" и Докторски паметник остават водещи по брой сделки, показват данните на Unique Estates. \n\r\nДокато в централната част на града, и по-специално в района около Докторски паметник, предлагането традиционно е движено от апартаменти в стари аристократични кооперации, в \"Лозенец\" стимул през изминалата година бе появата на нови жилищни проекти. В резултат от това през 2018 г. там бе регистрирано леко покачване на цените и почти двоен ръст на продажбите в луксозния сегмент.\n\r\nВ същото време поскъпването на имотите доведе до отлив на купувачи в района на Докторски паметник, независимо че предлагането там се покачи през изминалата година. Статистиката на Unique Estates показва, че през 2018 г. цените на жилища в района все по-често са били в диапазона 2800-3000 евро/кв.м, а при единични сделки дори са надхвърлили тази граница. В същото време година по-рано най-скъпите продажби в тази част на София са се случвали в диапазона 2300-2450 евро/кв.м. \n\r\nЖилищният квартал \"Изгрев\" също е сред заслужаващи внимание през последните месеци. Появата на висок клас проекти  доведе до покачване на продажните цени до средно 1600 евро/кв.м и така \"Изгрев\" вече догонва \"Лозенец\". \n\r\nПотенциал имат и новите квартали, като \"Витоша\" и \"Кръстова вада\", особено в частта около метростанция \"Витоша\" и Парадайз Център. \n\r\nЦентърът на София, \"Лозенец\", \"Изток\" и зоната около Докторски паметник са регистрирали и висока наемна активност през 2018 г. В тези райони е съсредоточено търсенето на апартаменти под наем, докато в сегмента на къщите водещи остават кварталите по Витошката яка – \"Бояна\", \"Симеоново\" и \"Драгалевци\". \n\r\nИзминалата година отбеляза минимално поскъпване на луксозните имоти – средно 6%, и като цяло бе период на отрезвяване на пазара.\n\r\nТенденция, която наблюдаваме от миналата година насам, е пазар, все по-често движен от купувачите. Този тренд ще продължи през настоящата година и на практика означава, че във все повече сделки ще виждаме договаряне на цената, а надценените имоти ще престояват с месеци на пазара.\n\r\nЗабележима тенденция през последните месеци е и преориентирането на много купувачи в най-високия сегмент от пазара – над 500 000 евро, от къщи към инвестиции в малки бизнес имоти. \n\r\nВ тази категория попадат основно сделки, при които клиентите разполагат с 1 до 3 милиона евро и търсят вложение за парите си. Заради по-добрия наемен пазар, често пъти тези средства се насочват към малки бизнес имоти – апартаментни сгради (apartment houses), както и офис сгради с 1000-1500 кв.м разгъната застроена площ.\n\r\nМакар и потенциалът за ръст на цените на този етап да е ограничен, луксозните имоти остават добра инвестиция, най-вече заради ценовата им стабилност и факта, че са добра защита срещу инфлация.", "date": "2019.02.04", "title": "Цените на луксозните имоти с ръст през 2018-та, ще се задържат и през тази"}
{"url": "https://www.dnes.bg/sofia-film-fest/2019/02/04/dva-bylgarski-filma-v-nadprevara-na-sofiia-film-fest.401160", "text": "\"Снимка с Юки\" на Лъчезар Аврамов и \"Прасето\" на Драгомир Шолев са българските заглавия, които влизат в международната надпревара за Голямата награда \"София – Град на киното\", осигурена от Столична община, която ще се връчи на 16 март във вечерта на Церемонията по награждаването на 23-тия София Филм Фест.\n\r\nРежисьорският дебют на Лъчезар Аврамов е създаден по едноименния разказ от сборника на Мирослав Пенков \"На Изток от Запада\", излязъл през 2011 година първоначално в Съединените щати. Сюжетът разказва за имигрантския живот на българин и японка в Канада. След много опити да имат дете, двамата избират ин-витро процедури в България. Тук те стават участници в трагичен инцидент, а последиците преобръщат живота им... В главните роли са Руши Видинлиев и японската актриса Кики Сугино. \n                    \n                    \n                \r\n\"Прасето\" на режисьора Драгомир Шолев привлича вниманието на продуцентите още като проект през 2015 година, когато е представен на Sofia Meetings и печели Наградата за млад продуцент на Yapimlab (Турция). Развитието му продължава с участие в Torino Film Lab, с подкрепа на SEE Cinema Network и ИА \"Национален филмов център\". Филмът разказва историята на един тринайсетгодишен младеж с прякор Прасето, подложен на всекидневен тормоз от страна на съучениците си. \"Прасето\" няма държавна финансова подкрепа за производство – продуциран е изцяло с частни средства от българските компании.\n\r\n\"Стена\"е пълнометражният дебют на полския режисьор Бартош Грудзиецки. Филмът поставя фокус върху различията между бедните и богатите, града и селото, бъдещето и миналото в съвременна Полша. Главната героиня Анна е селско момиче. Съдбата я среща с богата двойка от Варшава. Наивна и водена от стремежа си за различен живот Анна решава да им помогне в търсенето на руини. По време на пътешествието тя се превръща в сериозна конкуренция на жената и дори в заплаха за отношенията между столичаните.\n\r\nОсновната линия  в игралния дебют на иранския режисьор Али Джаберансари - \"Техеран: Град на любовта\" (\"Tehran: City of Love\", Иран-Великобритания-Холандия, 2018) е зададена още в заглавието. Опирайки се на темата за нещастната любов – чест сюжет в персийските приказки, филмът по вълнуващ начин разказва за трима души, търсещи любов, като напомня за непостоянната природа на човешкото щастие.\n\r\n\"Заливът Ханалей\" (\"Hanalei Bay\", Япония, 2018) e вторият игрален филм на японския режисьор Даиши Мацунага. Дебютът му \"Пиета в тоалетната\" (2015) се превръща в национален хит и му носи много международни награди. Създаден по едноименния разказ на Харуки Мураками, \"Заливът Ханалей\" е за огромната болка на самотна майка, загубила сина си-тийнейджър, докато кара сърф на Хаваите. В продължение на 10 години тя посещава острова, но така и не успява да превъзмогне болката от загубата. Един ден среща двама млади сърфисти на годините на сина й...\n\r\nВъв филма \"Сервитьорът\" (\"The Waiter\", Гърция, 2018) на Стив Крикрис главният герой Ренос е старомоден сервитьор, педант, самотник и запален колекционер на информация. Ежедневната рутина му създава сигурност, но в живота му неочаквано нахлуват събития, които крият много изненади. \n\r\nПредложението от Китай е филмът \"Изчезващи дни\" (\"Vanishing Days / Man you\", Китай, 2018) на Джу Син. Режисьорът няма почти никакъв опит в създаването на филми, но подготвя дълго време \"Изчезващи дни\" като проект с изключително нисък бюджет, още докато е студент. За разлика от повечето дебютни филми, \"Изчезващи дни\" заявява смело аудиовизуално начало с впечатляващ кинематографичен език. Завладяваща като приказка, историята отвежда зрителите в малък град в Южен Китай, в който не е валяла капка дъжд от дълго време и където едно момиче се опитва да открие вдъхновение и да пише за приключения и непознати земи... \n\r\n\"Доверие\" (\"Trust / Güven\", Турция, 2019) на режисьора Зефа Озтурк разказва за проблемите, които възникват в живота на обикновена семейна двойка, в която са намесени силни чувства и бивши любови. Липсата на доверие е лош съветник за отношенията между хората, но когато те изпитват истински чувства един към друг – винаги могат да открият правилния път обратно към себе си.\n\r\nРумънският филм \"Чудовища\" (\"Monsters.\", Румъния, 2019) с режисьор Мариус Олтеано ще бъде представен в международния конкурс в София непосредствено след участието си на Берлинале, в секцията \"Форум\". Това е първият пълнометражен филм на Олтеано, който има дълъг опит като фотограф и четири късометражни филма в кариерата си. В \"Чудовища\" той представя историята на една двойка, която има десетгодишна история и привлича любовта на семействата и приятелите им, но когато не са заедно, околните изпитват смесени чувства към тях, усеща се дори презрение. Логично и неизбежно идва момент, в който съпрузите трябва да решат дали раздялата не е най-вярната стъпка към бъдещето и нужното им доказателство за тяхната любов.\n\r\nПремиерата на \"Братя\" (\"Brothers / Kardesler\", Турция-Германия-България, 2018), дебютната творба на турския режисьор Омур Атай, беше преди няколко месеца в програмата на Карлови Вари. Филмът беше представен като проект и като „works in progress“ в програмата на София Мийтингс. Сюжетът проследява 17-годишния Юсуф, който се прибира у дома след четири години в изправителен лагер - събуждат се спомените за деянието, което е бил принуден да извърши под давление на роднини и вековно установени традиции. Режисирана умело, тази история се фокусира върху вината и наказанието, и върху трудността да направиш правилния избор между връзките на кръвта и традицията от една страна, и правилата на морала от друга...\n\r\n\"Златна младост\" (\"Golden Youth / Une jeunesse dorée\", Франция-Белгия, 2019) е вторият филм на френската режисьорка Ева Йонеско, която продължава да омагьосва публиката с чара на Изабел Юпер. Две двойки – младежи и бохеми на средна възраст, се срещат в Париж, потънали в легендарния нощен живот на космополитния град. След известно време четиримата започват да споделят всичко – любов, наркотици, творчество и въобще – тръпката от това да си жив, без се съобразяваш с ограниченията на условностите, наложени от обществото…\n\r\nПоследният филм в конкурса предстои да бъде обявен.", "date": "2019.02.04", "title": "Два български филма в надпревара на София Филм Фест"}
{"url": "https://www.dnes.bg/obshtestvo/2019/02/04/radev-vyrna-tekst-za-lichnite-danni-vodel-do-svryhregulaciia.401168", "text": "Президентът Румен Радев наложи вето върху разпоредба от промените в Закона за защита на личните данни, който според него налага свръхрегулация.\r\nСтава дума за установените с § 26 критерии при обработването на лични данни за журналистически цели и за целите на академичното, художественото или литературното изразяване.\r\nПрезидентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация.\r\nЕдновременно с това обаче регламентът не съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация. \n                    \n                    \n                \r\nС формулираните 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация, изтъква държавният глава.\r\nСпоред него не е постигнато необходимото равновесие и разпоредбата с 10-те критерия се явява прекомерна, небалансирана мярка. Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като \"се жертва\" свободата на изразяване и информация, посочва още Румен Радев в мотивите, с които връща закона за ново обсъждане в парламента. \n\r\nОчаквам Народното събрание да изпълни конституционното си задължение и задълбочено да проведе ново обсъждане, което в този случай е особено важно. Не само защото се отнася до баланса между две основни права, но и защото трябва да се разсеят съмненията, че европейското законодателство се използва като фасада за прокарване на неприемливи мерки, които ерозират доверието на българските граждани в европейските ценности, заявява държавният глава.\n\r\n \n\r\n\r\n ", "date": "2019.02.04", "title": "Радев върна текст за личните данни, водел до свръхрегулация"}
{"url": "https://www.dnes.bg/mish-mash/2019/02/04/brychici-sitni-beli-kosi-rok-babite-ot-kazanlyk-sys-singyl-za-14-fevruari.401155", "text": "Казанлъшките баби, сформирали групата \"Бабс БГ\" продължават с разширяването на репертоара си. \n\r\nСледващата им адаптация е на хита на Rag'n'Bone Man - Human. В изпълнение на казанлъшките баби песента преплита девет вълнуващи съдби. \n\r\nТова е втората песен на казанлъшките рок баби, която ще представят за Деня на влюбените. \n\r\n\"Тя е специална, вдъхновена от личните житейски преживявания, предизвикали  текстописецът Петър Москов да сътвори  една уникална история за силата на любовта, младостта, болките, страха на деветте жени от Бабс БГ”, сподели ръководителят им Стоян Петров.\n\n\r\nРазбира се, дамите от групата си имат и собствен текст. Под музиката на Human те изпълняват следното: \n                    \n                    \n                \r\n\n\r\nХей, жива съм и тук съм аз! \r\nще изкрещя на глас,\r\nно...\r\nНяма никоя от нас\r\nнад времето власт!\"\r\nПървата им адаптирана  песен \"I want to break free\" на Queen, която разказва историята на две комшийки, скоро ще бъде записана в студио. \n\r\nОт групата издават, че подготвят и фотосесия, както и трета песен, която ще \"провокира женския сблъсък в хард рок\". \r\n ", "date": "2019.02.04", "title": "Бръчици ситни. Бели коси... Рок бабите от Казанлък със сингъл за 14 февруари!"}
{"url": "https://www.dnes.bg/stranata/2019/02/04/nasilieto-nad-jeni-v-95-ot-sluchaite-jertvite-sa-poznavali-ubieca.401138", "text": "Зачестяват ли случаите на насилие над жени показват данни от новата платформа на Българския хелзински комитет ubita.org, която се базира на данни, събирани в продължение на 3 години.\r\nСпоред изнесените в нея данни, от 2012 г. до 2017 г. в България има над 140 случая на насилие над жени, довели до присъди за убийство или опит за убийство. Най-малко 102 са осъдителните присъди за умишлени убийства на жени от мъже.\r\nОфициалната статистика в България не включва данни за случаите на домашно насилие и другите форми на насилие срещу жени. Убийствата, като най-тежката форма на посегателство срещу личността, също не се документират и анализират през призмата на обусловените от пола на жертвата специфики. \n\n\r\n                    \n                    \n                Липсата на данни и анализи спомага единствено за прикриване на мащабите на проблема, на факторите, които допринасят за неговата устойчивост и на начините за неговото премахване. БХК споделя разбирането, че е невъзможно да се борим срещу \"невидими\" проблеми. За да изкореним насилието, трябва първо да го направим видимо.\r\nВ 95% от случаите убийците са се познавали с жертвите си, а 44 на сто от извършителите са бивши или настоящи партньори. Всяка трета убита жена е била обект на системно насилие, а всяка десета е търсила закрила от полицията.\r\nНа интерактивна карта са показани областите на страната с данни за всяко дело – възраст на извършител и жертва, отношенията помежду им, начин на извършване на деянието и т.н. Има и препратки към конкретните съдебни решения, както и информация за медийно известните случаи.\r\n Според данните най-много насилие над жени със смъртни случаи има в София, където броят им е 18, следва Бургас с 12 и Пловдив с 11 жертви на насилие.\r\n\"Липсата на данни и анализи спомага единствено за прикриване на мащабите на проблема, на факторите, които допринасят за неговата устойчивост и на начините за неговото премахване. Авторите на проекта споделят разбирането, че е невъзможно да се борим срещу “невидими” проблеми. За да изкореним насилието, трябва първо да го направим видимо\", пишат още от БХК.", "date": "2019.02.04", "title": "Насилието над жени: В 95% от случаите жертвите са познавали убиеца!"}
{"url": "https://www.dnes.bg/eu/2019/02/04/piiana-ukrainka-litna-ot-petiia-etaj-dokazva-se-pred-myja-si.401098", "text": "28-годишна жителка на украинския град Мариупол \"полетя\" от петия етаж след пиянски спор с мъжа си, съобщава 0629com.ua \n\r\nСлед изпиването на няколко чашки водка двойката се разгорещила и стигнала до скандал. Младата жена решила да докаже на мъжа, с който живее на семейни начела, че може да лети. Това довело до нейния скок от петия етаж на жилищния блок, в който живеят. \r\nНа мястото на инцидента веднага пристигнала бърза помощ, която отвела пияната жена в близката болница. От там съобщават, че пострадалата е с два счупени крака, пукната бедрена кост и черепно-мозъчна травма. \r\n ", "date": "2019.02.04", "title": "Пияна украинка \"литна\" от петия етаж, доказва се пред мъжа си"}
{"url": "https://www.dnes.bg/stranata/2019/02/04/za-da-izcheznat-djigitite-poligoni-za-visoki-skorosti.401088", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Клип на шофьор, който с 280 километра в час изпробва новия си автомобил по Околовръстното в София, предизвика вълна от възмущение и негативни коментари в социалните мрежи. Автомобилният състезател Крум Дончев коментира видеото и призова от ефира на \"България сутрин\" да се създадат полигони, на които освен обучение на млади водачи, да може и хората да развиват висока скорост, за да не го правят на пътищата.\n\n\r\n\"Шофьорите трябва да бъдат поставяни в екстремална ситуация. Те трябва да се учат как да реагират в тази екстремална ситуация. Този тип обучения са специализирани, до момента това не се е случило в България\", добави той.\n                    \n                    \n                \r\nДончев допълни също, че подобно обучение е необходимо заради инфраструктурата и средата, в която се движат водачите у нас.\n\r\n\"Едни специализирани полигони могат да служат освен за обучение и за поле, където тези хора да се докоснат до света на високите скорости по възможно най-безопасен и регламентиран начин. Не да го правят на улицата\", обясни Крум Дончев пред камерата на .\n\r\nАвтомобилният състезател добави, че е лесно да вдигнеш 300 км/ч и призова за строги санкции на водача, който е карал безразсъдно на Околовръстното в София.\r\n ", "date": "2019.02.04", "title": "За да изчезнат джигитите - полигони за високи скорости"}
{"url": "https://www.dnes.bg/obshtestvo/2019/02/04/bsp-sezira-olaf-i-prokuraturata-za-alo-banov-sym.401176", "text": "\nЮристи на БСП са внесли в прокуратурата сигнал във връзка с изнесената информация от депутата Елена Йончева за нарушения на министъра на културата Боил Банов.\n\n\nСигналът е включвал материали по казуса и записи, свързани с него, съобщават от пресцентъра на държавното обвинение за БТА.\r\nПредстои документите да бъдат комплектовани и изпратени до компетентната прокуратура.\r\nПо-рано днес Елена Йончева внесе сигнал и до ОЛАФ чрез представителството на Европейската комисия в София.\r\nИзпълняващият функциите на ръководител на Спецпрокуратурата Димитър Петров обясни на брифинг, че прокуратурата се е самосезирала миналата седмица по казуса. Проверяват се всички данни, за да се установи дали изнесената информация в медиите е вярна.\r\n \r\n\r\n \r\n\r\n ", "date": "2019.02.04", "title": "БСП сезира ОЛАФ и прокуратурата за \"Ало, Банов съм\""}
{"url": "https://www.dnes.bg/obrazovanie/2019/02/04/vinovnite-za-rannite-brakove-na-decata-roditelite.401147", "text": "Родителите трябва да носят наказателна отговорност за т. нар. ранни бракове на децата им, смята просветният министър  Красимир Вълчев. \n Той уточни, че в момента има състав на Наказателния кодекс, в който се посочва, че ако едно лице склони непълнолетно към брак, подлежи на наказателна отговорност, но не и родителите.\n\r\nМинистърът определи проблема като \"една от най-трудните задачи\" при обхващането на децата в образователната система. \n\r\n\"Във всички случаи родителят носи отговорност за бъдещето на детето. Правото на образование на детето е задължение на родителя. Факт е, че ранните бракове стават със съгласието, ако не и под давление на родителите, и моето лично мнение е, че тази наказателна отговорност трябва да се носи от тях\", каза още Красимир Вълчев, цитиран от БТА.\n                    \n                    \n                \r\nТова е въпрос на разговори, защото не става дума само за приемането на подобно решение, но и за възможността да бъде ефективно приложено, посочи министърът. По думите му проблемът е и социален, а в основата му са културни характеристики. Той отбеляза, че прокуратурата е активизирала усилия в тази посока през последната година, но въпреки това успехът е частичен. Според него за решаване на проблема с ранните бракове правото на образование трябва да бъде поставено на по-високо ниво в йерархията от права.", "date": "2019.02.04", "title": "Виновните за ранните бракове на децата - родителите! "}
{"url": "https://www.dnes.bg/akoshtete-vqrvaite/2019/02/04/gargarite-i-promivkite-sys-solena-voda-lekuvat-nastinka.401091", "text": "Гаргарите и промивките на носа със солена вода лекуват настинка, защото организмът я използва, за да произведе белина, която убива вирусите, съобщи в. \"Дейли мейл\". \n\n\r\nТози бабеши лек намалява продължителността на настинката средно с два дена.\r\nУчастниците в изследването на екип от университета на Единбург, които са се подложили на процедурите, по-рядко са прибягвали до купешки лекарства и по-рядко са предали болестта на близките си, допълва БТА.\r\nКлетките в тялото използват хлорида в солта, за да произведат хипохлориста киселина (HOCI), която е активната съставка в белината.\r\nУчастниците в изследването са използвали разтвор от 3 гр морска сол на 100 мл вода. Половината от 60-те участници са се лекували със соления разтвор, а останалите не са правели нищо срещу настинката.\r\nПри приготвянето на разтвора водата трябва винаги първо да се кипва, защото може да съдържа микроорганизми.", "date": "2019.02.04", "title": "Гаргарите и промивките със солена вода лекуват настинка"}
{"url": "https://www.dnes.bg/zvezdi/2019/02/04/lili-oldridj-stana-maika-za-vtori-pyt.401178", "text": "Супермоделът Лили Олдридж роди второ дете на рокаджията от бандата Kings of Leon Кейлъб Фолоуил. Малкото е момче и се казва Уинстън Рой. Щастливите родители имат още едно дете – 6-годишната Дикси.\r\n33-годишният модел на Victoria's Secret оповести през август м. г., че е бременна. Неотдавна тя сподели, че е развълнувана, че отново ще кърми. „Направих го с Дикси и се чувствам благословена, че отново ще кърмя, защото знам, че за всяка жена това може да е различно – каза тя. – За мен няма да има проблеми.“\r\n \r\nЛили по-рано разкри, че поддържа специална „връзка“ с моделите Бехати Принслу и Кандис Суейнпоъл, защото те родили приблизително по същото време.\r\n \r\n„Ние трите родихме по едно и също време и това ни свързва – поясни Олдридж. – Наистина е мило да има нещо като общност от модели майки. Гордея се, че съм майка.“\r\n\r\n", "date": "2019.02.04", "title": "Лили Олдридж стана майка за втори път"}
{"url": "https://www.dnes.bg/stranata/2019/02/04/stranna-nahodka-pod-bradata-na-dete-usetilo-parvane-pri-razhodka.401128", "text": "На 2 февруари 14-годишно момче се разхождало с приятели по улица \"Софийска\" в квартал \"Младеново\" на крайдунавския град Лом. На кръстовището с ул. \"Съгласие\" хлапето изведнъж усетило парене под брадичката.\r\nКогато се прибрало по-късно вечерта в дома си, забелязало кръв под брадичката си и споделило с майка си, но не посетили лечебно заведение. На следващия ден около обяд момчето усетило болка под брадата и с майка си отишли във ФСМП Лом. След преглед пострадалият е хоспитализиран в МБАЛ Лом, пише в. \"\".\r\nЛекарите установили, че под кожата на брадата има чуждо тяло с размер под един сантиметър, за произхода и вида, на което не могат да дадат категорично становище. По настояване на родителите, детето е изписано и транспортирано от тях в МБАЛ \"Д-р Стамен Илиев\" в Монтана за медицинска интервенция.\r\nПо случая е образувано досъдебно производство.", "date": "2019.02.04", "title": "Странна находка под брадата на дете, усетило парване при разходка"}
{"url": "https://www.dnes.bg/stranata/2019/02/04/42-godishna-s-opasnost-za-jivota-sled-pojar.401177", "text": "42-годишна жена е с опасност за живота след пожар в двуетажна къща в село Череша, съобщиха от полицията в Бургас. \r\nСигналът е подаден на 2 февруари около 05.50 часа в Районно управление - Руен. \r\nКъщата е собственост на 67-годишен мъж от селото. От пожара са обгорели стая, покъщнината и коридор. Огънят е потушен от един противопожарен екип и трима огнеборци. \r\nПри инцидента е пострадала дъщерята на собственика – 42-годишна жена, която е с изгаряния по тялото. Тя е настанена за лечение в УМБАЛ – Бургас с опасност за живота. \r\nПричините за инцидента, както и стойността на нанесените щети, са в процес на изясняване от служители на Районно управление – Руен.", "date": "2019.02.04", "title": "42-годишна с опасност за живота след пожар"}
{"url": "https://www.dnes.bg/zvezdi/2019/02/04/petkanovi-na-sedmoto-nebe-pribraha-se-s-gabriel-vkyshti.401175", "text": "\"Прибираме се у домааааа...\". Това написа Александра Богданска-Петканова във Фейсбук и качи няколко снимки от изписването ѝ с малкия Габриел от болницата.\r\nНа един от кадрите съпругът ѝ Даниел Петканов държи гордо своя син.\r\n \r\n\"Да имаш новородено дете е страхотно усещане, наблягам на усещане, защото е грипна епидемия и свижданията са забранени, та го гледам само на снимки\", написа от своя страна Лудия репортер в Instagram, малко преди изписването. Той не спря да публикува снимки на жена си от родилното.\r\n \r\n\"Да ви е честита рожбата, много радост да ви носи и много сълзи но от щастие\", коментира фенка на Петканов под умилителните кадри на пеленачето.\r\n \r\nМалкият Габриел е първото детенце на Алекс и Даниел Петканови, които се венчаха в Big Brother и никой не вярваше, че бракът им ще потръгне. Той се роди едва миналата седмица, но вече има собствен профил в Instagram, който набира своята популярност.\r\n \r\n\r\n ", "date": "2019.02.04", "title": "Петканови на седмото небе, прибраха се с Габриел вкъщи"}
{"url": "https://www.dnes.bg/eu/2019/02/04/nedovolstvoto-na-jyltite-jiletki-2500-evro-pensiia-a-chuvstva-che-go-ograbvat.401144", "text": "\"Жълтата жилетка\" \"Иза\" Дюшен е измръзнала от студения дъжд, но продължава да стои на кръстовището при входа в Монтаржи (намиращ се на 125 километра от Париж) въпреки началото на обществения дебат в града след дванадесет седмици на демонстрации.\n\r\nСпоред 57-годишната работничка, която живее с 1200 евро на месец при 39 години трудов стаж, президентът Еманюел \"Макрон подготвя европейските избори, но за нас не го е грижа\". В разположения в периферията на Парижкия регион и на един час път южно от столицата малък 15-хиляден град, част от чиито жители се занимават със селско стопанство, цари усещане за изоставеност, пише Франс прес.\n\r\nДва месеца след началото на социалното движение, което разтърси Франция и доведе до инциденти по време на съботните демонстрации, Еманюел Макрон предложи \"голям обществен дебат\" в кметствата до средата на март, като обеща да вземе предвид направените предложения.\n                    \n                    \n                \r\n\"Недоволството няма да спре въпреки откриването на обществения дебат. Днес има толкова много страдащи хора, които не желаят да водят диалог\", твърди 64-годишният пенсионер Марк Пошон, който още от първия ден е в редиците на \"жълтите жилетки\" на кръстовището \"Фъстъка\" (наричано така заради формата си) на юг от Монтаржи. Пошон е участвал във всички демонстрации \"от 17 ноември до 22 декември, заедно с възрастни хора, самотни майки, пенсионери - хора, тропали на всички врати и които не издържат повече\".\n\r\n\n\r\n\"С пенсията ми от 2500 евро ме смятат за богат, но всичките данъци, които плащам, се увеличиха. Имам усещането, че ме ограбват\", споделя Пошон, според когото обаче сега е време за напредък.\n\r\n\"Трябва да знаем как да решим конфликта. Имаме шанса да се изкажем и трябва да се възползваме от него. Обръщам се обаче към президента с призив веднага да се погрижи за бедните работници, без да чака края на дебатите\", посочва пенсионерът.\n\r\nВ Монтаржи, наричан \"Венеция на Гатине\" със своите 130 моста, индустриалната зона е опустяла, казармата е затворена и обрасла с диви растения, а безработицата е достигнала 13 процента - по-висока от средната за Франция. С изключение на спретнатия център останалите части на града са пълни със сгради със спуснати кепенци - пазарът на недвижими имоти е в застой.\n\r\nГрадът привлича бедните хора от парижкия регион с ниските си наемни цени, обяснява Франк Сюплисон, председател (от десницата) на агломерацията (която включва 15 общини и 65 000 жители).\n\r\n\"Движението на \"жълтите жилетки\" тук продължава да е динамично и се ползва с подкрепата на голяма част от населението\", изтъква Сюплисон.\n\r\nПървият от четирите дебата бе проведен в четвъртък вечер: 45 души от един от кварталите на работническата класа в града бяха приети в зала на общината за два часа разговори. Във фокуса на разговорите бе финансовата политика \"за богатите\", липсата на медицинска помощ, липсата на транспорт, отсъствието на депутатите, срочните договори и тези на непълен работен ден, които създават необходимостта да се полага труд на няколко работни места едновременно, за да могат да се свързват двата края на месеца. Микрофонът преминаваше от ръка на ръка, без да се губи време.\n\r\nДошла от село, в което \"никога няма автобус\", 40-годишната служителка в училищна столова Мари-Рен Пулен иска да говори за покупателната способност.\n\r\n\"Не мисля, че това ще промени нещо, хората с власт не желаят да се откажат от нея. Ние жените обаче трябва да сме тук, както и на кръстовищата, защото ние сме най-уязвими пред социалната несигурност\", казва тя.\n\r\n\"Понякога при мен идват 15 кандидати за един трудов договор на 15-часова работна седмица и изпитвам срам. Не искам да чувам, че хората са мързеливи\", гневи се Пулен.\n\r\nЧетиридесет и една годишният Жереми Клеман имал желание да отиде, но двата месеца на мобилизация и демонстрации в Париж - \"шест поредни съботи\" - оставили на заден план строителната му компания. \"От 30 000 евро месечен доход стигнах до нула евро\", казва Клеман, който бил принуден да се раздели с двамата служители на компанията. Сега той работи седем дни в седмицата в опит да я възстанови.\n\r\n\"Живеем в богата страна. Как тогава да приемем това, че хората не могат да се издържат от работата си? В големите градове не си дават сметка за това, но ако не направим нещо, ще се озовем в задънена улица\", твърди Клеман.\r\nТой обаче остава оптимист: \"По кръстовищата се срещнах с невероятна братска солидарност. Въпреки неразбирателствата движението устоя. Искаме да разговарят с нас и да ни чуят\".\n\r\nСъпругата на Клеман е на второ място в листата на \"жълтите жилетки\" за европейските избори през май. Движението се обявява за референдум за европейска гражданска инициатива, но всява разделение, най-вече в Монтаржи, където три от първите шест имена в листата са на местни жители.\n\r\n\"Някои искат да станат крале\", казва със сарказъм Мари-Рен. \"Аз просто искам да живея по-добър живот\", обобщава \"Иза\" на кръстовището си. \r\n \r\n/БТА/\r\n ", "date": "2019.02.04", "title": "Недоволството на \"жълтите жилетки\": 2500 евро пенсия, а чувства, че го ограбват! "}
{"url": "https://www.dnes.bg/akoshtete-vqrvaite/2019/02/04/aksiniia-shte-stava-maika-chaka-bebe.401157", "text": "Аксиния обяви, че е бременна. Певицата, станала известна с участието си в музикалното риалити Star Academy публикува снимка в Instagram със съпруга си, а на фотоса си личи, че коремчето на Аксиния е наедряло.\r\nНейните приятели и последователи веднага я поздравиха за щастливата новина. Колежката ѝ от Star Academy, Наталия Тенева, написа като коментар към снимката:  \"Това е най-страхотната новина\".\r\n \r\nИзпълнителката на \"Да те обича като мен\" известно време градеше кариера у нас, но от няколко години живее в САЩ със съпруга си, който е с южнокорейско потекло. Там тя гради кариера в здравната сфера.\r\n \r\n\r\n ", "date": "2019.02.04", "title": "Аксиния ще става майка, чака бебе"}
{"url": "https://www.dnes.bg/obshtestvo/2019/02/04/emigrantite-narastvat-kak-da-zasilim-vryzkata-im-s-bylgariia.401106", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Според данни на МВнР българските емигранти по света са се увеличили с 400 хиляди за 7 години. Най-много са българските граждани в Германия и Турция. Много българи има още в САЩ, Гърция, Великобритания и дори в Австралия и Нова Зеландия. Данните на външното ни министерство показват, че за 7 години сънародниците ни по света са се увеличили от малко над 2 милиона до близо 2,5 милиона души. България обаче няма точна статистика за това, защото е много трудно да се съберат подобни данни.\n\n\r\nДипломатът Стефан Тафров коментира пред , че е много трудно посолствата ни или самото МВнР да знаят точната бройка на сънародниците ни в чужбина, освен ако самите те не се свържат с представителствата ни.\n                    \n                    \n                \r\nПо думите му засилването на връзката на тези българи със страната ни е от стратегическо значение, а това може да стане със работата на електронното правителство.\n\r\n\"То е истинският отговор на проблема как да им помагаме да запазят връзката си с България, как да им предоставяме консулски услуги\", допълни Тафров.\n\r\nСоциалният антрополог Харалан Александров пък добави, че липсата на точни данни за българите по света е факт, за който допринася и това, че за разлика от няколко поколения по-рано, днес не се говори толкова за миграция, а по-скоро за мобилност на населението.\n\r\n\"За мен ще е много интересно да се изследва тяхното вътрешно структуриране и начинът, по който ще се развие тяхното отношение към България, тъй като тези хора са си стъпили на краката и те са много активни хора\", коментира той в студиото на \"България сутрин\".\n\r\nАлександров каза, че скоро българите в чужбина ще искат и политическо представителство, каквото сега нямат, а гласовете им се разпределят пропорционално.\n\r\nБоян Юруков, българин, работещ в IT сферата в Германия, пък разказа в ефира на Bulgaria ON AIR, че наистина сънародниците ни там са най-много, но цифрите на министерството са много завишени.\n\r\nТой обясни още, че според него става въпрос за грешка, но беше категоричен, че едва ли българите в Германия са 400 хиляди.", "date": "2019.02.04", "title": "Емигрантите нарастват, как да засилим връзката им с България?"}
{"url": "https://www.dnes.bg/eu/2019/02/04/otveten-udar-es-vyvede-mita-za-stomana-ot-rusiia-kitai-indiia.401101", "text": "ЕС въведе мита за вноса на стомана, които ще ударят силно най-големите вносители - Китай, Индия и Русия, за да се предпази от по-нататъшен срив на цените.\n\r\nСтойността на европейската продукция падна, след като САЩ обложиха най-големите, включително ЕС, с 25% по-високи мита през 2018 г. и пазарът на общостта бе залят от пренасочени от Америка изделия.\n\r\nМерките, които влязоха в сила на 1 февруари, обхващат 26 категории стоманени продукти. За тях се определят квоти, след чието надхвърляне ще се прилага мито от 25%. Размерът на квотите е определен според количествата, внасяни в ЕС през 2015-2017 г., плюс 5%.\n\n\n\n\r\n“Тарифните квоти напълно запазват традиционните равнища на вноса в ЕС и постепенно ще се увеличават”, съобщи Европейската комисия. \n                    \n                    \n                \r\nМерките ще се прилагат 3 г., с възможност за удължаване или отпадане “в случай на промяна на обстоятелствата”.\n\r\nТе ще засегнат както американската продукция, така и изделия от Китай, Русия, Турция, Индия, Южна Корея и Украйна, които са най-големите вносители на стоманени изделия в ЕС. \n\r\nОт митата са изключени само Норвегия, Исландия и Лихтенщайн като членове на Европейското икономическо пространство. \n\r\n“Мерките са напълно оправдани предвид пренасочването на огромно количество продукция към пазара на ЕС, отчасти в резултат на световното производство и нарушенията предизвикани от 232-те амеркански мерки”, коментира генералният директор на Европейската стоманена асоциация Еврофер Аксел Егерт.\n\r\nРешението на Брюксел идва само дни, след като президентът Тръмп се похвали в Twitter, че политиката му е “съживила тотално американската индустрия”. Вашингтон съобщи за четирикратно увеличаване на печалбите за последното тримесечие на 2018 г. \n\r\nСлед оскъпяването на американския внос, ЕС беше залят от продукция от трети страни, която свали цените и застраши местните производители. През юли шефът на Европейската комисия Жан-Клод Юнкер се срещна с Тръмп във Вашингтон. В съвместна декларация след преговорите американската страна увери, че ще преразгледа основанията за включването на европейските производители сред по-високо облаганите вносители, но до момента не са обявени никакви действия в тази посока.\n\r\nНай-големите производители на стомана в света са Китай (48%), ЕС, Япония, Индия и САЩ.", "date": "2019.02.04", "title": "Ответен удар: ЕС въведе мита за стомана от Русия, Китай, Индия"}
{"url": "https://www.dnes.bg/notifikacii/2019/02/04/pochina-mati-nikanen-legenda-v-ski-skokovete.401104", "text": "Четирикратният олимпийски шампион по ски скок Мати Никанен (Финландия) е починал на 55-годишна възраст, съобщиха от Международната федерация по ски (ФИС).\r\nПричината за смъртта му не се съобщава. През лятото на миналата година обаче Никанен обяви, че е болен от диабет.\r\nМати Никанен е един от най-успешните състезатели по ски скок в историята, припомня БТА.\r\nТой има четири олимпийски титли от Игрите през 1984 г. в Сараево и 1988 г. в Калгари, а освен това е и сребърен медалист от 1984-а.\r\nФинландецът е и шесткратен световен шампион.\r\nСлед като приключва с кариерата си, Никанен многократно се бори с проблемите си с алкохола.\r\n ", "date": "2019.02.04", "title": "Почина Мати Никанен – легенда в ски скоковете"}
{"url": "https://www.dnes.bg/index/2019/02/04/so-startira-kampaniia-za-namaliavane-na-hranitelnite-otpadyci.401089", "text": "От днес – 4 февруари, Столичната община стартира кампания за намаляване на хранителните отпадъци, която ще се реализира пилотно в 30 общински детски градини. \n\r\nЦелта е чрез нея да се повиши вниманието на децата от детските градини върху факта, че храната е ценен ресурс, към който трябва да се отнасяме отговорно – както при пазаруване и консумация, така и при евентуално изхвърляне на хранителни отпадъци.\n\r\nЗа максимална достъпност на посланията до малчуганите лице на кампанията е супергероят – морковът Мори, който лично ще се срещне и поговори с тях. В рамките на инициативата, за 4 месеца – от февруари до м. май 2019 г., суперморковът Мори ще посети 30 столични общински детски градини и ще се срещне с над 1000 деца.\n                \n                \r\nПрез лятото на 2018 г. Столичната община проведе онлайн конкурс за детска рисунка и тогава именно концепцията за моркова – супергерой беше избрана за победител. В последствие рисунката на 10-годишния Алекс Нейчев беше анимирана и превърната в лице на кампанията.\n\r\nИнициативата за намаляване на хранителните отпадъци е част от ангажиментите на Столична община в международния проект TRIFOCAL, чийто патрон е лондонският кмет Садик Хан.  ", "date": "2019.02.04", "title": "СО стартира кампания за намаляване на хранителните отпадъци"}
{"url": "https://www.dnes.bg/obshtestvo/2019/02/04/sydyt-dava-toplofikaciia-ne-dava-obshtestvena-informaciia.401105", "text": "\n\"Топлофикация София\" не е предоставила исканата от омбудсмана обществена информация, въпреки решението на съда, че дружеството е длъжно да го направи. Това обясни общественият защитник Мая Манолова пред медиите преди първото заседание в Софийския административен съд по нейна нова жалба по случая.\r\nМанолова е поискала информация по ЗДОИ за т.нар. \"юрисконсултски възнаграждения\", които \"Топлофикация\" прибира от своите длъжници, въпреки че заплатите на юристите й са включени в цената на топлинната енергия, одобрена от КЕВР. От дружеството обаче й отговарят, че исканата информация и субекти не попадат в приложното поле на закона.\r\n                    \n                    \n                За втори път влизаме в тази съдебна сага, първата ни отне три години, да накараме \"Топлофикация\" да информира столичани за какво е похарчила близо 15 млн. лв., събрани от клиентите й във вид на юристконсултски възнаграждения, коментира Манолова, цитирана от БТА.\n\r\nПо думите й дружеството се смята за недосегаемо и незадължено да се съобразява със съдебните указания и разпореждания.\r\n\"Може би въпросите трябва да бъдат зададени към Столичния общински съвет, който е принципал на \"Топлофикация\". Не трябва ли да накарат най-накрая ръководството на дружеството да промени своето отношение към столичани и да дава информация за това как харчи парите на гражданите на София\", каза още Мая Манолова, като допълни, че дружеството е 100 процента общинско.\r\nОмбудсманът обясни още, че новото ръководство на \"Топлофикация\" е поело ангажимент пред нея да предостави информация, но накрая пак е бил получен отказ.\r\nДелото днес не започна заради неправилно конституиране на ответника, тъй като би следвало по жалбата на Манолова да отговаря изпълнителният директор на дружеството, а не тя да бъде срещу самото дружество.\r\nПо информация на обществения защитник над 15 млн. лева е събрала \"Топлофикация\" от потребителите в столицата само през 2015 година чрез започнатите дела срещу 21 хиляди столичани.\r\nВ тези производства дружеството е поискало минимум 300 лева пред съда, 350 лева пред частен съдебен изпълнител, дължими са и 300 лева по исковото производство.", "date": "2019.02.04", "title": "Съдът дава, \"Топлофикация\" не дава обществена информация"}
{"url": "https://www.dnes.bg/stranata/2019/02/04/shofior-leti-sys-192-km-ch-samo-sys-100-nad-ogranichenieto.401108", "text": "Шофьор от Търговище беше спипан да се движи със 192 км/час. \r\nНарушението е констатирано в участък от главния път София - Варна, където допустимата скорост извън населено място е 90 км/час, съобщи МВР - Търговище.\r\nОт \"Пътна полиция\" съобщават, че за периода 28 януари - 3 февруари са издадени 234 електронни фиша за нарушения на водачи на моторни превозни средства.\r\nЗа същия период по пътищата на област Търговище със стационарно преносим уред са констатирани 220 нарушения на скоростните режими от водачи. \r\n ", "date": "2019.02.04", "title": "Шофьор лети със 192 км/ч, \"само\" със 100 над ограничението"}
{"url": "https://www.dnes.bg/obshtestvo/2019/02/04/dolu-liubovta-da-jivee-vinoto-trifon-zarezan-otvia-sv-valentin.401096", "text": "Празниците са благодатно време за бизнеса. Тогава компаниите печелят значително повече, а повелята \"Ден година храни\" важи с пълна сила. Затова и, благодарение на почти агресивни маркетингови кампании, някои празници успяха да се наложат у нас, въпреки че не са характерни за географските ни ширини. Католическите и \"западни\" празници бързо успяха да си намерят върли противници в лицето на българския традиционалист, който заклеймява американските традиции. \n\r\nИ очаквано, като по часовник, дискусиите преди празникът на влюбените започнаха. Родолюбците ще празнуват Трифон Зарезан на 14 февруари (по стар стил) и ще обявят бойкот на Свети Валентин. Голяма част от самотниците пък ще подритнат сърцата по улиците и ще смръщят вежди пред всяка витрина, отрупана със символите на любовта. \n                    \n                    \n                \r\nИ макар да има своите върли противници, Денят на влюбените успя да набере голяма популярност у нас. Влюбени са основно младежи, като студенти и ученици, докато Трифон Зарезан се чества от винари и хора, които се занимават с отглеждането на лозя.\n\r\nОказва се, обаче, че тази година Трифон Зарезан печели битката и празникът на лозаря ще отбележат 280 000 души. За сравнение, Свети Валентин ще честват едва 28 000. \n\r\nПред \"Монитор\" шефът на Националния борд по туризъм доц. Румен Драганов коментира, че през последните години Денят на влюбените се е превърнал в маркетингов продукт, насочен предимно към младежите, които генерират добри приходи за туризма. \n\r\nОбикновено по празниците туристическият бранш печели най-много, тъй като хората предпочитат да ги прекарат някъде извън града. Тенденцията няма да изневери и на празникът на влюбените. Това е причината да изобилстват оферти особено в хотелите, които предлагат балнео-, спа и уелнес услуги. Пакетите обикновено включват празнична вечеря, както и наливно вино в стаята на гостите, а кувертите варират между 140 и 320 лв. \n\r\nНай-предпочитани са европейските дестинации като Прага, Будапеща и Рим, като определящ фактор са евтините билети на нискотарифни авиокомпании, а туроператорите предлагат за почти същите дестинации такива пътувания. Търсене има и на почивки до Париж, Лондон и Берлин. Почивка в Париж на Деня на влюбените ще излезе малко под 70 евро\n\r\nЧуждестранни туристи също избират България, за да покажат любовта си. Обикновено това са младежи, които са планирали своето пътуване индивидуално и използват датата, за да покажат чувствата си на любимия човек,  обяснява още шефът на Националния борд по туризъм. По-търсени са София, Пловдив, Търново, Варна и Бургас. \n\r\nТрифон Зарезан ще излезе доста по-евтино на онези, избрали да отбележат Деня на лозаря. Хотелите предлагат суперцени, но никакви по-специални условия към тях. Цените за тризвезден хотел в Трявна например започват от 20 лева на човек.  В Пловдив е двойно по-скъпо, като цените започват от 40 лева за тризвезден хотел.", "date": "2019.02.04", "title": "Долу любовта, да живее виното! Трифон Зарезан отвя Св. Валентин"}
{"url": "https://www.dnes.bg/sofia/2019/02/04/sofiiski-djigiti-zad-volana-zasneti-globeni-7000-bez-knijki.401110", "text": "7037 шофьорски книжки са били отнети от служителите на \"Пътна полиция\" при СДВР през 2018 г., съобщиха от дирекцията. \n\n\n 1485 автомобила са останали без регистрационни табели заради пияни, дрогирани или неправоспособни водачи. \n\r\nСтоличните пътни полицаи са проверили през миналата година над 210 000 леки коли и камиона, като са констатирали 112 340 нарушения.\r\n \r\nСъставени са 3 236 акта и 54 288 фиша за несъобразена скорост. \n\r\n1 664 шофьори са отнесли глоби, защото са говорили по мобилните си телефони. \n\r\nЗа каране без книжка са наказани 1 233 седнали зад волана. \n\r\nЗа периода са настъпили 718 тежки пътнотранспортни произшествия и 16 369 леки. \n                    \n                    \n                \r\nЗагиналите са 33-ма, а ранените - 836 души. \n\r\nОт СДВР публикуваха на страницата си в социалната мрежа Facebook и видео от камерите за наблюдение, които са заснели много катастрофи, след които и с линейка и превозни средства на градския транспорт.\r\n", "date": "2019.02.04", "title": "Софийски джигити зад волана... Заснети, глобени, 7000 без книжки!"}
{"url": "https://www.dnes.bg/business/2019/02/04/agenti-na-agrion-poluchavat-atraktivni-vyznagrajdeniia.401121", "text": "Хората от големите и малки населени места в страната вече имат възможност да увеличат значително доходите си чрез националната агентска мрежа на лидера в управлението на земеделски земи \"Агрион\". Компанията реши да увеличи броя на агентите в цялата страна, които да сключват сделки и да предлагат кредити от нейно име.\r\nДружеството няма специални изисквания за сферата, в която работят или са работили кандидатите за агенти. Те може да са брокери на недвижими имоти, застрахователни агенти, хора, предлагащи бързи кредити или пенсионно осигуряване, дилъри на коли, счетоводители, безработни, дори без никакъв опит. Кандидатите могат, също така, да са пенсионери, с достатъчно свободно време, които искат да увеличат доходите си, а също така и майки, които са в отпуск по майчинство. Желаещите могат да получат допълнителна информация на безплатния телефон 080011166 или да пишат на . \"Търсим енергични, комуникативни и контактни хора, които да работят за най-разпознаваемия земеделски бранд\", казаха от компанията.\r\n                    \n                    \n                Компанията предлага най-добрите комисионни възнаграждения в бранша при сключване на сделка, категорични са експерти. \"Агрион\" са добре познати на пазара с бързото изплащане на комисионните, за които няма поставен таван. Т.е всичко, което си заработи агентът, ще му бъде изплатено, без значение колко голяма е сумата. Предвидени са и допълнителни парични стимули, при достигане на определени нива.\r\nОт \"Агрион\" се ангажират да проведат безплатно обучение на всички свои агенти, тъй като сделките със земеделска земя и отпускането на кредити за земеделски стопани имат своята специфика и са необходими познания в областта. Дружеството осигурява безплатни правни консултации и търговски съвети за всички потенциалните клиенти на агентите, изваждане на необходимите документи за сключване на сделки и др. Това, според специалистите по човешки ресурси, е изключително предимство, тъй като ще могат бързо и лесно да приключват сделките си и да получат договорените комисионни възнаграждения.\r\n\"Готови сме да съдействаме със всичко необходимо на хората, за да завършат своите сделки и да получат възнаграждението си\", категорични са от компанията. \n\r\nСпоред експертите, чрез развитието на Националната агентска мрежа, \"Агрион\" още по-категорично ще затвърди позицията на лидер в българското земеделие. Според агенти, които вече предлагат услугите на земеделското дружество, брандът \"Агрион\" им помага да сключват сделки значително по-лесно. Хората разпознават името на компанията, имат доверие на дружеството, което улеснява значително работата. Проучване на нагласите на притежателите на имоти сочи, че \"Агрион\" се ползва с най-голямо доверие в бранша. Над 53% от анкетираните са запознати с дейността на компанията, а повечето собственици на земя, които са решили да продават, посочват именно \"Агрион\" като предпочитан партньор при сделка.", "date": "2019.02.04", "title": "Агенти на \"Агрион\" получават атрактивни възнаграждения"}
{"url": "https://www.dnes.bg/health/2019/02/04/diagnozata-rak-vse-po-chesta-no-i-pacientite-s-poveche-shans.401084", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Борбата с изкореняването на рака е битка, за която цялото човечество е затаило дъх. Ще продължи ли коварното заболяване да взема живота на милиони хора по света? Докъде стигат усилията на медицината и науката в справянето с \"бича на века\"? Днес е световният ден за борба с рака. \n\r\n\"Добри новини има. Има 4-5 нови лекарствени продукта в България за борба с рака. Един рано установен рак на вътрешни органи има висок шанс за излекуване. За съжаление, когато заболяването е напреднало, ние трудно постигаме излекуване. По-скоро се стремим да удължим живота на болния. Стараем се да направим рака хронично заболяване. В България се грижим добре за нашите пациенти\", подчерта началникът на отделение по медицинска онкология д-р Желязко Арабаджиев. \n                    \n                    \n                \r\nВ студиото на \"България сутрин\" гостът отбеляза, че хората са станали по-чувствителни на тема онкологични заболявания.\n\r\n\"Заболеваемостта се увеличава. Но това е така, защото се удължава човешкият живот – колкото по-дълго се живее, толкова по-голям е шансът за развитие на рак. От друга страна тези, които имат рак, живеят по-дълго заради лекарствата. Затова статистиката расте. Кампаниите за популяризация на заболяванията от рак дават своя резултат. Лошото е, че пада възрастовата граница на заболелите от рак. Много вероятно за това да допринася стресът, намалената двигателна активност, мръсният въздух. Колкото по-натоварен е животът, толкова по-лесно се пренебрегват симптомите\", изтъкна медикът пред . \n\r\nСпоред д-р Арабаджиев диагнозата рак не може да бъде поставена само при увеличен един туморен маркер. \"Те са лампата, която въвежда пациента към диагностициране на рака. Трябва да се научим да живеем в свят без тютюнев дим. Просто и ясно е\", категоричен бе той.", "date": "2019.02.04", "title": "Диагнозата рак – все по-честа, но и пациентите с повече шанс"}
{"url": "https://www.dnes.bg/pr/2019/02/04/new-bloom-winery-lansira-dve-novi-vina-s-unikalna-sistema-za-zatvariane.401129", "text": "Изба New Bloom в гр. Съединение лансира две нови червени вина в серията PIXELS от сортовете Регент и Сира. Те бяха представени при зарязването на лозовите масиви по случай празника на лозарите и винарите Трифон Зарезан. Винарната се наложи в последните години като съчета утвърдените винарски практики с новите технологии и световни иновации.\r\nМарката PIXELS включва изцяло едносортови вина: бели от Совиньон блан и от Шардоне, пенливо от Глера, розе от френския сорт Гренаш и червено от Каберне Совиньон. Двете нови попълнения в марката отново представят иновации във винопроизводството - и двете се затварят със системата Ardea Seal, която се приема за алтернатива на класическия корк, с много ниска въздушна пропускливост, предпазваща виното от външни въздействия, прах и други. Подобна тапа се използва за скъпите френски вина от най-висококачествените лозя на Кот д'Ор и Шабли в Бургундия, в категорията гранд крю. Ardea Seal позволява съхранение на червените вина PIXELS и след отваряне за по-дълго време, което е изключително удобно за сервиране на вино на чаша, според водещи ресторантьори.\r\n                \n                \"Семантичното ядро на нашата работа е \"вкусът на виното\". Ние бихме искали нашите вина, въпреки че са различни едно от друго, да имат една обща характеристика, а именно - \"вкусни вина\", обобщи главният енолог и международен винен оценител Владимир Влъчков.\r\nНа празника в петък присъстваха и водещи винени експерти у нас, които първи имаха възможност да опитат двете нови вина. Сред тях бяха Георги Михов, Сомелиер на България 2011 и Вихрен Велков, Сомелиер на България 2012. Според тях именно по-сериозната конкуренция и лансирането на вина с отлично съотношение цена-качество ще помогне за развитието на консуматорски навици и винената култура на българина.\r\nВината на New Bloom Winery за кратко време се наложиха на българския пазар. Избата разполага с 6000 дка собствени лозови масиви в Тракийска низина - един от най-добрите винарски региони с уникален тероар. Дългогодишни инвестиции в най-съвременна техника и съоръжения, качествени бъчви от френски дъб и модерни ферментационни съдове са само част от предпоставките за успеха на New Bloom Winery.\r\nВ последните пет години винарната е напълно реконструирана чрез инвестиция от 10 млн. лв. Екипът работи с над 14 различна сорта сред които Совиньон блан, Шардоне, Каберне Совиньон, Мерло. Те са единствените засега у нас, които отглеждат и немските сортове Дорнфелдер и Регент, като местата за тяхното засаждане са специално пдобрани според наклон, слънцегреене, почви и т.н. Днес тези немски сортове дават много добри резултати в българския тероар, посочват експертите.\r\n ", "date": "2019.02.04", "title": "New Bloom Winery лансира две нови вина с уникална система за затваряне"}
{"url": "https://www.dnes.bg/obshtestvo/2019/02/04/na-protest-horata-s-uvrejdaniia-skochiha-sreshtu-telk.401102", "text": "\nХора с увреждания и техни близки се събраха на  протест пред здравното министерство. \r\nТе се притесняват, че тези, които имат ниска работоспособност до 70%, автоматично ще отпаднат от ТЕЛК решенията и вече няма да получават пенсии и социални добавки. \n\n Причината за това са драстично орязаните оценки на ТЕЛК комисиите след въвеждането на новите правила преди половин година.\r\nСпоред новите правила от наредбата процентът за инвалидност се определя само от основното заболяване и вече не се сумира от основното и съпътстващите. \r\nСега процентът за инвалидност се сумира единствено ако основното заболяване е над 80%, а съпътстващите – над 50%.\r\n ", "date": "2019.02.04", "title": "На протест! Хората с увреждания скочиха срещу ТЕЛК"}
{"url": "https://www.dnes.bg/kino/2019/02/04/bivsha-pleimeitka-avtomontior-jenkar-v-strastite-abiturientski.401116", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовият български филм \"Страстите абитуриентски\" събира на едно място персонажи като бивша плеймейтка, автомонтьор женкар, барманка с политически амбиции и корумпиран кмет. Всичко това на тържество за изпращане на абитуриент. Филмът тръгва по кината в средата на април, а след това ще влезе и в училищата. Ще бъде пуснат в интернет на по-късен етап.\n\r\n\"Събрахме един огромен комедиен ансамбъл. 20 персонажа на едно място е като бомба със закъснител. Преди всичко се опитваме да осмеем несигурностите на българина. Винаги се опитва да избива комплекси по елементарен начин. Представете си един панаир на суетата, където всички образи се правят на кралете и кралиците на бала\", сподели режисьорът на лентата Мартин Асенов пред .\n                    \n                    \n                \r\nЦелият филм се развива в рамките на една вечер, а основната цел на екипа е да забавлява хората и да ги събира на едно място. А най-много ще се смеят онези, които се припознаят в героите.\n\r\nАктьорът Венелин Филипов влиза в ролята на психопат във филма. По думите му в \"България сутрин\" българите се разсмиват трудно, а най-много обичат шегите с органите на реда и с изневерите.\n\r\nСъздателите на \"Страстите абитуриентски\" срещат проблеми с финансирането му. Три месеца са били необходими на екипа, за да намери спонсори за филма.\r\n ", "date": "2019.02.04", "title": "Бивша плеймейтка, автомонтьор женкар... в \"Страстите абитуриентски\""}
{"url": "https://www.dnes.bg/temida/2019/02/04/prokuraturata-podhvana-maikata-na-padnaloto-dete-vyv-varna.401132", "text": "Районната прокуратура във Варна започна разследване за родителска небрежност заради смъртта на 2-годишното момче, което падна вчера от парапет във варненската болница \"Св. Анна\". \n\n От държавното обвинение допълниха, че досъдебното производство е за това, че родител е оставил  детето си, намиращо се под родителски грижи, без надзор и с това е създал опасност за неговото физическо развитие. \r\nДетето е било на свиждане в родилното отделение в старата сграда на болница \"Света Анна\".\r\nПридружавали са го двама възрастни, като единия от тях е била неговата майка, но въпреки това то се е провряло през парапета и е паднало. \r\nРеакцията на лекарите е била светкавична. \r\nНезабавно е била направена спешна операция на детето, но в днес малкият Джанед Василев почина.\r\nИзследват се всички възможни версии за установяване причините за инцидента, уточняват от прокуратурата.", "date": "2019.02.04", "title": "Прокуратурата подхвана майката на падналото дете във Варна "}
{"url": "https://www.dnes.bg/zvezdi/2019/02/04/sled-svatbata-princ-hari-stanal-kisel-i-iadosan.401124", "text": "Персоналът, обслужващ кралското семейство в Англия, смятал, че принц Хари се е променил и вече не е толкова позитивен, а често бил кисел и ядосан. Това твърди Дънкан Ларкомб, биограф на кралското семейство и бивш редактор с ресор \"Бъкингамски дворец\" на \"The Sun\".\r\n \r\n\"Прислужниците на Хари винаги са смятали, че той е фантастичен. Сега той е доста кисел и отдалечен от личния си персонал, което е много необичайно за него\", казал е Дънкан пред \"Page Six\".\r\n \r\nТе харесвали принца, защото е \"сърцат, земен, нормално момче, заклещено в кралския свят и не се взима насериозно. Но сега вече се взима\". Смята се, че Хари се е променил, откакто е с Меган Маркъл.\r\n \r\n", "date": "2019.02.04", "title": "След сватбата: Принц Хари станал кисел и ядосан"}
{"url": "https://www.dnes.bg/kino/2019/02/04/stykleniia-pak-krachka-pred-nedosegaemite.401139", "text": "Мачът за титлата в Националната футболна лига на САЩ, мразовитите температури на редица места в страната и излизането по кината само на един нов филм, \"Мис Бала\", задържаха почитателите на киното извън салоните.\r\nРезултатът - най-слабият Супербоул уикенд в бокс-офиса на Северна Америка от близо 20 години, съобщават световните агенции.\r\nАнализаторите отчитат, че общите приходи от продажбата на билети възлизат на 71 милиона долара - най-ниските постъпления от 2000 г. за уикенд, в който се провежда Супербоул.\r\nЧелното място в бокс-офиса за трета поредна седмица запазва \"Стъкления\". Психотрилърът на режисьора М. Найт Шаямалан, преплитащ сюжетите на филмите му \"Неуязвимият\" и \"На парчета\", е реализирал 9,5 милиона долара от продажбата на билети през уикенда.\r\n                    \n                    \n                Втората позиция също остава непроменена и се заема от драмата с елементи на комедия \"Недосегаемите\" на режисьора Нийл Бъргър с участието на Кевин Харт, Брайън Кранстън и Никол Кидман. Приходите от филма възлизат на 8,9 милиона долара.\r\nЕдинственото ново предложение - филмът \"Мис Бала\" с Джина Родригес в главната роля, се класира на трето място с постъпления в размер на 6,7 милиона долара.\r\nЧелната петица в бокс-офиса на Северна Америка се допълва от супергеройската продукция \"Аквамен\" и анимацията \"Спайдърмен: В Спайди-вселената\". Приходите от продажбата на билети за двата филма през уикенда в киносалоните на САЩ и Канада възлизат съответно на 4,8 милиона долара и 4,4 милиона долара.", "date": "2019.02.04", "title": "\"Стъкления\" пак крачка пред \"Недосегаемите\""}
{"url": "https://www.dnes.bg/obshtestvo/2019/02/04/jiva-ohrana-ne-e-reshenie-sreshtu-nasilieto-nad-medici.401095", "text": "Живата охрана в Спешните центрове не е решение на проблемa с насилието над медици. Така коментира пред \"Фокус\" председателят на Националната асоциация на работещите в спешната помощ Десислава Кателиева поредния случай на агресия срещу медик в Горна Оряховица. \n\n\n\n\n\r\nДесислава Кателиева запита какво ще се случи, когато екипи отидат на адрес, където вече нямат охрана. \n\r\nЕдна от мерките, която беше въведена за справяне с проблема -паник бутоните в линейките, остана на заден план без успешна реализация. \n\r\nСпоред д-р Кателиева до някаква степен решение на проблема би било въвеждането на радиостанции, които освен радио връзка, имат и „паник бутон“ и GPS. Кателиева посочи и че в защита на медиците има внесени промени в Наказателния кодекс още през 2013г., но не е имало ефект.\n                    \n                    \n                \r\n\"Въпросът е колко от хората, които бяха хванати за агресия срещу спешни медицински екипи, понесоха наказанията си с цялата тежест на закона? Основно го отнесоха няколко рецидивисти, чиито наказания утежниха състоянието им. Като цяло обществото остава с впечатление, че можеш да нападнеш медик срещу някаква парична глоба и срещу някакво порицание и тези хора едва ли не стават герои в медийното пространство. А моите колеги остават със страха и с ужаса, че следващия път отново този човек ще дойде и ще ги набие и ще се държи по същия начин. Законът трябва да бъде по-строг\", настоя тя.\n\r\nД-р Десислава Кателиева коментира още, че въпреки сериозния проблем с физическата агресия над медиците, вербалната такава е в пъти повече. \n\r\nНад 360 души вече са извън системата на Спешната помощ, без адекватни мерки за справяне с проблема ще се разруши сектор, граден с години, заключи тя.\n\r\n ", "date": "2019.02.04", "title": "Жива охрана? Не е решение срещу насилието над медици"}
{"url": "https://www.dnes.bg/eu/2019/02/04/razpada-li-se-pred-ochite-ni-ideiata-za-evropa.401066", "text": "Заплашена е самата идея на Европа, предупредиха водещи световни интелектуалци в отворено писмо под заглавието \"Манифест на европейските патриоти\", цитирано от в. \"Гардиън\".\n\r\nСред тях са писателите Светлана Алексиевич, Марио Варгас Льоса, Елфриде Йелинек и Орхан Памук, носители на Нобелова награда за литература, френският философ Бернар-Анри Леви и писателите Милан Кундера и Салман Рушди.\n\r\nОт всички страни се сипят критики, обиди и поддръжници изоставят каузата. \"Стига строене на Европа!\", е викът. Нека вместо това да се свържем отново с нашата \"национална душа\"! Нека преоткрием \"изгубената си идентичност\"! Това е дневният ред, споделян от популистките сили, заливащи континента. Няма значение, че абстрактни понятия като \"душа\" и \"идентичност\" често съществуват само във въображението на демагозите, пишат авторите на писмото.\n                    \n                    \n                \r\nЕвропа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение – единия отвъд Ламанша, другия отвъд Атлантическия океан. Континентът е уязвим към все по-малко прикритите маневри на обитателя на Кремъл. Европа като идея се разпада пред очите ни, подчертават те.\n\r\nТова е отровната атмосфера, в която през месец май ще се състоят изборите за европейски парламент. Ако нещо не се промени, ако нещо не се случи, за да върне назад надигащата се високопарна, настоятелна вълна, ако не се прояви нов съпротивителен дух, тези избори обещават да бъдат едни от най-пагубните, които сме виждали.\n\r\nТе ще дадат победата на тези, които печелят от катастрофите. За тези, които все още вярват в наследството на Еразъм, Данте, Гьоте и Коменски, остава само срамното поражение, пренебрежение към интелигенцията и културата. Ще има масови прояви на ксенофобия и антисемитизъм. Всички ще бъдем сполетяни от катастрофа.\n\r\n\"Ние, долуподписаните, сме сред тези, които отказват да се примирят с тази надвиснала катастрофа\", заявяват тридесетте интелектуалци, цитирани от в. \"Труд\".\n\r\nНие се причисляваме към европейските патриоти (група, която е по-многобройна, отколкото често се смята, но е често прекалено мълчалива и примирена), които разбират какво е заложено на карта. Три четвърти от един век след победата над фашизма и 30 години след падането на Берлинската стена се води нова битка за цивилизацията.\n\r\nНашата вяра е в голямата идея, която сме наследили, която според нас беше единствената сила, достатъчно могъща да издигне народите на Европа над самите тях и изпълненото им с войни минало. Вярваме, че и днес тя остава единствената сила, която е достатъчно благородна, за да отблъсне новите признаци на тоталитаризъм, които водят след себе си отдавнашните нещастия на тъмните времена. \n\r\nТова, което е заложено на карта, ни забранява да се откажем. Затова и отправяме тази покана да се присъедините към новата обществена мобилизация, призовават те.\n\r\nЗатова приканваме към действия в навечерието на избори, като отказваме да се предадем пред гробокопачите на европейската идея. Затова призоваваме да се вдигне още веднъж факелът на една Европа, която въпреки грешките, пропуските и проявяваната понякога колебливост, остава пътеводна светлина за всички свободни мъже и жени на планетата. \n\r\nНашето поколение подходи погрешно. Като последователите на Гарибалди през 19 век, които повтаряха като мантра \"Италия ще се справи сама\", ние вярвахме, че континентът ще се запази от само себе си, без да има нужда ние да се борим за това или да работим за него. Това, казахме си ние, е \"посоката на историята\". Трябва да изоставим незабавно това старо убеждение. Нямаме избор. Трябва да се борим за идеята на Европа или да я видим да загива под напора на популизма.\n\r\nВ отговор на яростната националистическа и идентичностна атака трябва да преоткрием духа на активизма или да приемем, че недоволството и омразата ще ни заобиколят и потопят. Трябва спешно да бием тревога за тези подпалвачи на душата и духа – от Париж до Рим, със спирки в Барселона, Будапеща, Дрезден, Виена и Варшава – които искат да запалят огън с нашите свободи.\n\r\nВ това странно поражение на Европа, което се задава на хоризонта, тази нова криза на европейското съзнание, която се готви да унищожи всичко, което направи нашите общества велики, уважаеми и проспериращи, се крие към либералната демокрация и нейните ценности, по-голямо откогато и да било след 30-те години на миналия век, заключават интелектуалците, подписали писмото, публикувано също във в. \"Либерасион\".", "date": "2019.02.04", "title": "Разпада ли се пред очите ни идеята за Европа?"}
{"url": "https://www.dnes.bg/index/2019/02/04/nai-rannoto-svidetelstvo-za-homo-sapiens-cherep-v-mongoliia.401067", "text": "Древен череп, за който се смята, че е на представил на уникален вид хоминиди през плейстоцена, кръстен Mongolanthropus, е най-ранното свидетелство за Хомо сапиенс в Монголия, съобщава ЮПИ.\n\r\nКато прибегнаха до радиовъглеродно датиране и ДНК анализ, палеонтолози установиха, че черепът е на представител на Хомо сапиенс, предава БТА.\n\r\nВ резултат на провалени усилия за датиране и заради особеностите на фосилизирания череп някои учени предполагаха, че тленните останки на хоминида от средния или късния плейстоцен са от представител на Хомо еректус или от неандерталец. Новият анализ показа, че хоминидът е живял преди 34 950-33 900 години.\n\r\nТъй като черепът е \"заразен\" с разнообразни материали, радиовъглеродното датиране е трудноосъществимо. За да вземат незацапана проба, учени от Оксфордския университет извлекли аминокиселина от колаген във вътрешността на черепа. \n                \n                \r\nЧрез радиовъглеродно датиране на аминокиселината хидроксипролин била установена възрастта на черепа. При предишни разкопки на обект от късния палеолит в Монголия бяха открити каменни сечива. Възрастта на черепа е близка до тази на въпросните каменни артефакти, пише в. \"\".\n\r\nСпециалистите от Оксфордския университет си сътрудничили със свои колеги от университета в Пиза, Италия, за да идентифицират веществата, с които бил заразен черепът. Били открити следи от смола, която е била нанесена върху черепа след откриването му.\n\r\n\"Получените резултати за пореден път показват ползата от подобрените химични методи за датиране на праисторически материал, който е бил заразен или на обекта, където е открит, или в музея, където е съхраняван\", заяви Тибо Девиез от екипа от Оксфорд.\n\r\nРезултатите от изследването са публикувани в сп. \"Нейчър къмюникейшънс\".", "date": "2019.02.04", "title": "Най-ранното свидетелство за Хомо сапиенс - череп в Монголия"}
{"url": "https://www.dnes.bg/politika/2019/02/04/evgeniia-baneva-evrodeputat.401068", "text": "Инициативен граждански комитет издига кандидатурата на Евгения Златева Банева за участие в изборите за Европейски парламент. Това съобщава арестуваният бизнесмен Николай Банев в личния си профил във Facebook. \n\n\r\n\"Каним всички приятели, съмишленици, близки и роднини да подкрепят нейната кандидатура за евродепутат, кандидатура на образована и интелигентна жена-юрист, владееща перфектно английски и френски език, майка на три деца, бизнес дама, притежаваща всички качества на европейски ангажирана личност\", пише още той.\r\n ", "date": "2019.02.04", "title": "Евгения Банева евродепутат!?"}
{"url": "https://www.dnes.bg/index/2019/02/04/bylgarin-e-nominiran-za-prestijna-holivudska-nagrada.401069", "text": "Камен Марков е първият българин, номиниран като главен дизайнер и технически ръководител в категория реклама, на най-престижните награди за визуални ефекти – VES (Visual Effects Society Awards). Наградите са станали известни като Оскарите на визуалните ефекти. \n\r\nСветовната асоциация за визуални ефекти раздава холивудските отличия за най-забележителните постижения в сферата на VFX. Сред номинираните тази година са филми като \"Отмъстителите: Война без край\", \"Феноменалните 2\", \"Изгубени в космоса\", \"Бохемска рапсодия\" и \"Първият човек\".\n\r\nКамен Марков, който живее и работи в Лондон, е номиниран за две от престижните награди за визуални ефекти за коледната реклама на британската луксозна верига Jоhn Lewis - \"Момчето и пианото\". Рекламата е с участието на сър Елтън Джон, а кампанията, която бе очаквана с голямо нетърпение, стана хит за часове след излъчването й през ноември миналата година.\n                \n                \r\nДвете номинации са в категориите \"Най-добри визуални ефекти в ТВ реклама\" и \"Най-добро фотореалистично изпълнение на визуални ефекти в ТВ реклама\". Камен работи по рекламата като главен дизайнер и технически ръкодовител на екип от около 40 специалиста, част от водещата международна VFX компания MPC. \n\r\n\"Изключително съм щастлив и развълнуван да бъда номиниран - особено за това отличие, тъй като това са най-значимите технически награди в бизнеса. Това е и една от технически най-сложните реклами, върху която съм работил някога. Възможността да се включа в този мащабен проект е не само мой личен успех, но е и значимо признание за целия ни екип\", коментира Камен Марков. \n\r\nОт техническа гледна точка \"Момчето и пианото\" е голямо предизвикателство, създадено с необичайни творчески идеи. Използваният от Камен VFX подход е уникален, тъй като рядко се среща в създаването на реклами и обикновено се използва в игрални филми. \n\r\nЧрез специален софтуер и голям набор от фотографски и филмови референции, Камен и екипът му успяват да пресъздадат етапи от живота на Елтън Джон в прецизни детайли. Камен Марков започва кариерата си в областта на специалните ефекти на родна земя, когато рекламният, музикален и кино пазар у нас са все още изключително неразвити. \n\r\nПрез 2004 г. стремежът му към по-големи предизвикателства и повече перспективи го отвеждат в Мексико, където работи за голямото VFX студио - The Filter FX. След множество успешни проекти в Латинска Америка, той се присъединява към екипа на MPC в Лондон през 2010 г. Оттогава Камен се налага като един от водещите VFX супервайзери на компанията Сред популярните лица, с които е работил са Юсейн Болт, Кайли Миноуг, Лили Алън, Ева Грийн и Никол Шерцингер.", "date": "2019.02.04", "title": "Българин е номиниран за престижна холивудска награда"}
{"url": "https://www.dnes.bg/stranata/2019/02/04/pochina-2-godishnoto-dete-koeto-padna-ot-bolnica-vyv-varna.401070", "text": "Почина 2-годишното дете, което падна от болница във Варна, съобщава bTV. \n\r\nЛекарят борил се за живота му заяви, че то е било с тежка травма на мозъка и счупване на черепни кости, и изрази своите съболезнования на близките на детето. \r\nПрипомняме, че детето падна от висок етаж на болницата във Варна вчера по обяд.\r\nВсе още не са ясни какви са причините и обстоятелствата около инцидента.", "date": "2019.02.04", "title": "Почина 2-годишното дете, което падна от болница във Варна"}
{"url": "https://www.dnes.bg/obshtestvo/2019/02/04/prez-2018-g-sybrali-sme-s-1-mlrd-lv-poveche-ot-osigurovki.401071", "text": "Най-голям ръст на приходите в държавния бюджет има при осигуровките. През 2018 г. от осигуровки са събрани 9,458 млрд. лв., което е увеличение с близо 13%, или с над 1 млрд. лв., сочат окончателните данни на Министерството на финансите. \n\r\nДо голяма степен това се дължи на вдигането на минималната заплата от 460 лв. на 510 лв. през миналата година, както на повишаването на вноската за пенсия с 1% до 19,8%. Освен това средната заплата нарасна с около 10% в рамките на година, което повишава и приходите от осигуровки.\n\r\nПриходите в хазната от акциз върху алкохола през 2018 г. са 310,5 млн. лв., което е ръст с 3,4%, или с над 10 млн. лв. Увеличението се дължи на излизане на част от сивия сектор на светло, тъй като през 2018 г. нямаше промени в акциза за спиртните напитки, пише в. \"Труд\".\n                    \n                    \n                \r\nПриходите от акциз върху цигарите нарастват със 7% и достигат 2,536 млрд. лв., което е резултат както от намаляване на контрабандата, така и от повишаването на акциза за тютюневите изделия. При приходите от акциз върху горивата също има ръст – с 1,9% до 2,315 млрд. лв.\n\r\nБизнесът плати с 6,7% повече корпоративни данъци през 2018 г., сочат още данните.", "date": "2019.02.04", "title": "През 2018 г.: Събрали сме с 1 млрд. лв. повече от... осигуровки"}
{"url": "https://www.dnes.bg/rusia/2019/02/04/chetirima-zaginaha-pri-pojar-v-centyra-na-moskva.401072", "text": "При пожар на жилищна сграда в центъра на Москва загинаха четирима души, съобщи източник от службите за спешна помощ, цитиран от ТАСС.\n\r\nПожарът, избухнал към един часа след полунощ на петия етаж на зданието, намиращо се на Никитския булевард, бе напълно потушен малко след пет часа московско време.\n\r\nОт сградата бяха евакуирани 42 души, в това число осем деца.\n\r\nВ гасенето на огнената стихия взеха участие 80 души личен състав и 25 единици техника.\n\r\nСградата, в която има повече от 100 апартамента, е построена през 1912 г. и е в списъка с обекти, обявени за културно наследство.\n\r\nПо данни на началника на главното управление на министерството на извънредните ситуации за Москва Иля Денисов пожарът е обхванал площ от около 2000 квадратни метра. Между петия и шестия етаж има срутване на площ от около 400 квадрата. Денисов каза, че гасенето на огъня е било затруднено, защото сградата е стара, има дървени подове, а някои помещения са били преустроени.\n                    \n                    \n                \r\n/БТА/", "date": "2019.02.04", "title": "Четирима загинаха при пожар в центъра на Москва"}
{"url": "https://www.dnes.bg/stranata/2019/02/04/lechebna-gimnastika-za-izkriven-ot-sedene-pred-kompiutyra-grybnak.401073", "text": "Да възстановят лечебната физкултура в училищата, за да се ограничат гръбначните изкривявания при децата от “дигиталното”, втренчено в компютъра или таблета, поколение, и да предотвратят бъдещи заболявания. За това са се амбицирали двама млади специалисти от Търговище, които напук на теорията за неограничени възможности навън са останали в родния си град. \n\r\nТе са кинезитерапевтът Весела Кръстева и ортопедът Тихомир Папуров. И двамата са с търговищки корени и разсъждават като хора, които имат ясен хоризонт, цели и амбиции.\n\r\nИдеята им стъпва на практиката. В работата си и двамата имали пациенти, които от детска възраст, са получили увреждания и неусетно през годините се оказали със сериозни здравословни проблеми, които нарушават качеството на живот.\n                    \n                    \n                \r\n\"Само за седмица през кабината ми преминаха 5 деца с тревожни изкривявания. Едното беше с 45 градуса изкривяване и го изпратих в София, защото там вече е нужно лечение\", разказва Весела.\n\r\nЗаедно с д-р Папуров от началото на тази година те започнаха срещи с родители на първолаци от І ОУ \"Хр. Ботев\", за да им обяснят идеята на профилактиката, последиците от начина на живот на децата и рисковете в бъдеще.\n\r\nОт средата на февруари в училището, започват занимания по лечебна гимнастика с първите 15 деца, чиито родители са пожелали да ги включат в курса. В училището ще има и втора група за по-големи ученици. В икономическата гимназия пък се събират деца от останалите училища, с които отново работи Кръстева. Там ходят и възрастни, решили да се раздвижат.\n\r\n\"Още от студентка мисля по този въпрос, но сега намерих съмишленик, с когото да реализираме програмата за детска профилактика и възстановяване на лечебната физкултура. Мотивира ме това, че тя е била задължителна години наред и всички научни разработки сочат колко е важна и като превенция. Няма как мускулатурата на малките деца да укрепне от само себе си. Сега спортовете са занемарени. Децата имат друг режим на живот. Затова се увеличават и затлъстяванията, и изкривяванията\", споделя Весела и допълва, че трябва да се работи за психомоторното развитие на децата още от раждането им.\n\r\nТакава бебешка група има и в Търговище, пише в. \"Труд\". \"Работим, за да развием или потиснем определени рефлекси. Имаме комплекс за вестибуларния апарат. Правим масажи, бебешки лицеви опори, учим ги да се обръщат сами по гръб или корем. Важно е да ги научим да пълзят преди да проходят. Не бива да правят първите си стъпки на пръсти\", обяснява още тя.\n\r\nС д-р Папуров са се разбрали, при откриване на проблем, да се насочват децата към лекар, който да прецени има ли здравословен проблем. Установили са връзки с лекари в Горна баня да поемат тежките случаи.\n\r\n\"Целта е да диагностицираме децата в ранен период, за да предотвратим проблеми после. И аз някога ходех на такава гимнастика и знам вече, и като професионалист, колко е важна. В тийнейджърска и зряла възраст, когато имаме неправилна стойка и положение на гръбначния стълб може да доведе до нарушения на цялата походка, да увреди и гръдния кош, съответно и органите – сърце, бял дроб\", уточнява и д-р Папуров.\n\r\n\"Амбицирани сме да стартираме с изправителна гимнастика и укрепване на мускулатурата още в ранна детска възраст. Тя има за цел и да се създаде физическа култура\", казва още Тихомир.\n\r\n\"Това е началото на, надявам се, дългогодишен проект. Ще го разширим. Амбицирани сме да се получат нещата. Защо да не сложим началото и на национален проект\", казват и двамата.", "date": "2019.02.04", "title": "Лечебна гимнастика за изкривен от седене пред компютъра гръбнак!?"}
{"url": "https://www.dnes.bg/index/2019/02/04/receptata-dnes-testeni-rulca-s-cheri-domati-i-bosilek.400885", "text": ":\r\n:\r\n \r\nНамажете питките тортиля с крема сиренето. Върху всяка подредете по 2 резена шунка или прошуто. Покрийте с пресен босилек. След това подредете слой нарязани чери домати и лук. Направете това с всички питки тортиля.\r\n \r\nНавийте всяка питка на руло. Нарежете я на парченца, така че да се получат минирулца. Можете да ги сервирате пресни или да ги запечете леко, по избор.\r\n \r\n\r\n\r\n\r\n \r\n ", "date": "2019.02.04", "title": "Рецептата Dnes: Тестени рулца с чери домати и босилек"}
{"url": "https://www.dnes.bg/video-prognoza/2019/02/04/zimata-se-zavryshta-v-chetvyrtyk-sys-stud-i-sniag.401074", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Температурите в някои части на България през почивните дни достигнаха до 20 градуса. Високите стойности се запазват и в началото на новата седмица, но тенденцията им е за намаляване с по няколко градуса на денонощие и зимата се очаква да се завърне в четвъртък.\n\r\nСиноптикът на  Симеон Матев прогнозира, че през нощта преди това се очакват валежи, които на места може да станат на сняг и в четвъртък сутринта в някои райони на България може да има и снежна покривка.\n\r\nДо тогава температурите остават да са високи за сезона, а днес слънчевите часове в Източна България ще са повече, докато в западните райони на страната ще има повече облаци, но валежи от тях са малко вероятни.\n                \n                \r\nСимеон Матев обясни още, че застудяването ще се дължи на липсата на южен вятър, който се усещаше през почивните дни. Очаква се през следващите дни да духа все по силно от изток, което ще доведе и до понижението на температурите.\n\r\nВалежите през този месец се очаква да са с нормални количества.\r\n ", "date": "2019.02.04", "title": "Зимата се завръща в четвъртък със студ и сняг"}
{"url": "https://www.dnes.bg/balkani/2019/02/04/jena-zagina-pri-preobryshtane-na-korabche-v-shkodrenskoto-ezero.401077", "text": "Жена загина, a трима души са в неизвестност при пробръщането на малък туристически плавателен съд в Шкодренското езеро - на границата между Черна гора и Албания, предаде Франс прес.\r\nКорабчето е превозвало осем туристи към църква, намираща се на един от малките острови в езерото. Четирима от тях са спасени, съобщиха спасителните служби в черногорската столица Подгорица.\r\nСред хората в неизвестност са синът и съпругът на загиналата жена. В спасителната акция участват водолази и полицейски хеликоптер.\r\nПричините за корабокрушението са неизвестни, съобщи АФП и добави, че в района на местопроизшествието има бури.\r\n/БТА/\r\n ", "date": "2019.02.04", "title": "Жена загина при преобръщане на корабче в Шкодренското езеро"}
{"url": "https://www.dnes.bg/notifikacii/2019/02/04/vie-ste-sledvashtata-jertva-kak-zvuchi-edin-istinski-alo-izmamnik.401081", "text": "\r\nСтоличната полиция (СДВР) публикува в профила си в социалната мрежа Facebook автентичен запис на опит за телефонна измама.\r\n\n\n\r\nВ него, мъж, представящ се за служител на Криминална полиция, обяснява, че от МВР са започнали да предупреждават по телефона заради зачестили телефонни измами.\r\nМъжът разказва и как жена е била пребита от телефонни измамници, след като отказала да им даде пари. \n                \n                \r\nТой кара жената, с която разговаря, да си запише неговия номер и да му се обади, ако ѝ позвънят телефонни измамници.\n\r\nПродиктуваният номер е 028 112. \n\r\nСДВР напомня отново, че единният спешен европейски номер е само 112. \n\r\nТой се избира без никакви цифри или кодове пред него. Ако Ви заплашват с физическо насилие запазете спокойствие, и веднага се обадете на тел. 112, потърсете помощ от близки или съседи и отидете в най-близкото районно управление на МВР, съветват от столичната полиция.", "date": "2019.02.04", "title": "Вие сте следващата жертва... Как звучи един истински ало измамник? "}
{"url": "https://www.dnes.bg/notifikacii/2019/02/04/nadejdata-ugasva-otkriha-otlomkite-na-samoleta-s-koito-pytuva-emiliano-sala.401082", "text": "Намерени са отломките на изчезналия в района на Ламанша самолет, с който пътуваха футболистът Емилиано Сала и пилотът Дейвид Иботсън, съобщи телевизия \"Скай нюз\", цитирана от Ройтерс.\n\r\n\"Семействата на Емилиано Сала и на Дейвид Иботсън бяха уведомени от полицията\", съобщи ръководителят на операцията по издирването Дейвид Мърнс, цитиран от ДПА.\n\r\nСамолетът на родения в Аржентина двайсет и осем годишен нападател изчезна от радарите на 21 януари, след като излетя от френския град Нант към уелския град Кардиф, където Сала трябваше да направи дебют за новия си клуб \"Кардиф сити\", припомня БТА.\n\n\n\r\n                \n                Последните думи на Сала, написани в гласово съобщение до баща му, гласят: \"Качих се на самолета, който сякаш ще се разпадне. И отивам в Кардиф. Ако до час и половина няма новина от мен... Не знам дали ще трябва да пратят някой да ме търси, защото няма да ме намерят. Татко, страх ме е\". След изпращането на това съобщение машината, в която се Емилиано Сала пътува, изчезва.\n\r\nЕмилиано Сала беше рекордната покупка на Кардиф Сити. Аржентинският нападател подписа със \"сините птици\" в края на миналата седмица, а бившият му клуб Нант получи 15.5 милиона паунда за сделката. Сумата е рекордна за Кардиф Сити, който този сезон се бори за оцеляването си във Висшата лига. А именно чрез южноамериканския голаджия уелсците се надяваха да постигнат целта си.\n\r\nКой беше Емилиано Сала? \r\n187-сантиметровият централен нападател е изключително известен във Франция, като в момента е на пето място сред голмайсторите на Лига 1. Той има 12 гола за Нант, като пред него са единствено тримата от атомното нападение на ПСЖ – Мбапе, Кавани и Неймар, като и Никола Пепе от Лил. В началото на сезона той дори изпреварваше по голове в Европа далеч по-именитите си сънародници Лео Меси, Серхио Агуеро, Мауро Икарди и Гонсало Игуаин.\n\r\n ", "date": "2019.02.04", "title": "Надеждата угасва! Откриха отломките на самолета, с който пътува Емилиано Сала"}
{"url": "https://www.dnes.bg/usa/2019/02/04/sportni-strasti-v-semeistvo-trymp-baryn-mlad-futbolist.401075", "text": "Американският президент Доналд Тръмп заяви, че не би насърчил най-малкия си син Барън да играе американски футбол, но и не би го спрял, ако иска да тренира, предаде ДПА.\n\r\nТелевизия СBS излъчи вчера интервю с президента часове преди финала на шампионата по американски футбол. \n\r\n\"Това е хубав въпрос. Трудно е да се отговори. Ако иска, да. Но дали ще го подтикна към това? Не\", отговори Тръмп. Той отбеляза, че това е опасен и груб спорт.\n\r\n\"Впрочем той играе много футбол, харесва му\", добави президентът. \n\r\n\"Много хора, включително и аз, си мислеха, че футболът никога няма да го бъде в нашата страна, но той набира бързо популярност\", каза Тръмп.\n                    \n                    \n                \r\nТова е едно от редките признания към футбола, изречени от американски президент. Футболът дълго време бе смятан в САЩ за женски и детски спорт, но набра популярност най-вече заради испаноезичните малцинства. Тръмп лично лобира за това САЩ да станат, заедно с Мексико и Канада, домакини на Световното първенство по футбол през 2026 г., отбеляза Франс прес.\r\n/БТА/", "date": "2019.02.04", "title": "Спортни страсти в семейство Тръмп: Барън – млад футболист!"}
{"url": "https://www.dnes.bg/notifikacii/2019/02/04/romite-bili-pensioner-recidivisti.401078", "text": "Пореден случай на агресия над възрастен човек, този път в Казанлък – 77-годишен мъж бе нападнат и бит посред бял ден, докато се връщал от магазина. Освен покупките нападателите взели мобилния телефон и всички пари на човека – около 100 лева. \n Около 13 ч. по обед вчера 77-годишният Димитър Димитров се прибирал от магазина с покупки. За по-напряко решил да прекоси през жп линията, при което е бил нападнат. \n\r\nМъжът бил ритан и удрян. \n\r\n\"Взеха ми телефона, парите, претърсиха ми всичко. Прибраха всичко и си тръгнаха, мен ме оставиха, виках за помощ, но кой ще ме чуе”, разказа Димитров пред bTV.\n\r\nВъзрастният човек успял да се изправи и някак стигнал до първите блокове зад  жп линията. \n                \n                \r\nХора от блока му донесли вода, обадили се в полицията и на мобилния оператор, за да спрат откраднатия телефон.  \r\nНападателите са задържани. Пред полицията двамата мъже разказали, че седнали да хапнат и пийнат край релсите, но парите им свършили. В тях са открити крадените вещи и поделените помежду им общо 100 лева, които задигнали от Димитър.   \n\r\nА жертвата им е с пукната кост на носа.\n\r\n\"Не вярвам нормален човек да се чувства сигурен в България. Уж има закони, само че това малцинство си прави каквото си иска. И ако има държавност, трябва да ги усмирят”, заяви той. \n\r\nИ двамата извършители са рецидивисти. Единият от тях е излязъл от затвора преди 5 дни.", "date": "2019.02.04", "title": "Ромите били пенсионер - рецидивисти"}
{"url": "https://www.dnes.bg/kino/2019/02/04/i-ll-be-back-arni-se-vkliuchi-v-terminator-6.401076", "text": "Холивудският ветеран Арнолд Шварценегер разкри, че започнал да се снима във филма \"Терминатор 6\" три месеца след като се подложил на сърдечна операция, съобщи Контактмюзик.\r\n71- годишният актьор, който отново е в същата роля в предстоящия да излезе по екраните филм, довери, че с нетърпение очаквал да се снима в режисираната от Тим Милър лента, независимо че легнал под ножа три месеца по-рано, пише БТА.\r\n\"Получавам винаги помощ - каза той, имайки предвид здравословното си състояние. - Лекарите ми вдъхват смелост, а медсестрите ми помагат да се изправя на крака. Приятелката ми Хедър Милиган също бе до мен в болницата и непрестанно ме окуражаваше. Тя оставаше там и нощем. Три месеца по-късно бях на снимачната площадка на \"Терминатор 6\" в Будапеща.\"\r\n                    \n                    \n                Шварценегер призна, че е развълнуван по повод излизането на филма по екраните по-късно тази година. \"Щастлив съм, че работих над \"Терминатор 6\", който ще се появи по екраните през ноември\", отбеляза той пред сп. \"Екстра\".", "date": "2019.02.04", "title": "I'll be back: Арни се включи в  \"Терминатор 6\""}
{"url": "https://www.dnes.bg/rusia/2019/02/04/sdelka-mejdu-trymp-i-putin-v-ushtyrb-na-evropa.401079", "text": "Изтеглянето на САЩ и Русия от Договора за ликвидиране на ракетите с малък и среден обсег трябва да послужи като предупреждение за Европа да се устреми към собствена политика в областта на сигурността, пише германският всекидневник \"Райн цайтунг\".\n\r\n\"Вместо да сочат с пръст на изток или на запад, европейците трябва най-накрая да се събудят от дълбокия си сън по отношение на политиката в сферата на сигурността и да отстояват собствените си интереси\", посочва изданието.\n\r\nСпоред \"Райн цайтунг\" Европа не трябва да изключва възможна сделка между американския президент Доналд Тръмп и руския държавен глава Владимир Путин в ущърб на европейската сигурност.\n                    \n                    \n                \r\nЕвропейците трябва да осъзнаят факта, че американският ядрен чадър вече не е толкова надежден. По-важно от всякога е европейците да създадат своя собствена идентичност в областта на сигурността, обобщава \"Райн цайтунг\".\n\n\n\r\nИзтеглянето на САЩ от Договора за ликвидиране на ракетите със среден и малък обсег има потенциала да е крачка напред за контрола върху оръжията, пише в редакционна статия вестник \"Зюддойче цайтунг\".\n\r\nСпоред германското издание основните послания на изтеглянето са две.\r\nПървото е, че то е логическо следствие на политическото бездействие и технологичния прогрес. Възможно е обаче това да не е краят, а началото на нова фаза на контрола върху оръжията.\n\r\nВторото послание е, че страната, която желае да накара останалите да се присъединят към контрола върху оръжията, е най-добре да стори това от позицията на силата, както показа Студената война.\n\r\nДокато Германия и Европа не намират начин да се справят с уязвимостта си, те ще си останат уязвими, изтъква \"Зюддойче цайтунг\", цитиран от БТА.\n\r\nКакво би направил руският президент Владимир Путин, големият стратег, ако беше на мястото на западноевропейските държави? Щеше да изпрати войски на Европейския съюз (а не на НАТО) в района на Балтика, щеше да ограничи търговията и да прекрати проекта \"Северен поток\", а след това да преговаря, пише германският вестник. \r\n ", "date": "2019.02.04", "title": "Сделка между Тръмп и Путин в ущърб на Европа?"}
{"url": "https://www.dnes.bg/notifikacii/2019/02/04/kitai-se-gotvi-za-posreshtaneto-na-godinata-na-zemnata-svinia.401080", "text": "Китай се готви днес за тържествата по случай настъпването на Годината на земния глиган (известна още като Годината на земната свиня), съобщи ДПА.\n\r\nЛунната нова година е най-големият празник в Китай. Стотици милиони хора пътуват в този период, за да го отпразнуват със семействата си. Това е най-голямата годишна миграция на хора в света.\n\r\nВластите очакват, че през 40-те дни около новогодишните празници ще има общо близо 3 милиарда пътувания с кола, влак или самолет.\n\r\nВечерта преди настъпването на Китайската нова година семействата се събират на традиционни вечери и гледат специалната новогодишна телевизионна програма. Децата получават червени пликчета с пари за късмет.\n                \n                \r\nПразненствата се предполага, че трябва да са шумни, така че могат да се очакват денонощни гърмежи на пиротехнически средства. Китайците правят така, за да подплашат \"старото чудовище\" - животното, под знака на което е преминала предходната година. От две години обаче фойерверките са забранени в някои от най-големите центрове, включително Пекин, Шанхай и Тянцзин, пише БТА.\n\r\nВсеки път Китайската нова година се пада на различна дата заради лунния календар. След като 2018 г. премина под знака на земното куче, утре настъпва Годината на земния глиган. Гадателите предсказват, че през нея ще има забавяне на икономиката, вълнения и природни бедствия.", "date": "2019.02.04", "title": "Китай се готви за посрещането на Годината на земната свиня"}
{"url": "https://www.dnes.bg/stranata/2019/02/04/softuer-plashi-aptekari-shte-mogat-li-da-prodavat-lekarstva.401083", "text": "Фармацевти от Благоевград се опасяват, че аптеките у нас може да нямат възможност да продават лекарства. Причината била в нови изисквания, непосилни за спазване от много аптеки.\n\r\nНа 9 февруари влиза в сила нова наредба, която важи за всички държави в Европейския съюз. Според нея всички аптеки трябва да имат специален софтуер, в който да отразяват продажбите си. Това би трябвало да гарантира, че фалшиви лекарства на пазара няма да има. За някои аптеки обаче разходите за този софтуер се оказват сериозен проблем.\n\r\nМного аптеки у нас не са готови за системата за разпознаване на фалшиви лекарства. Недоволни от промените преди дни написаха писмо до Министерството на здравеопазването.\n                    \n                    \n                \r\n\"От нас се изисква да оборудваме аптеките си със специални четци. Тези софтуери са много скъпи. Освен това има една система, която ще бъде включена от 12 февруари. Това е системата за докладване на липсващи лекарства към Изпълнителната агенция по лекарства\", каза пред Нова тв председателят на фармацевтичната колегия в Благоевград Константин Качулев. Той допълни, че средният разход за аптеките по въвеждането на този нов софтуер ще бъде около 2000 лв.\r\nХората също така смятат, че новият софтуер ще създаде и проблем с кадрите, тъй като на много места фармацевтите са по-възрастни хора и няма да могат да работят с компютъра. Те настояват прилагането на самия регламент да се удължи и в наредбата от Министерството, наказанията да не се прилагат, докато фармацевтите се обучат да работят със системата в рамките на две години.\n\r\nОт Здравното министерство обясниха, че срокът до 9 февруари все пак ще бъде удължен и аптеките ще разполагат с 6-месечен преходен период, за да се справят с новата европейска наредба.", "date": "2019.02.04", "title": "Софтуер плаши аптекари, ще могат ли да продават лекарства?"}
{"url": "https://www.dnes.bg/za-da-se-razbirame/2019/02/04/sedmichen-liuboven-horoskop-za-4-10-fevruari.400946", "text": "Тази седмица ще настъпи новолуние в знака на Водолей. Готови ли сте за промяна? Когато става въпрос за любов, тази промяна може да има различни нюанси. Какво ви очаква според зодията, вижте в любовния  хороскоп на Az-jenata.bg\r\n\r\nНай-добрите връзки се основават на солидно приятелство. Тази седмица ще бъдете мотивирани да задълбочите духовната връзка с партньора си, ще се чувствате и по-романтично. За щастие, звездите показват, че с любимия човек ще сте интелектуално и емоционално удовлетворени във вашата връзка. Ако сте необвързани, на хоризонта има шанс за ново запознанство.\r\n\r\nСъветите на приятелите, когато става дума за любов, ще ви служат добре. Ще може да погледнете на нещата извън вашата сантиментална бездна, за да ги разберете. В отношенията с половинката първо мислете, а после говорете.\r\n                    \n                    \n                \r\nКогато става въпрос за любов, Близнаците ще имат големи надежди. Новолунието във вашия 9-ти дом на морала, философията, разума, предполага, че нищо няма да може да ви попречи. Без значение какво се случва в любовния ви живот в момента, вие знаете, че щастието и удовлетворението винаги са избор и вие, скъпи Близнаци, избирате да бъдете щастливи. Романтиката е налице, затова ѝ се насладете.\r\n", "date": "2019.02.04", "title": "Седмичен любовен хороскоп за 4 – 10 февруари "}
{"url": "https://www.dnes.bg/sofia/2019/02/04/vijte-kyde-v-sofiia-niama-da-ima-voda-vyv-vtornik.401100", "text": "На 05 февруари 2019 г. (вторник), във връзка с изграждане на уличен водопровод на ул. „Суходолска“ кв. „Факултета“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nкв. „Факултета“ - по ул „Дръстер“ от ул.“Суходолска“ до бул.“Възресение“\r\nул.“Стрезимировци“\r\nпо ул.“Суходолска“ от ул.“Дръстер“ до ул.“Западна“\r\nкв.“Красна поляна“- бл.11,120, ул.“Перуника“\r\nпо ул.“Ришки проход“ от бул.“Възкресение“ до ул.“ Иван Гарванов“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Възкресение“ до магазин „Т-маркет“.\n\r\nНа 05 февруари 2019 г. (вторник), във връзка с монтаж на пожарен хидрант на ул. „Галичник“ жк. „Света Троица“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Галичник“ от ул. „Цар Иван Александър“ до ул. „Цар Симеон“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Галичник“ ъгъла с ул. „Цар Иван Александър“.\n\r\nНа 05 февруари 2019 г. (вторник), във връзка с ремонт на стратегически водопровод на бул. „Цариградско шосе“ вилна зона „Врана – Герман“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nВоенно поделение, база „Хидрострой“.\n\r\nС понижено налягане на водата ще бъдат кв. „Ботунец“ и с. Горни Богров.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред Военно поделение.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.02.04", "title": "Вижте къде в София няма да има вода във вторник "}
{"url": "https://www.dnes.bg/politika/2019/02/04/bsp-ne-bila-gotova-za-izbori-opitvala-da-pecheli-vreme.401094", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От скандалите около разкритията на депутата от БСП Елена Йончева, която обвини министъра на културата Боил Банов в корупция, никой не печели, смята политологът проф. Антоний Гълъбов. \n\n\n\n\r\n\"Губят всички. Формата ориентира нещата към някакъв вид партийна пропаганда и атака. Става дума за изявление на народен представител и изпращане на сигнал към медиите, а не към прокуратурата. Едно сериозно разследване не би се развило по този начин. Острата конфронтация на БСП е път без изход, защото атмосферата на изборната им кампания няма нищо общо с европейското. Нека отбележим, че този, който е направил записа на Боил Банов, е държал информацията 3 години\", отбеляза той пред .\n                    \n                    \n                \r\nВ студиото на \"България сутрин\" той изтъкна, че натрупването на скандали и истерия не водят до политически резултат. \n\r\n\"Скандалът \"Ало, Банов съм\" е опит за печелене на време. БСП очевидно не е готова за избори. Съжалявам, че президентът стои извън институцията си. Не чух какво са свършили назначените от него. Това не беше отчет, а очерк. Усеща се липсата на президент\", добави още проф. Гълъбов. \n\r\n\"Първо Бойко Борисов каза пред партията си да се отърсят от тези с лъскави коли. После президентът Румен Радев каза, че трябва да се изчистим от корумпираните. Това е пример как се управлява страната. Абсолютно недопустимо се управляват държавните структури. Това са христоматийни примери за нещата, за които народът говори. Тук е така – стават такива работи. Няма бурна реакция на обществото\", подчерта социологът Кольо Колев. \n\r\nСпоред него ГЕРБ са направили изключително загубен ход с атаката си срещу Елена Йончева. \n\r\n\"Елена Йончева направи няколко много сериозни неща – \"Кумгейт\", оградата по границата… Тя определено е едно от остриетата на БСП. И президентът, и Елена Йончева изпълняват функцията на едни свободни медии – да бъдат камшик срещу властта\", посочи Колев.", "date": "2019.02.04", "title": "БСП не била готова за избори, опитвала да печели време"}
{"url": "https://www.dnes.bg/obshtestvo/2019/02/04/holandska-boksova-legenda-bedstva-a-kyde-sa-nashite-idoli.401086", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От върха на спортната слава до скитник и живот в каравана в несебърско село. Да бъде забравен и изоставен. Това е съдбата на легендарния холандски боксьор Руди Люберс. Bulgaria ON AIR първа ви запозна с историята на бившия боксьор, издържал цели 12 рунда срещу Мохамед Али. \n\n\r\nВ Холандия вече е организирана благотворителна кампания, за да бъде върнат Руди в родината си. А село Кошарица се оказа гореща новина за холандските медии, които пристигнаха у нас, за да популяризират случая на бившия боксьор. \n\r\nИма ли забравени български спортисти, които също са оставени на произвола на съдбата и живеят в нищета? Темата коментираха в \"България сутрин\" спортните журналисти Едуард Папазян и Крум Савов. \n                    \n                    \n                \r\n\"Примерът на Руди е изключение от правилото. Много малко са спортистите, които изкарват годините си над 60-70 в подобна мизерия. Руди е пример как не трябва да завърши животът на един голям спортист\", посочи Папазян. \n\r\nТой подчерта, че спортът много дава, но и много взима. По думите му спортистите губят най-хубавите си години в тренировки и състезания, а след кариерата си влизат в живота с манталитета на малки деца. \n\r\n\"Боксът и бойните изкуства най-често имат допирни точки с престъпността. При спортистите проблемът е, че много лесно печелят пари, но и много лесно ги губят\", каза още спортният журналист от \"24 часа\". \n\r\nКрум Савов даде примери с български спортисти, които имат сходна съдба с тази на холандския боксьор. \n\r\n\"Ангел Генчев има перипетии - влизане в затвора, световна титла, отново се връща в затвора. Другият пример е най-бързият бял мъж на планетата - Николай Антонов. Най-яркият и отрицателен пример е Гълъбин Боевски - един от най-титулуваните ни щангисти за всички времена. Никой не знае къде е в момента. Влезе в бразилски затвор, по странна система се върна и се потопи\", коментира Савов пред . \n\r\nТой констатира, че обществото лесно си забравя идолите, а младите вече са толкова засипани с информация, че не могат да разпознаят дори звезди от близкото минало. \n\r\n\"Не само спортът води до тази деградация, а социалната среда\", отбеляза Крум Савов.", "date": "2019.02.04", "title": "Холандска боксова легенда бедства, а къде са нашите идоли?"}
{"url": "https://www.dnes.bg/stranata/2019/02/04/otkriha-tialo-na-57-godishen-myj-v-izgorial-avtomobil.401092", "text": "Тялото на 57-годишен мъж е открито в изгорял лек автомобил в местността \"Лиляшка могила\", съобщават от МВР.\r\nНа 3 февруари, в 23.40ч. от тел. 112 е подаден сигнал, че във въпросната местност край гр. Враца, гори лек автомобил. \r\nПожарникарите потушили огъня, но в изгорелият \"Опел Астра\" открили трупа на 57-годишен мъж от гр. Враца.  \r\nПо случая е образувано досъдебно производство.", "date": "2019.02.04", "title": "Откриха тяло на 57-годишен мъж в изгорял автомобил"}
{"url": "https://www.dnes.bg/obshtestvo/2019/02/04/dalaverite-s-telk-goran-i-stanio-100-slepci-100-ovi-shofiori.401090", "text": "Двама братя от Долни Дъбник могат да кандидатстват за рекордите на Гинес - имат 100-процентова слепота, но за сметка на това шофират без никакъв проблем по пътищата. Не става въпрос за някакво чудо, а поредната далавера с решения за ТЕЛК. А според тяхното, в графа работоспособност, е посочено: 100% потребност от чужда помощ. \n\r\nТе обаче фучат със скъпи лимузини с 200 км/час без никаква помощ от асистенти.\n\r\nАбсурдът е още по-голям, защото Горан Станев и Станьо Маринов имат влезли в сила актове за шофиране без книжки, които с тяхната диагноза нямат шанс да изкарат. Горан дори има и присъда за същото прегрешение, разкрива в свое разследване Trafficnews.bg.\n\r\nЛекарите от ТЕЛК-Плевен, които са преценили, че братята са незрящи и не могат без асистент, твърдят, че са сложили подписите си под становището заради решение на Административния съд в София. Според него  Горан Станев наистина има проблеми със зрението, като магистратите се позовават на медицински експертизи на вещи лица.\n                    \n                    \n                \r\nСтаньо Маринов по документи през 2001 г. има 77% загубена трудоспособност, която пет години по-късно вече е 100 на сто.\r\nНе така смята личният им лекар, според когото единствените заболявания на братята са хипертония и лека форма на диабет. Те често са му искали направления за специалисти по очни болести, но никога не са му показвали резултатите от изследванията.\n\r\nСпоред местните пък те най-много да имат кокоша слепота, ама тя била по наследство.\n\r\nДоскоро в социалните мрежи братята се хвалеха с луксозни автомобили за стотици хиляди левове. Лишен от излишна скромност Горан дори публикува клипове, от които се вижда как шофира с далеч над разрешената скорост. \n\r\nКато по-разумен Станьо отрича някога да е управлявал автомобил, както и че може да живее без чужда помощ. Видеозаписи обаче доказват обратното.\n\r\nДвамата братя никога не са работили, но демонстрират охолен живот с получаваните инвалидни пенсии, къщата им прилича на палат на фона на съседските.  \r\nОсвен да шофират, двамата се справят без асистент при внасяне на дърва, в  кръчмите \"слепотата\" хич не им пречи да мятат гьобеци на малки  пространства.\n\r\nЦялото им семейство е разследвано за пране на пари. Братята са подсъдими заедно със своите родители - Иванка и Иван Маринов, както и сестра им Елисавета Маринова. \n\r\nОбвинителният акт срещу ромската фамилия от град Долни Дъбник е внесен в Окръжния съд в Плевен от прокуратурата още през август 2015 г. Според държавното обвинение през периода 2009 г. – декември 2013 г. Маринови са получили, използвали и прикрили произхода на 3 523 934.58 лв., за които знаели, че са придобити от майката Иванка чрез измама. Тя е прочута врачка, която дори летяла в чужбина за специални клиенти.\n\r\nПетимата от семейство Маринови са осъдени на общо 41 години затвор на две инстанции. Предстои ВКС да гледа делото и да реши остават ли в сила присъдите им. Едната от тях вече е факт и майката Иванка е в Сливенския затвор, където трябва да лежи 8 години. \n\r\nДо момента Комисията за противодействието на корупцията за отнемане на незаконно придобитото имущество (КПКОНПИ) е отнела три от луксозните возила на семейството, златни накити, монети и пендари за 250 000 лв. На Горан вече са отнети луксозни коли за 140 000 лева, а  все още не е приключило делото срещу Станьо, който може да се прости с имущество за 2 847 297 лева.\r\n ", "date": "2019.02.04", "title": "Далаверите с ТЕЛК: Горан и Станьо – 100% слепци, 100%-ови шофьори"}
{"url": "https://www.dnes.bg/rusia/2019/02/04/emigraciiata-za-rusnacite-neosyshtestvima-mechta.401085", "text": "Все по-малко жители на Русия планират да напуснат страната, показва допитване на центъра \"Левада\", чиито данни помества \"Комерсант\" - броят на гражданите, \"със сигурност нежелаещи да се изселят в чужбина\", е стигнал шестгодишен максимум и възлиза на 61 процента.\n\r\nПочти същият брой жители на федерацията - 58 на сто, не са излизали в чужбина през последните 5 години. Според политолога Абас Галямов това \"работи в полза на властта\". \"Хора, които никога не са били примерно в Европа, може по-лесно да бъдат убедени, че там цари надмощие на сексуалните малцинства и омраза към Русия\", казва той.\n\r\nПо-заможните хора в Русия подкрепят по-слабо властта, защото \"редовно пътуват в чужбина и виждат всичко с очите си, а останалите, щат не щат, гледат на света с очите на родните телевизионни пропагандисти\", обяснява експертът пред \"Комерсант\", цитиран от Би Би Си.\n                    \n                    \n                \r\nЗа повечето хора в Русия идеята да емигрират е \"неосъществима мечта\", заявява социоложката от \"Левада\" Наталия Зоркая.\n\r\n\"Равнището на бедност е такова, че хората не могат дори да си представят емиграцията като реална възможност - нямат нито материалните средства за целта, нито тласък под формата на подобни нагласи в обкръжението им\", изтъква тя.\n\r\nИдеята за емиграция обмислят 27 на сто от жителите на Русия, желаещи \"да живеят така, като живее едно средно семейство в Западна Европа и САЩ\". Сред онези, които виждат в сегашния си живот оцеляване, \"макар и на най-примитивно равнище\", искат да емигрират едва 18 на сто, пише БТА.\n\r\nВ Русия възрастта влияе най-силно на готовността за изселване от страната. В групата от 18 до 24 години 41 на сто заявяват, че имат желание да заживеят в чужбина. Младите имат и по-добро отношение към своите сънародници-емигранти. Деветдесет и шест на сто в тази възрастова група гледат на емигрантите \"позитивно\" или \"неутрално\". Най-лошо гледат на емигрантите хората над 55-годишна възраст - отрицателно мнение за тях изразяват 23 на сто.\r\n ", "date": "2019.02.04", "title": "Емиграцията за руснаците – неосъществима мечта"}
{"url": "https://www.dnes.bg/teatar/2019/02/04/stoianka-mutafova-da-vidish-smeshnoto-bez-da-si-vesel.401097", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Родена на 2 февруари 1922 година, тя е най-възрастната действаща актриса на света. Познаваме я от много роли, но една от най-известните е \"Госпожа Стихийно бедствие\". Вчера Стоянка Мутафова посрещна рождения си ден в препълнената \"Зала 1\" на НДК.\r\nИ въпреки че първоначално не била сигурна дали мястото за такова празненство е удачно – неукротимата ѝ енергия превзе цялата публика.\r\nКазва за себе си, че преди всяка премиера трепери от ужас дали няма да се провали. Още от дете усеща, че има талант. Но твърди, че не е щастлив човек. Напротив – казва за себе си, че никога не е била весела, но успява да вижда смешното.\r\n\"През всичките тези години най-вече ме крепи театърът. Няма какво да лъжа\", сподели Мутафова пред Bulgaria ON AIR.\r\n ", "date": "2019.02.04", "title": "Стоянка Мутафова: Да видиш смешното, без да си весел"}
{"url": "https://www.dnes.bg/stranata/2019/02/04/lejasht-na-pytnoto-platno-mladej-uhapa-policai.401103", "text": "24-годишен мъж от Долна Оряховица е попаднал в полицейския арест за хулиганство, информира полицията във Велико Търново. В събота, в районното на железничарския град, е получен сигнал за човек, лежащ на пътното платно.\n\n\r\nИзпратеният на мястото полицейски екип е установил, че това е 24-годишен мъж от Долна Оряховица, който бил във видимо нетрезво състояние. Докато полицейските служители се опитвали да му помогнат да се отмести от платното, за да не бъде прегазен, мъжът проявил агресия към униформените, отправял към тях заплахи и успял да ухапе в областта на ръката единия от тях.\r\nМъжът е бил задържан с полицейска мярка до 24 часа. Срещу него е образувано бързо производство за хулиганство.", "date": "2019.02.04", "title": "Лежащ на пътното платно младеж ухапа полицай"}
{"url": "https://www.dnes.bg/politika/2019/02/04/vlado-penev-i-mihail-belchev-s-visoki-dyrjavni-otlichiia.401134", "text": "\nДържавният глава Румен Радев удостои с висши държавни отличия днес талантливите творци Михаил Белчев, Владимир Пенев, Бина Харалампиева и уважавания учен акад. Минчо Хаджийски. \n\r\n\"Вашите постижения са най-достойният пример за успех, основан на талант, творчески ум, воля и всеотдайност\", заяви президентът на церемонията по награждаване в Гербовата зала на \"Дондуков\" 2.\r\n \r\nВ словото си Румен Радев посочи, че отличията отразяват благодарността на цялото ни общество към вдъхновяващия пример на четиримата ни сънародници, които са постигнали и отстояват висок хоризонт на българското изкуство и култура, наука и образование. Постиженията ви са достойни за подражание, заяви президентът и допълни, че отличените са духовни водачи, които са вложили усилията си в просперитета на българската нация и държава. \r\n \r\nДържавният глава награди с орден \"Стара планина\" - първа степен уважавания български творец Михаил Белчев, постигнал значим успех едновременно като естраден изпълнител, композитор, поет и режисьор. В забележителната си кариера – 50 години на сцената, той е създал едни от най-обичаните български песни. Има издадени десетки албуми, удостояван с множество награди от фестивали в страната и в чужбина, автор на няколко книги. \r\n \r\nАктьорът с множество запомнящи се роли в театъра, киното и телевизията Владимир Пенев беше удостоен с орден \"Св. св. Кирил и Методий\" - огърлие. Успешни са изявите му и като режисьор на театрални постановки. Владимир Пенев е носител на многобройни награди за принос към театралното и киноизкуство. Бил е министър на културата в служебното правителство от 13 март до 29 май 2013 г. Владимир Пенев има изявени обществени позиции, участва активно в благотворителни инициативи, сред които и \"Българската Коледа\".\r\n \r\nПрезидентът отличи с орден \"Св. св. Кирил и Методий\" – първа степен театралния, оперен и телевизионен режисьор Бина Харалампиева, която за 35-годишния си професионален опит е реализирала повече от 100 постановки. Нейни постановки са награждавани на престижни театрални форуми и са играни в  Македония, Чехия, Румъния, Израел, Австрия, Германия, Великобритания, Босна и Херцеговина. Бина Харалампиева има над 25 години опит като директор на театрални институции.\r\n \r\nАкад. Минчо Хаджийски – един от най-уважаваните и авторитетни български учени и преподаватели, беше отличен с орден \"Св. св. Кирил и Методий\" - първа степен. Той е автор на 25 нови учебни курса в областта на автоматизацията на корабни машини, теория и управление на техническата кибернетика, автоматизация на химикотехнологични обекти. Негови 43 разработки са внедрени, за което е документиран икономически ефект от 2 100 000 лв. Създател e на седем учебни лаборатории и на учебници. За 50 години има активна преподавателска и научна дейност в Техническия университет във Варна и в Химикотехнологичния и металургичен университет, бил е гост-преподавател в университети в няколко европейски страни. \r\n \r\n\"Всичко сме вършили за България\", заяви от името на наградените Михаил Белчев и благодари за признанието, отдадено на четиримата отличени българи, допълват от прессекретариата на държавния глава.", "date": "2019.02.04", "title": "Владо Пенев и Михаил Белчев с високи държавни отличия"}
{"url": "https://www.dnes.bg/stranata/2019/02/04/gabrovka-shtedro-ostavi-7-bona-na-izmamnici.401114", "text": "75-годишна жена е предала 7300 лева на телефонни измамници, съобщиха от полицията в Габрово.\r\nСигналът е получен на 1 февруари в 21.40 часа в РУ - Габрово.\r\nСъщия ден около 13.00 часа неизвестен, представяйки се по телефона за старши полицейски служител, е заблудил пенсионерката.\r\nТой обяснил, че се провежда операция по залавяне на измамници и е поискал от жената да помогне, като предостави пари. Тя дала на неизвестен 7 300 лева. По случая в РУ - Габрово е започнато досъдебно производство.", "date": "2019.02.04", "title": "Габровка щедро остави 7 бона на измамници "}
{"url": "https://www.dnes.bg/obshtestvo/2019/02/04/gerb-i-bsp-ravni-v-gradovete-koi-kogo-shte-privleche.401137", "text": "В градовете двете най-големи партии БСП и ГЕРБ са с изравнен електорален потенциал - 25.5% към 25.8%.\r\nТова показва проучване на \"Медиана\" сред 810 души, проведено между 26 януари и 1 февруари. Изследването е представително за жителите на градовете у нас.\n\r\nСпоред социолозите това означава, че на национално ниво основната опозиционна партия вероятно изпреварва ГЕРБ с около 1.5%. Те се аргументират, че в селата ресурсът на ДПС и БСП е по-висок, а алтернативните и традиционно \"градски\" партии са по-слабо представени.\r\nПосочено е също, че изследването обхваща периода след речта на Бойко Борисов пред актива на ГЕРБ в София; обвиненията към Елена Йончева за пране на пари; конгреса на БСП; речта на Румен Радев по повод втората му годишнина като президент, но не отчита влиянието на обвиненията срещу Боил Банов.\n                    \n                    \n                \r\nСпоред данните от проучването към момента сред жителите на градовете преобладават желанията ГЕРБ да довърши управленския си мандат (43% срещу 28% за предсрочни избори). За шест месеца желаещите предсрочни избори не са се увеличили, а желаещите ГЕРБ да довърши мандата са намалели с 3%.\n\r\nЕдинствената област, в която доминират позитивните оценки за развитие, е благоустройството. Отчита се и намаляването на безработицата. Във всички останали обществени сфери оценките са силно критични - за влошаване. Особено негативни са оценките по отношение на престъпността, здравеопазването, корупцията и материалното положение на хората и особено на пенсионерите, сочат още данните.\r\nНапример 54.5% смятат, че материалното положение на хората се влошава, срещу 11.8%, които смятат, че се подобрява. \n\r\nНа този фон логично и одобрението за закупуване на по-скъпите изтребители F-16 е много ниско. Одобрението за тази сделка сред заможната част от населението е значително по-високо, отколкото при бедните и пенсионерите, където неодобрението достига близо 50 %. \n\r\nКъм момента може да се очаква относително висока изборна активност за предстоящите избори за Европейски парламент (над 40% декларират категорична готовност да гласуват на тях). Характерното е, че това са изключително симпатизанти на ГЕРБ, БСП и ДПС.\r\nСимпатизантите на останалите партии са много слабо мотивирани да гласуват. Очевидно е, че тези избори ще бъдат натоварени със символно значение от вътрешнополитически характер – \"Да накажем ГЕРБ!\" срещу \"Да запазим управлението и да не допуснем комунистите на власт!\". Резултатът ще зависи от възможността на ГЕРБ и БСП да привлекат избиратели извън тясно партийните редици, смятат социолозите.\r\nАко парламентарните избори бяха сега, за БСП биха гласували 24.8%, за ГЕРБ 23.6%, за ДПС 9.5, за Обединени патриоти 7.1. Това са и партиите, които влизат в НС.\r\nОценката, която анкетираните поставят за работата на кабинета, е 3.40. За сравнение през юли 2018 г. тя е била 3.42.\r\n\r\n ", "date": "2019.02.04", "title": "ГЕРБ и БСП равни в градовете. Кой кого ще привлече?"}
{"url": "https://www.dnes.bg/obshtestvo/2019/02/04/dishame-edin-ot-nai-loshiia-vyzduh-v-evropa-nai-zle-vyv-vidin.401120", "text": "България е сред държавите с най-лошо качество на въздуха в Централна и Източна Европа, сочи доклад на Сметната палата. \n\n\n\r\nТой е част от международен одит за стандарта и качеството на въздуха в 15 държави: България, Естония, Унгария, Холандия, Полша, Румъния, Словакия, Испания, Албания, Македония, Грузия, Косово, Молдова, Швейцария, Израел. \r\nСред основните замърсители у нас са използването на твърди горива за отопление, както и остарелият автомобилен парк, съобщава bTV. Най-лошо е качеството на въздуха в Тетово, след него се нарежда македонската столица Скопие. В челната тройка е и българският град Видин.\r\nОт Министерството на околната среда и водите коментираха, че са взели мерки за намаляване на фините прахови частици във въздуха. \r\nДопълниха и че последните години качеството на въздух се подобрява в проблемни в миналото градове като Гълъбово и Стара Загора.", "date": "2019.02.04", "title": "Дишаме един от най-лошия въздух в Европа, най-зле във Видин"}
{"url": "https://www.dnes.bg/notifikacii/2019/02/04/pomosht-kompiutyryt-mi-e-rasist-imaite-edno-naum-s-mashinite.401112", "text": "Новите технологии все повече улесняват живота ни. Само с едно просто търсене в Google намираме онова, което ни трябва. Замисляли ли сме се обаче как работи? Как търсачката показва резултатите, които наистина търсим?\r\nПишем \"куче\" и изкуственият интелект (ИИ) знае какво трябва да ни предостави. Защото изкуственият интелект е наясно как би трябвало да изглежда едно куче и ние не се съмняваме в истинността на това, защото машината е направена така, че да ни служи. \n\r\nТова чудо на съвременното технологично общество е резултат от така нареченото машинно обучение - форма на изкуствен интелект, която се състои от поредица от програми, способни да обработват милиони тонове информация и да правят връзки между нея. Така машините се оказват способни да използват суровите данни и да взимат решения, които могат да бъдат по-точни дори от тези на човешкия вид.\n                \n                \r\nМашинното обучение, обаче, има и тъмна страна. Ако ИИ не бъде използван с внимание, ако изпуснем юздата, нещата могат да тръгнат рязко надолу. Така изкуственият интелект може да се превърне в расист и сексист. Ксенофоб, ако щете. Машинното обучение може да направи заключения, които имитират вече съществуващи обществени предразсъдъци. Причината за това не е, че компютрите са расисти, а в това, че хората са. Машините анализират реалността такава, каквато е, а не такава, каквато на нас ни се иска да бъде. \n\r\nПрогнозата за близкото бъдеще, в което компютрите са най-големите ксенофоби, беше направена от Александрия Окасио-Кортес - най-младият политик в Конгреса на САЩ. \n\r\n\"Алгоритмите все още се правят от човешки същества и все още са необратимо свързани с елементарните изводи, които хората правят. Просто машините ги правят автоматично. Ако не оправим проблема с предразсъдъците в обществото, то изкуственият интелект ще използват същите предразсъдъци, за да си прави изводи за света\", споделя 29-годишната латиноамериканка.\n\r\nВземете Google преводач, например. Никой не е обучил софтуера как да превежда от  гръцки на френски, а след това на английски. Машината сама се е научила да го прави, след безброй комбинации от текстове. В други случаи пък, програмите преценяват кое CV е по-подходящо при кандидатстване за работа или как пациент ще реагира на определен медикамент. Машинното обучение дава резултатът, но никой не е наясно как точно програмата стига до него. \n\r\nПрез 2016 година неправителствената организация ProPublica, носител на награда Пулицър, разследва начина, по който работи програма, използвана от съдебната система на САЩ, за да се прецени кои криминално проявени лица могат повторно да извършат престъпление, след като бъдат пуснати на свобода. Програмата, която работи на базата на машинното обучение, дала интересен резултат. Процентът на чернокожите, които повторно ще извършат престъпление, бил много по-висок от този на белите американци. \n\r\nСофтуерът се научил да разбира кой е по-вероятно да попадне в затвора, след като анализирал вече съществуваща база данни с реални съдебни дела. Мнозина смятат, че съдебната система в САЩ е била (или все още е) една от най-несправедливите - в исторически план броят на осъдените чернокожи американци е много по-голям от този на белите. \n\r\nИ тук анализаторите намират пробойната в изкуственият интелект, който уж би трябвало да реши всички проблеми на човечеството. Смяташе се, че компютрите могат да взимат решения самостоятелно и напълно безпристрастно - машините ще направят съдебната система и целият процес много по-справедлив, защото за машините няма да има значение дали си бял или черен, дали си мъж или жена, дали си гей или си хетеросексуален. \n\r\nТова, което се случва на практика, обаче, е съвсем различно. Програмите, които работят на принципа на машинното обучение, се учат от нас, нашите предразсъдъци, нашето поведение. Оказва се много важно с каква точно информация \"храниш\" алгоритмите, за да ги научиш кого точно да дискриминират. \n\r\nПрез 2017 година компютърният учен Айлин Калискан публикуват данните от проведен експеримент, който показва по какъв начин компютърът научава английски език. Използвана е елементарна програма, която работи на базата на машинното обучение и с чиято помощ са прегледали 840 милиарда думи. Програмата анализирала думи, които често се появяват една до друга, за да разбере какво означават. Методът е сходен с когнитивните науки и начина, по който децата се учат да говорят. \n\r\nСлед като компютърът научил думите, изследователите започнали асоциативни тестове, които се провеждат на базата на човешките възприятия. Така една простичка дума \"инженер\", която асоциативно се свързва с думата \"мъж\" много по-често, научава машината сама да има предразсъдъци. Защото според резултатите, думите \"жена\" и \"инженер\" не се срещат толкова често една до друга. \n\r\nКомпютърът научил също така, че до думата \"афроамериканец\" много по-рядко може да стои думата “приятен”, която пък се намирала често до тази на \"бяла раса\". Причината за това не е, че машината смята, че чернокожите са неприятни, а че хората използват неприятни думи, когато говорят за тях в интернет. \n\r\nКакви последствия може да има това за нашия живот? Сравнително сериозни, смятат учените. Много големи компании разчитат на програми с изкуствен интелект, когато наемат хора на работа. Машината селектира най-подходящите резюмета на базата на определени алгоритми. Представете си, че сте жена, която кандидатства за работа като софтуерен инженер. А сега се сетете за асоциативното мислене. Така вашето CV може да бъде сметнато като неподходящо от компютъра, който просто няма да го предостави на ръководството и така вие няма да получите обаждане за интервю. А сега си представете какво ще се случи със системите на здравеопазването, които все повече започват да внедряват новите технологии в работата си. \n\r\nЗатова експертите съветват да бъдем внимателни що се касае до изкуствения интелект. Да не приемаме данните, които компютърът ни предоставя, за чиста монета и винаги да се питаме - как и защо машината е стигнала до този резултат. ИИ учи за света такъв, какъвто е бил. Той възприема тенденциите на статуквото. Компютърът не знае какъв би трябвало да бъде светът и няма мечти за по-светло бъдеще. Това все още го можем само ние, хората.", "date": "2019.02.04", "title": "Помощ, компютърът ми е расист! Имайте едно наум с машините "}
{"url": "https://www.dnes.bg/stranata/2019/02/04/doktoryt-ubil-plyha-ot-stolipinovo-pred-syda.401152", "text": "Д-р Иван Димитров, който стана известен след като застреля Жоро Джевизов - Плъха от \"Столипиново\", ще отговаря пред съда за убийство и незаконно оръжие и патрони, съобщава \"\".За първото престъпление законът предвижда до 5 г. затвор, а за второто - от 2 до 8 години.\n\n\n\n\r\nНа 1 март 2018 г. Жоро Плъха, който е от ромски произход, се вмъква в двора на къщата на Димитров, за да краде. Там, обаче бил самият доктор, докато съпругата му и невръстните му деца били при родителите й в с. Крумово.\r\nОколо 1.30 през нощта, Димитров забелязва, че лампата в гаража свети. Помислил, че е забравил да я загиси и решил да го направи на сутринта, докато не вижда след малко, че в помещението вече е тъмно. Така решава да провери какво се случва.\r\n                    \n                    \n                Взел пистолет \"Валтер\", за който не притежавал  разрешително и видял как апашът от \"Столипиново\" вече приготвял различни предмети, които да изнесе с найлонови торби.\r\nПлъха го замерил с 12-сантиметров нож и метална рекламна табела, с което му причинил рана в крака и отток на ръката. Медикът пък стрелял, улучвайки го в гърдите. Плъха пробягал около 110 метра, скрил се до автомобил, където бил и намерен мъртъв на следващата сутрин.\r\nИменно за това от прокуратурата смятат, че убийството е извършено при превишаване на пределите на неизбежната отбрана. От обвинението сочат и, че лекарят се опитал да прикрие следите, хвърляйки оръжието в контейнер за боклук.\r\nСлед като разбрал, че апашът е починал, се обадил на приятел и го помолил да дойде в дома му, а оръжието и до днес не е намерено. докторът също така помолил съседите си да изтрият записи от камерите си, монтирани по къщите им, но някои от тях все пак предоставили уличаващи видеа на органите на реда.\r\nТака докторът бива заловен и задържан за разпит. След случилото се хиляди негови съграждани поискаха Димитров да бъде освободен, защото е защитавал семейството си.", "date": "2019.02.04", "title": "Докторът, убил Плъха от \"Столипиново\", пред съда"}
{"url": "https://www.dnes.bg/balkani/2019/02/04/musakata-bila-makedonska-gyrcite-skochiha.401140", "text": "Нова криза изправи гърци и македонци едни срещу други, като този път спорът е породен от мусаката, съобщава британският в.\"Таймс\".\n\r\nВ публикацията, цитирана от турската телевизия НТВ, се посочва, че кризата възникнала на кулинарен панаир в Германия, където Македония сервирала мусака, претендирайки, че това ястие е неин национален символ.\n\r\nГръцки готвачи били шокирани да видят ястието, сервирано под плакат с надпис \"Македонската кухня - вкусът на традицията\". Гръцки собственик на ресторант разказал, че македонците представяли не само мусаката за свое национално ястие, но също и \"гръцкото кисело мляко и гръцкото кафе\".\n\r\nМакедонските готвачи обаче настоявали, че \"мусаката от векове принадлежи на Македония\".\n                    \n                    \n                \r\nВ знак на протест срещу тези претенции собствениците на ресторанти и таверни започнали да споделят снимки на сготвени от тях мусаки, за да изтъкнат гръцката им принадлежност, пише БТА.\n\r\n\"Таймс\" припомня, че Атина отдавна възразяваше срещу използването на името Македония като наименование на бившата югорепублика и внушенията, свързани с историческата личност на Александър Велики. Двете страни обаче подписаха през миналата година Преспанския договор, който уреди спора помежду им. \n\r\n ", "date": "2019.02.04", "title": "Мусаката била македонска? Гърците скочиха!"}
{"url": "https://www.dnes.bg/electronna/2019/02/04/ialta-praznuva-rojden-den-s-mark-knight-i-radio-slave.401163", "text": "Незабравимо парти ни обещава най-емблематичният клуб в София по случай рождения си ден на 23 февруари. И няма как да е по друг начин в компанията на легендарния Mark Knight - в Room 1 и Маtt Edwards, познат като Radio Slave - в Room 2. От страна на домакините зад пулта ще застанат Juan Alvarez и Liubo Ursiny.\n\r\nОт 1991 г., когато YALTA отвори врати, клубът измина дълъг път, който безспорно превърна София в основна точка на европейския нощен живот. През годините от пулта на Room 1, а по-късно и от този на Room 2, чухме най-доброто от българските и световни имена.\n\r\nСъздателят на Toolroom Records, Mark Knight, безспорно е важна част от историята на клуба, а дългите му сетове са звучали на някои от най-култовите събития като SOLAR Summer, Halloween и SOLAR Christmas. \n                    \n                    \n                \r\nНа 23 февруари номинираният за \"Грами\" артист ще раздвижи Room 1 с изключителната си енергия, която винаги успява да зареди целия дансинг. Към него ще се присъедини друга емблема - Juan Alvarez. Най-дългогодишният резидент на YALTA пристига от Англия, за да направи празника още по-специален с неповторимите си селекции.\n\r\nВ Room 2 ни очаква още едно незабравимо изживяване по случай рождения ден на клуба – разпознаваемият саунд на великия Маtt Edwards. Съоснователят на Rekids продуцира музика под много псевдоними (Quiet Village, Sea Devils, REKID, The Machine), но голяма част от публиката го познава като Radio Slave. Под този псевдоним британецът издава ъндърграунд хитове като My Bleep, Bell Clap Dance и No Sleep. Когато става въпрос за ремикси, Edwards е най-търсеният диджей в сферата с проекти за Armand Van Helden, Slam, UNKLE, DJ Hell, DJ Sneak и много други. Бившият резидент на Ministry of Sound в Лондон получава и признанието на DJ Mag за \"един от най-великите ремиксъри на всички времена\", както и титлата \"Най-добър британски продуцент\".\n\r\nНа 23 февруари зад пулта на залата с приглушена светлина ще се качи и основателят на Takeover и резидент на YALTA Liubo Ursiny.\n\r\nБилети за събитието може да закупите в мрежата на Eventim на цена от 20 лв.", "date": "2019.02.04", "title": "Ялта празнува рожден ден с Mark Knight и Radio Slave"}
{"url": "https://www.dnes.bg/stranata/2019/02/04/svatba-v-starosel-boi-piene-troshene.401141", "text": "17-годишен от сливенско село е арестуван, след като стана причина за меле по време на сватба, съобщиха от пловдивската полиция.\n\n\r\nИнцидентът е станал на 2 февруари в Старосел. Непълнолетното момче и гости се скарали под въздействие на алкохола и избухнал лют скандал, който прераснал във физическа саморазправа.\r\nИзпотрошени били прозорци на къщата, музикална уредба, както и паркиран наблизо фолксваген. По първоначални данни щетите възлизат на около 1000 лева.", "date": "2019.02.04", "title": "Сватба в Старосел – бой, пиене, трошене! "}
{"url": "https://www.dnes.bg/football/2019/02/04/otkriha-tialo-v-samoleta-na-emiliano-sala-toi-li-e.401165", "text": "Мистерията с изчезналия самолет, в който е пътувал Емилиано Сала, е напът да се разплете напълно. След като в неделя местоположението на машината беше засечено, а по-рано днес бе обявено, че тя е открита от специален уред с камера, изпратен на дъното на Ла Манаша, дойде и още едно разкритие - между отломките има и човешко тяло. \n\r\nВидео, заснето от уреда, показва, че под водата има труп, съобщават от BBC. Все още не е ясно обаче, дали това е Сала или пилота на самолета Дейвид Ибътсън. Семействата и на двамата са уведомени.\r\nЕкспертите от британската The Air Accident Investigations Branch вече обмислят следващата си стъпка, която предполага изваждане на тялото от водата.\r\n                    \n                    \n                \"Не мога да повярвам. Това е сън. Лош сън. Отчаян съм\", заяви Хорацио Сала, баща на изчезналия футболист, след като отломките от самолета бяха намерени. Сестрата на аржентинеца публикува снимката, която разследващите разпространиха на потъналата машина и написа: \"Винаги ще те обичам.\"\r\n\"Утре се очаква AAIB да дадат пресконференция. Тази вечер, нашите сърца и души са със семействата на Емилиано и Дейвид\", пише в своя профил в Twitter ръководителят на разследването Дейвид Мърнс. Пред Sky News той коментира, че това е \"най-добрият резултат, на който са можели да се надяват\".\r\nСамолетът бе открит благодарение на частна издилвателна акция, финансирана от даренията на обикновени хора, която семейството на Сала стартира. Тя събра близо 260 хил. паунда. Официалното разследване приключи на 24 януари.\r\nМашината, в която пътуваха Емилиано Сала и Дейвид Ибътсън, изчезна от радарите преди две седмици. 28-годишният футболист трябваше да се присъедини към новия си клуб \"Кардиф\", но съдбата реши друго.", "date": "2019.02.04", "title": "Откриха тяло в самолета на Емилиано Сала. Той ли е?"}
{"url": "https://www.dnes.bg/stranata/2019/02/04/18-godishna-opita-da-vkara-heroin-v-zatvora.401113", "text": "Служители на полицията в Бобов дол са задържали вчера 18-годишна жена от Благоевград, която при посещение в затвора в града е укрила в панталон за затворник 13 грама хероин, това съобщиха от полицията. \n\r\nВидът на наркотика е установен с полеви наркотест. По случая е започнато досъдебно производство, уведомен е и дежурен прокурор. Сигналът в полицията е подаден от затворническите власти.", "date": "2019.02.04", "title": "18-годишна опита да вкара хероин в затвора"}
{"url": "https://www.dnes.bg/muzika/2019/02/04/emocii-i-strasti-v-tolkova-studen.401119", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДебютната песен на Елена Сиракова, позната още като \"българската Шаде“, ни зарежда с топли емоции и страсти. Парчето се казва \"Толкова студен\".\r\nСиракова е известна като беквокал на едни от най-добрите български изпълнители.\r\n\"Самата песен е написана преди 4 години. Преди година и 2 месеца я записахме, преди 6 месеца я снимахме. Отне ми доста време да измисля как искам да я реализирам. Елена Коларова и Искра Даскалова направиха хореографията към клипа\", сподели певицата в \"България сутрин\" по Bulgaria ON AIR.", "date": "2019.02.04", "title": "Емоции и страсти в \"Толкова студен\""}
