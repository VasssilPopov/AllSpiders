{"url": "https://www.dnes.bg/akoshtete-vqrvaite/2018/12/01/3-znaci-za-koito-dekemvri-shte-byde-vylsheben.395116", "text": "Декември е последният месец от годината, и дори да е студен, за много хора той е най-вълшебният и магичният.\r\nТогава са най-светлите християнски празници, навсякъде е украсено с елхи, играчки, звезди, лампички, снежинки, коледното настроение заразява. А и отделяме повече време за близките и се радваме на подаръците, които получаваме.  \r\n\r\n \r\nЛъвовете ще са много ентусиазирани, сякаш ще владеят не само нашата планета, а целия космос. Ще имат много късмет в работата и вероятно ще започнат нови проекти, които ще са доста успешни. Никой няма да може да загаси пламъка, който гори у тези знаци - толкова ще са вдъхновени, решителни, нахъсани. И нищо няма да стои на пътя им, ще побеждават винаги. Очакват ги романтични изненади, приключения. Ще се чувстват като благословени, сякаш получават всичко, което искат.\r\n \r\n\r\n \r\nСтрелците ще имат много поводи за празнуване - рожден ден, Коледа и Нова година, така че определено няма да им е скучно. Ще си изкарат невероятно и ще запомнят месеца с много веселби и купони. Ще им се струва, че започват нов етап от живота си и наистина ще е така. Ще са много чаровни и обаятелни през месеца и ще печелят симпатии. Юпитер ще им донесе голям късмет и ще постигат всичко замислено. Другата година им се очертават доста пътувания и радостни мигове.\r\n\r\n", "date": "2018.12.01", "title": "3 знаци, за които декември ще бъде вълшебен"}
{"url": "https://www.dnes.bg/notifikacii/2018/12/01/luchena-kriza-v-turciia-milioni-edva-svyrzvat-dvata-kraia.395158", "text": "Турците са бесни: само за година цената на лука е скочила тройно. А както знаем, лукът е ключов елемент от турската кухня. Лучената криза е обаче само върхът на айсберга. Милиони турци едва свързват двата края.\n\r\n\"Турция в лучена криза\" - това е заглавието в германския вестник „Райнише Пост\" на кореспонденция от Истанбул, в която става дума не само за поскъпването на лука, но и за икономическото затъване на страната като цяло. публикува по-важното от статията. \n\r\nЛук! За това говорят всички в Турция днес. Истанбулски зарзаватчия обяснява пред репортер на германския вестник, че от миналата година досега цената на лука е скочила тройно. А лукът е ключов елемент от турската кухня, без него приготовляването на храна е просто немислимо. Ето защо турците са бесни на правителството си. Още повече, че инфлацията и без това е висока. \n                \n                \r\nТъй че президентът Ердоган неслучайно взе лучената криза на „ръчно управление\". Не я ли реши, избирателите може да го накажат още на местните избори през март догодина.\n\r\nСпоред експертите цената на лука е скочила поради различни причини: слаба реколта, големи загуби заради лошите условия на складиране, прекалено много посредници по веригата между производителите и потребителите. Към това се добавя и годишната инфлация от 25 процента - най-високата от 15 години насам. \n\r\nЗа по-изгодни климатични условия правителството не може да се погрижи. Може обаче да води по-добра икономическа и финансова политика - през последната година турската лира изгуби на моменти 40% от стойността си спрямо долара, което също допринесе за високата инфлация. Милиони турци, които трябва да преживяват с минималната работна заплата от 270 евро, вече изобщо не могат да свързват двата края.\n\r\nВината за лучената криза Ердоган приписва на коварни заговори. Президентът дори обяви война на търговците на едро, които уж задържали големи количества, за да надуват цената. Шумните претърсвания на складове имат за цел да успокоят избирателите. \n\r\nНо това си е чисто шоу, твърдят критично настроени наблюдатели. Журналистът Миргюн Чабаш изчислява, че дори конфискацията на 100 тона лук от складовете едва ли ще реши проблема в една страна, където годишно се продават 2 милиона тона. А аграрният експерт Али Екбер Йълдъръм се опасява, че конфискациите могат допълнително да повишат цената на лука. Новата реколта излиза едва през април и ако складовете отсега са опразнени, възниква въпросът какво ще ядем през това време, написа Йълдъръм в Тwitter.\n\r\nКъм лучената криза Ердоган се отнася така, както правителството му действа и в битката срещу инфлацията: Анкара едва ли не забранява проблемите. Президентският зет и министър на финансите Берат Албайрак нареди на водещи турски фирми да свалят цените, за да бъде озаптено обезценяването на лирата. \n\r\nНедоволството на хората заради инфлацията може да създаде много проблеми на управляващата Партия на справедливостта и развитието на местните избори след четири месеца. Според допитванията три четвърти от избирателите смятат, че Турция е в криза, докато Ердоган непрекъснато хвали цъфтящата икономика. В страната зачестяват фалитите, хората вече не могат да си плащат сметките, предприемачите и потребителите гледат с песимизъм към бъдещето.\n\r\n\n\r\nДокато специалистите настояват за структурни реформи, Ердоган залага на държавни конюнктурни програми. Турският президент обяви някаква национална „мобилизация за работни места и инвестиции\", но досега още не е разкрил как ще я финансира. Скептиците смятат, че правителството ще представи сметката пред избирателите едва след вота на 31 март.\n\r\nВ предизборни периоди Ердоган по традиция залага на поляризацията: опитва се да мобилизира привържениците си, като сатанизира всички инакомислещи. Избирателите на опозиционната Републиканска народна партия (РНП) били хора, които „обират само крема от тортата\", каза Ердоган тази седмица. \n\r\nМухарем Индже от РНП не му остане длъжен. \"Странно изказване за човек, който живее в палат с 1000 стаи и лети насам-натам с нов служебен самолет за 500 милиона долара\", каза Индже.\r\n", "date": "2018.12.01", "title": "Лучена криза в Турция: Милиони едва свързват двата края"}
{"url": "https://www.dnes.bg/notifikacii/2018/12/01/jyltite-jiletki-ne-se-sheguvat-podpaliha-sgrada.395296", "text": "Най-малко 19 метростанции в центъра на Париж бяха затворени днес на фона на ескалацията на протестите на т. нар. \"жълти жилетки\", предаде Ройтерс, като се позова на телевизия Бе Еф Ем. \n\n\n\r\nС падането на нощта демонстрантите, които протестират срещу поскъпването на живота, влязоха в ожесточени сблъсъци с полицията във френската столица.\n\r\nСред затворените метростанции са \"Етоал\", която излиза на булевард \"Шанз Елизе\", \"Опера\" и \"Бастилия\".\n\r\nДемонстрантите подпалиха сграда близо до Триумфалната арка, съобщи очевидец. \n\r\nАвтомат пък е бил откраднат от полицейски автомобил, казаха полицейски източници.\n                \n                \r\nМного магазини в центъра на Париж, сред които \"Галери Лафайет\" и \"Прентан\", затвориха заради размириците.\r\nПо-рано днес френската полиция съобщи за най-малко 65 ранени, включително 11 полицаи, при бурните протести в столицата. Арестувани са над 140 човека.\n\r\nМеждувременно няколкостотин души протестираха в Париж днес срещу поскъпването на университетските такси за студенти от държави извън Европа, предаде Франс прес.\n\r\nСпоред демонстрантите това е дискриминация, която ще лиши от достъп до образование онези чуждестранни студенти, които имат най-малки възможности.\r\n ", "date": "2018.12.01", "title": "\"Жълтите жилетки\" не се шегуват, подпалиха сграда"}
{"url": "https://www.dnes.bg/politika/2018/12/01/promiana-v-konstituciiata-obrazovanieto-zadyljitelno.395299", "text": "Вицепремиерът Томислав Дончев предлага промяна в чл. 53 на Конституцията, в който да се запише, че образованието, поне основното, е задължително. \n\n В момента в основния закон е записано, че всеки има право на образование, а обучението до 16-годишна възраст е задължително, но не е уточнена образователна степен.\n\r\n\"Ако преди десетилетия неграмотен човек е можел да упражнява някакъв труд, то според мен след десетина години това няма да може да се случи. Мисля, че поне основното образование трябва да бъде задължително. Редно е да има дискусия по темата. Когато не сме уредили фундамента, как можем да говорим за наука. Един неграмотен човек лежи на гърба на обществото”, уточни Дончев пред bTV.\n                    \n                    \n                \r\nОтносно новината за преминаването на \"Турски поток” през България, вицепремиерът се ограничи до коментара, че има всички анонси това да се случи. На въпроса дали имаме \"да” от Европейската комисия той каза, че от много месеци за хъб \"Балкан” се водят разговори с ЕК.\n\r\n\"Добре е и е важно България да си съхрани ролята на разпределител на газ. Това е въпрос не само на приходи, но и на национална сигурност. Не бива България да е заобиколена от всички газови трасета”, подчерта Дончев.", "date": "2018.12.01", "title": "Промяна в Конституцията: Образованието - задължително! "}
{"url": "https://www.dnes.bg/akoshtete-vqrvaite/2018/12/01/karti-taro-hvyrliame-i-kakvo-ochakva-zodiite-prez-dekemvri.395119", "text": "София Шишкова е сред най-известните гадателки на карти Таро в Русия. Пред Wday.ru тя споделя какво очаква различните знаци през декември. \r\n\"Новогодишното настроение вече се усеща, но преди началото на 2019 г. много от нас ще се сблъскат с определени събития в живота - някои ги чака промяна в личния си живот, други - в кариерата си, трети - в тяхното възприемане на себе си и на хората около тях. \r\n \r\n\r\n \r\nДекември ще бъде за Овните месец дежа вю - ще ставате свидетели на повтарящи се ситуации. Не забравяйте, че ако искате да промените крайния резултат в рамките на кръга от събития, трябва да промените подхода или поведението си. Във финансово отношение всичко ще бъде блестящо, няма да ви бавят никакви разплащания. За вас остава да харчите. Възможен е голям бонус или неочаквана финансова помощ.\r\n \r\nСъвет на картите: Опитайте се сред цялата новогодишна суета да намирате време за красивото наоколо - там, където няма работа, пари и взаимоотношения.\r\n \r\n\r\n\r\nПоследният месец на 2018 г. ще ви донесе радост и забавление - срещи със стари приятели, приятни партита и нови познати. Самотните представители на знака ги очакват възможности на любовния фронт, които могат да прераснат в сериозна връзка. Бъдете готови! Възможни са и внезапни промени в живота - преместване, смяна на работното място, принудителна промяна в начина на живот. \r\n \r\nСъвет на картите: Опитайте се да търсите предимства във всички промени, които ще ви се случат в следващите 31 дни.\r\n\r\n\r\n \r\nПрез декември ще бъдете буквално \"на кон\" - чувството на радост и триумф ще ви бъде постоянен спътник. Не забравяйте обаче внимателно да наблюдавате събитията. Ще ви бъдат дадени някои много важни знаци за това какво ви предстои през следващата година. В личния живот Близнаците ще бъдат буквално на една крачка от пълната хармония и взаимно разбиране. Ще имате възможност за промени, но те ще зависят изцяло от вашите решения. \r\n \r\nСъвет на картите: Не забравяйте мечтите си, те са водещата карта за вашите действия.\r\n \r\n\r\n \r\nНай-важното за вас през декември е да направите правилния избор и да вземете правилното решение. Най-вероятно животът ще ви предостави няколко възможности, но не забравяйте, че привидно привлекателното предложение може да не е най-обещаващо. Добрата новина е, че изобщо не е необходимо да вземате решение сам, съвсем приемливо е да се консултирате с роднини или приятели.\r\n \r\nСъвет на картите: Разширете хоризонтите си, опитвайте се да се занимавате с изцяло нови неща.\r\n \r\n\r\n ", "date": "2018.12.01", "title": "Карти таро хвърляме и... Какво очаква зодиите през декември?"}
{"url": "https://www.dnes.bg/football/2018/12/01/levski-otnovo-na-pobedniia-pyt-v-pyrva-liga.395300", "text": "\"Левски\" се върна на победния път в Първа лига след две поредни загуби, разбивайки с 3:0 Дунав Русе в София.\r\nВ герой за \"сините\" се превърна Жерсон Кабрал, който вкара два гола на \"Герена\". Третият беше дело на Станислав Костов, с което националът поведе в реализаторската листа в първенството с 14 попадения.\r\nС успеха Левски събра 37 точки и изостава с 4 пункта от лидера Лудогорец, който утре е домакин на Витоша Бистрица. \"Драконите\" остават на 12-та позиция 14 т. \r\n", "date": "2018.12.01", "title": "\"Левски\" отново на победния път в Първа лига"}
{"url": "https://www.dnes.bg/akoshtete-vqrvaite/2018/12/01/edno-kafe-no-ne-kakvo-da-e-ami-18-000-litra-v-chashata.395281", "text": "Хондурас, който е на пето място по производство на кафе в света, отне рекорда за най-голямата чаша с ароматната напитка от Великобритания, съобщи БТА като се позова на АФП.\r\nПрезидентът Хуан Орландо Ернандес лично водеше презентацията на гигантската чаша, съдържаща 18 000 литра кафе, в парк в гр. Сан Себастиан, Западен Хордурас. \r\n900 души пиха от нея и така Хондурас подобри и рекорда за най-много участници в дегустация на кафе. Досега той принадлежеше на мексиканския град Пуерто Валярта (491 души).\r\nБританският рекорд беше за чаша с вместимост 13 200 л. Той беше поставен през 2012 г.\r\nХондураският президент поиска по-добро заплащане на производителите на кафе. За една чаша с ароматната напитка, която се продава за 5 долара в Ню Йорк, производителят получава само два цента. В Хондурас има 120 000 производители на кафе.", "date": "2018.12.01", "title": "Едно кафе, но не какво да е ами... 18 000 литра в чашата"}
{"url": "https://www.dnes.bg/index/2018/12/01/zashto-ritat-bebetata-dokato-sa-v-korema-na-maikata.395240", "text": "Ударите, които майките чувстват от неродените си деца позволят на бебето да \"картографира\" собственото си тяло и да им даде възможност в крайна сметка да опознаят обкръжението си, предполага проучване, ръководено от Университетският колеж в Лондон (UCL).\n\r\nНапример, движението на дясната ръка на бебето предизвиква директен сигнал на мозъчните вълни в частта от лявото полукълбо на мозъка, която обработва усещането от дясната ръка. Размерът на тези мозъчни вълни е най-голям при недоносени бебета, които в тази възраст обикновено са все още в утробата.\n\r\nКонстатациите сочат, че ритниците в късните етапи на бременността - третото тримесечие - помагат да се развиват областите на мозъка, които са отговорни за сензорния вход и как бебето усеща своето тяло. \n                \n                \r\n\"Спонтанното движение и последващата обратна връзка от средата през ранния период на развитие са необходими за правилното картографиране на представите в мозъка при животни като плъховете. Тук показахме, че това се случва и при хората\", обясни авторката на изследването д-р Лоренцо Фабризи, пише Medicalxpress.\n\r\nКимбърли Уайтхед от UCL Neuroscience, Physiology & Pharmacology казва: \"Смятаме, че констатациите ще имат последици за осигуряването на оптимална болнична среда за родените преждевременно бебета, така че те да получат подходяща сетивна представа за тялото им\".", "date": "2018.12.01", "title": "Защо ритат бебетата, докато са в корема на майката?"}
{"url": "https://www.dnes.bg/usa/2018/12/01/nacionalen-den-na-traur-v-sasht-sled-smyrtta-na-bush.395290", "text": "Президентът Доналд Тръмп ще присъства на държавното погребение на бившия президент Джордж Хърбърт Уокър Буш, починал на 94 години, съобщи Белият дом в събота, цитиран от AFP. \n Говорителят на Тръмп каза: \"Държавно погребение се организира с цялата съпътстваща подкрепа и почести, а президентът ще определи сряда, 5 декември за национален ден на траур. Той и Първата дама ще присъстват на погребението в Националната катедрала във Вашингтон \".\r\nБуш, 41-ият президент, умря у дома в Хюстън в петък.\r\nТръмп не присъства на погребението на съпругата на Буш Барбара, която почина през април.\r\n ", "date": "2018.12.01", "title": "Национален ден на траур в САЩ  след смъртта на Буш"}
{"url": "https://www.dnes.bg/index/2018/12/01/syboten-bis-erotika-pred-nevski-i-atakata-sreshtu-zlatka-i-djizysa.395222", "text": "\n\r\nЗапочваме седмичния обзор с нещо еротично или пошло, според различните възприятия. Булка лъсна по бельо на жълтите павета пред катедралата \"Св. Александър Невски\", което предизвика гневни коментари в социалните мрежи. Мнозина си задаваха въпроса каква е тази простотия в центъра на София, други направо настояваха да се наложат глоби. \n\r\nОказа се, че в ролята на изкусителката е тазгодишната носителка на титлата Мис Плеймейт Жанета Осипова, а цялата сцена е част от снимките на клип към новото парче на Готи. Ами, така се прави! Някой да следи творчеството на Готи? Признавам си, аз също чух за него покрай тази история. Жанета пък бе коронясана преди два месеца, но по всичко личи, че няма шанс дори да се доближи по известност до други плеймейтки. Да не говорим, че фотографският поглед към сцената, в която булката е гушната, предизвиква въпроси към журито, които са решили да я изберат за Мис Плеймейт. \n                \n                \r\nЗа съжаление, всеки който търси някаква слава или избива комплекси на тема богатство - винаги опира до \"Св. Александър Невски\". През годините се нагледахме на кючеци на абитуриенти пред входа на храма, на стотина метра имахме и фолк концерт, като на сцената облеклото на певиците не кореспондираше с мястото, софиянци ставаха свидетели и на няколко сватби. При положение, че там не се правят нито сватби, нито погребения, с изключение на видни държавници. Но когато зашумят парите, църковните забрани не важат. \n\r\nПреминаваме към другата голяма светска тема - неистовото желание на Златка Райкова да изчисти славата си на \"мъжемелачка\" и хората да я възприемат като бизнесдама, която държи на думата си и е вярна на мъжа до себе си. В случая - Благой Георгиев. Но има едно голямо \"НО\"... Когато имаш такива мераци не влизаш в Big Brother. Защото там не получаваш едни немалко пари, за да те галят с перце. Напротив, поставят те в ситуации, които едва ли си очаквал. За Златка \"черната котка\" се оказа Боби Ръгбиста. Неговата мома Никита пусна духа от бутилката с признанието, че Русата и Боби са имали вземане-даване преди години. И ако Райкова го бе подминала просто като нещо случило се в миналото - всичко щеше да отшуми не за три дни, а за три часа. Тя предпочете да се представя като порядъчна дама, която въобще не си спомня Борислав. И можело да е имало някакво флиртче. Той пък се обиди и воден от наранено его разкри пред всички, че двамата не само са имали отношения за една нощ, а флиртчета били поредица. \n\r\nСамата Златка седна в изповедалнята, за да попита защо Брадъра уронва достойнството й, но се видя, че е далеч от способността да извади аргументи и да води равностоен разговор с продуцента на шоуто. Нейният благоверен Благой също усети, че им се подиграват, но силите му стигнаха до опит да строши част от инвентара на къщата в Нови хан. \n\r\nЦялата случка трябва да бъде като обеца за всички, които смятат, че ще влязат в подобно шоу, ще полежат на дивана един месец и ще излязат със солиден хонорар. Шоубизнесът ни е твърде малък, в него се разминават твърде много баджанаци и винаги може да те изненада отзад някой ръгбист...\n\r\nНаказателната телевизионна акция срещу Благо и Златка през тази седмица дори позамириса. Бяха пуснати кадри, които задминаха по натураност тези на треньора на Германия Йоахим Льов. Вероятно всички си спомняте като той си бъркаше в гащите по време на футболен мач срещу Украйна и с любопитство помирисваше пръста си. Е, вече имаме и негов последовател българин. Джизъса повтори упражнението, само че докато е под завивките с любимата. \n\r\nПродължаваме с героите от Нови хан или по-точно с най-мразената съквартирантка - Никита. Често в нападките към нея основен коз е външния й вид - и от публика, и от звезди. Като искат да я уязвят непременно се пускат в ход критики към пластичните й операции.\n\r\nСамата тя призна, че не може да се усмихва заради фуилърите, които си е поставила.\n\r\n\"Когато се усмихваш, филърът се мести и стои нефизиологично. Лицето се променя. Всичко в рамките на естественото е най-красивото. Оттам насетне вече се губи разбирането каква е разликата между естествено и не. Това за мен е един урок, който научих\", изповяда се Джонсън.\n\r\nВ предишни интервюта тя е признавала за подобренията, които е правила. \"Първата ми корекция са гърдите. По лицето имам различни видове филъри, естетична безоперативна хирургия. Вкарва се материал в лицето чрез инжекция, този материал се нарича хиалуронова киселина и той попълва бръчки. Понякога, когато се злоупотреби, както в много случаи и аз съм злоупотребявала, стои леко като подплънка, стои неестествено\".\n\r\nЗа нейно съжаление едва ли ще може да намали щетите, които си е нанесла с различните процедури.\n\r\nТъй като наближава края на годината е редно да отделим подобаващо място на любовта, във всичките й разновидности. \n\r\nФолкпевицата Емилия лети на крилете на любовта и е готова да стане майка за трети път. И да дари с наследник и настоящия си съпруг Жорж Башур. Надявам се да остарея с този мъж, призна звездата и уточни, че за първи път не се чувства в двойствената роля на мъжа и жената във връзката. Двамата си казаха \"да\" в края на месец юли, но без пищен купон заради тежката катастрофа, при която загина синът на Башур – Феди. \n\r\nЗа сватба се заговори и при Гери-Никол и рапъра от БНР Капо Верде. При тях обаче прилича повече на медийна пушилка, отколкото да се задава истинско тържество. Певицата дълго тръбеше, че няма време за гадже и се е съсредоточила само върху кариерата си. Връзката й с Мариян, както е името на момъка, даде повод за крайни писания за сватба. Тя щяла да бъде през пролетта на следващта година, но бъдете сигурни, че всички тези слухове ще бъдат забравени тогава.\n\r\nСватбата ще си остане мираж и за изпълнителя Wosh MC, който се оплака, че неговата любима била охладняла към него. \"Исках поне веднъж да чуя от нея, че ме обича. А тя не го казва\", каза през сълзи в Big Brother той.\n\r\nКоя е тя? Мария или Мума, както я наричат всички, е внучка на актьора Борис Луканов. Тя е студентка е по педагогика, а в свободното си време се изявява като фотомодел. Мария и Стефан са заедно от години, но вместо към олтара вървят към раздяла. Вървят слухова, че атрактивната мацка се е огледала в друг и тя е решила да излезе в отпуск в отношенията с рапъра. Развръзката тук предстои.\n\r\nБез мъж вехне и Венета Райкова. Флиртчета сигурнпо не й липсват, но никой не иска да се обвърже сериозно с устата водеща от Попово. През седмицата стана ясно, че е остана и без фризьор, след като дълго време разчиташе на Ивайло Колев. Двамата демонстрираха голяма близост, която стигаше и до изстъпления да пеят сръбски песни. Техните изпълнения бяха в състояние да разкървавят всяко ухо с усет към музиката над нулата. Преди време Ивайло дори заяви желание да се ожени за Венета, защото била умна и красива. Разбира се, никой в шоубизнеса не е очаквал да чуе Менделсон. Причината се крие в един слуган на бира - мъжете знаят защо!\n\r\nНаско Колев се похвали с ново гадже, но си остава обречен да бъде известен като \"гаджето на Мария Илиева\". И всяко негово завоевание от тук насетне ще бъде сравнявано с популярната певица. За новата на Наско е сигурно едно  - по-млада е от Мария. Той пък я хвали на фона на многобройните девойки, за които пътя към славата минава през скалпел.\n\r\n\"До всички намазани, премазани, боядисани, остъргани, набоцкани, модифицирани мадами: Чуваме ли се? Това е красива жена\", рекламира Колев варненската блондинка Лора Маринова.\n\r\nЗавършваме любовния обзор с нещо, което може да убие еротиката - Деси Фотосесията. Плеймейтката сама разпространи снимка, която трябва да показва новите й операции - ринопластика и силикон в гърдите. И с уточнението, че след операциите се била разгонила. Досега лекарите не са разкривали, че има подобна зависимост, но щом Фотосесията твърди... За нас остава да си плюем на петите!", "date": "2018.12.01", "title": "Съботен бис: Еротика пред \"Невски\" и атаката срещу Златка и Джизъса"}
{"url": "https://www.dnes.bg/rusia/2018/12/01/merkel-iska-svoboda-na-koraboplavaneto-v-azovsko-more.395292", "text": "Германският канцлер Ангела Меркел изрази пред руския президент Владимир Путин безпокойство по повод инцидента в Керченския проток в края на миналата седмица, предадоха Ройтерс и Асошиейтед прес, като се позоваха на нейния говорител Щефен Зайберт. \n\n На среща с Путин в кулоарите на форума на Г-20 в Буенос Айрес Меркел призовала за \"свобода на корабоплаването\" в Азовско море.\n\r\nВ неделя Русия задържа три украински кораба и техните екипажи край Крим, докато се опитваха да влязат в Азовско море през Керченския проток. \n\r\nГерманският канцлер и руският президент се съгласили, че е необходимо Русия, Украйна, Германия и Франция да проведат нови разговори на \"равнище съветници\".\n                    \n                    \n                \r\nБерлин и Париж се опитват да посредничат между Москва и Киев, допълва БТА.\n\r\nМеркел и Путин обсъдили също ситуацията в Сирия. Те се обединили около мнението, че са необходими повече усилия с цел прилагане на договореностите, постигнати от Германия, Русия, Турция и Франция в Истанбул през октомври.\n\r\nГоворителят на Меркел публикува снимка, на която тя и Путин си стискат ръцете пред началото на срещата, съобщи ТАСС.\r\n ", "date": "2018.12.01", "title": "Меркел иска: Свобода на корабоплаването в Азовско море!"}
{"url": "https://www.dnes.bg/usa/2018/12/01/za-4-g-bush-oformi-amerikanskata-istoriia-za-desetiletiia.395291", "text": "Президент само за четири години, Джордж Хърбърт Уокър Буш оформи американската история за десетилетия. Той заемаше постове от Пекин до ЦРУ, изтласка силите на Ирак от Кувейт, сключи решаваща бюджетна сделка, която му струваше изборите, и стана баща на бъдещ президент, пише Дейвид Линдзи от Ройтерс, цитиран от БТА.\n\n Той почина на 94-годишна възраст, само седем месеца след кончината на 17 април 2018 г. на съпругата му Барбара, с която бяха женени 73 години. \n\r\nПрезидентството му от 1989 до 1993 година, бе белязано от две събития - агресивния му отговор на инвазията на иракския президент Саддам Хюсеин в Кувейт през 1990 г. и обещанието да не вдига данъците, което даде, докато се бореше за президентския пост през 1988 г. и което скоро наруши. \n                    \n                    \n                \r\nВъв време, когато Студената война отиваше към края си, а влиянието на комунизма в съветски стил намаляваше, военните му и дипломатически действия твърдо наложиха САЩ като водещата световна суперсила. \n\r\nСлед като Буш категорично заяви, че агресията на Саддам \"няма да успее\", водените от САЩ сили разгромиха иракската армия във войната в Залива, изтласквайки я от Кувейт, но внезапно спряха, преди да превземат иракската столица Багдад. Популярността на Буш сред американците временно нарасна до близо 90 процента. \n\r\nДвайсет месеца по-късно, през 1992 г., републиканецът Буш загуби битката за преизбирането си от демократа Бил \r\nКлинтън, чието общително поведение и фокус върху икономиката намериха отзвук у много американци и накараха Буш да изглежда дистанциран от гласоподавателите заради съсредоточаването му върху външната политика вместо вътрешните проблеми. \n\r\nВъпреки широката коалиция, включваща няколко арабски държави, американското участие във войната в Залива бе възприето като нарушаване на арабския суверенитет от някои среди в Близкия изток и накара няколко екстремистки групировки, включително създадената неотдавна Ал Каида на Осама бен Ладен, да се пренасочат към борба срещу американското влияние. Десетилетие по-късно президентството на сина на Буш, Джордж Уокър Буш, бе разтърсено от смъртоносното нападение на Ал Каида срещу САЩ на 11 септември 2001 година. \n\r\nДвамата президенти Буш са едва вторите баща и син, които заемат поста, след Джон Адамс (1797-1801 г.) и Джон Куинси Адамс (1825-1829 г.). Политическата династия Буш включва също бащата на Джордж Х. У. Буш, който е бил сенатор, както и сина му Джеб - бивш губернатор на Флорида, който през 2015 г. започна собствена кампания за Белия дом, но отпадна от надпреварата през февруари 2016 г.\n\r\nБуш-старши не подкрепи републиканеца Доналд Тръмп, крайният победител в президентските избори през 2016 г., който по време на кампанията си атакува както Джеб, така и Джордж Буш-младши. Буш-старши не съобщи публично за кого е гласувал на тези избори, но според източник на Си Ен Ен той е дал гласа си за кандидатката на демократите Хилари Клинтън. \n\r\nДжордж Х. У. Буш бе умерен републиканец, известен със своята дипломатичност и способността за компромиси с демократите. Той бе символ на сравнително колегиален период във Вашингтон, който въпреки това постави основите на междупартийните ежби, които в момента задушават американската политика.\n\r\nКогато прие номинацията на Републиканската партия за кандидат за президент на изборите през 1988 г, Буш, тогава вицепрезидент на Роналд Рейгън, се опита да надделее над консерваторите в партийните редици, които клоняха повече към Рейгън. Той отговори на съмненията в консерватизма му с категорично обещание. \n\r\n\"Четете по устните ми - \"никакви нови данъци!\", тържествмено заяви той на конгреса на републиканците.\r\nПо-късно, вече президент, Буш-старши се съгласи да повиши данъците, за да помогне за намаляване на бюджетния дефицит. Отмятането му от дадената дума разгневи консерваторите и през 1992 г. доведе до необичайно предизвикателство, отправено към действащ президент на първичните избори от негов съпартиец - републиканец, консервативния коментатор Пат Бюканън. \n\r\nБуш-старши с лекота победи Бюканън за номинацията на републиканците, но позицията му за данъците, дълга на страната и вялата икономика накараха тексаския милиардер Рос Перо да започне кандидатпрезидентска кампания като независим кандидат. В крайна сметка Клинтън спечели надпреварата едва с 43 процента от гласовете и измести Буш от Белия дом след само един мандат. \n\r\nЗагубата му в изборите от 1992 г. го превърна в поучителна история за цяло поколение републиканци - урок, който продължава да оказва влияние и в текущите сблъсъци за федералния бюджет и разходи. \n\r\nГодини по-късно, през 2014 г., Буш бе награден за бюджетния си компромис от 1990 г. от фондация и библиотека \"Джон Ф. Кенеди\", която похвали \"решението му да постави страната над партията и политическите перспективи\". \r\n\"Макар да призна, че бюджетната сделка от 1990 г. може да обрече на провал шансовете му за преизбиране, той направи това, което мислеше, че е най-добро за страната, и затова му се признава заслугата за принос в полагането на основата за последвалия икономически растеж от 90-те години\", посочи фондацията, присъждайки отличието. \n\r\nЗначително постижение от президентвото на Буш може да се види из цяла Америка - от скосените бордюри на кръстовищата до рампите край сградите, които позволяват достъпа на хора в инвалидни колички. \n\r\nПострояването им е резултат от закона за американците с увреждания от 1990 г., подписан от Буш, който забранява дискриминацията срещу хората с увреждания на работното място и им осигурява равен достъп до обществени пространства. Буш подкрепи закона въпреки опасенията на някои консерватори в партията му от разходите и евентуални съдебни дела. \n\r\nДжордж Х.У. Буш е роден на 12 юни 1924 г. в Милтън, Масачузетс, в патриархално семейство от Нова Англия като син на финансиста Прескът Буш, по-късно е избран за сенатор от Кънектикът, и Дороти Буш. \n\r\nИзраства в елегантното предградие на Ню Йорк - Гринуич, и получава образованието си в частни училища и университета Йейл. \n\r\nБуш опознава войната отблизо, напускайки училище на 18-годишна възраст, за да стане най-младият пилот във военноморските сили през Втората световна война. Той изпълнява 58 полета в Тихоокеанския регион, свален е над океана и спасен от американска подводница. \n\r\nС приближаването на края на войната през януари 1945 г. Буш се жени за любимата си Барбара Пиърс, с която имат шест деца. \n\r\nСлед войната Буш отказва работа на Уолстрийт и подпомогнат от бизнес връзките на баща си, се премества в Западен Тексас, за да основе петролна компания. \n\r\nПрави състояние и започва да се издига до фигура от национална значимост, печелейки изборите за Камарата на представителите за Тексас през 1966 г. и 1968 година. \n\r\nГуби две надпревари за място в Сената, но звездата му продължава възхода си в Републиканската партия. \r\nПрезидентът Ричард Никсън го назначава за посланик пред ООН през 1971 г., а две години по-късно Буш става председател на Националния комитет на Републиканската партия. Друг президент - републиканец, Джералд Форд, го назначава за посланик в Китай през 1974 г., а след това и за директор на ЦРУ. \n\r\nБуш има заслугата за възстановяване на духа в ЦРУ, след като организацията е обект на разследвания за незаконни и неоторизирани дейности. През 1998 г. централата на агенцията в Лангли, Вирджиния, е наречена Център за разузнаване \"Джордж Буш\". \n\r\nБуш се кандидатира за президент през 1980 г. и се изправя на първичните избори срещу Рейгън, бивш актьор и губернатор на Калифорния, който се представя като праволинеен консерватор в контраст срещу президента демократ Джими Картър. \n\r\nБуш побеждава Рейгън в няколко тура на първичните избори, като осмива привързаността на опонента си към \"икономиката на предлагането\", според която най-добрият начин за стимулиране на икономическия растеж е чрез по-ниски данъци върху доходите и капиталовите печалби. Буш нарича плана на Рейгън \"вуду икономика\". В крайна сметка Рейгън побеждава Буш и спечелва номинацията на републиканците, но след това го кани за вицепрезидент, отчасти в опит да успокои опасенията на избирателите, породени от консервативните възгледи на Рейгън.\n\r\nСлед двата мандата на Рейгън, Буш води кампания за президентството като официален наследник на консервативната политика на Рейгън. Дори при това положение обаче Буш се опитва да се разграничи от действащия президент и да спечели избирателите, според които политиката на Рейгън е била твърде сурова към бедните и други уязвими групи. Прословут става призивът му за \"по-добра, по-великодушна нация\" в речта му от 1988 г., с която приема номинацията на партията. \n\r\nТой печели президентския пост, разбивайки кандидата на демократите, губернатора от Масачузетс Майкъл Дукакис, в 40 от 50-те американски щата. \n\r\nКато вицепрезидент Буш е осмиван като \"мекушав\", но не се поколебава да използва сила във външната политика по време на президентския си мандат. \n\r\nТой изпраща десантни части да свалят панамския диктатор Мануел Нориега през декември 1989 г. и осигурява въздушно прикритие, за да помогне на филипинската президентка Корасон Акино да оцелее в опита за преврат същата година. \n\r\nТогава идва иракското нашествие в Кувейт на 2 август 1990 г. Силният отговор на Буш и съкрушителната победа на съюзниците в отблъскването на иракските войски предизвика национална еуфория. \n\r\nВойната срещу Саддам изведе Буш-старшидо безпрецедентна популярност, сравнима единствено с тази на сина му след ударите от 11 септември. Десетилетие по-късно Буш-младши нареди инвазия в Ирак и свали Саддам от власт. \n\r\nНаред с удара от повишаването на данъците и последиците от кандидатурата на Перо, загубата на Буш в кандидатпрезидентската надпревара през 1992 г. бе свързана със стагнацията в икономиката, която вдигна безработицата в САЩ до 7,5 процента и го остави уязвим за обвинения, че републиканската политика се е провалила. \n\r\nКритиците отбелязват липсата му на ясна визия затова какво иска да направи по вътрешните проблеми, което той в характерния си стил нарече \"онова нещо с визията\". \n\r\nНякои политически анализатори посочват, че опитът му за преизбиране е бил подкопан от решението му да не се възползва от популярността си след войната в Залива, за да предложи решителни вътрешни инициативи. \r\n\"Имаше период от около две седмици, когато можехме да направим всичко. Той обаче се изплъзна\", разказва сътрудник, застъпвал се за въвеждане на смели програми след войната. Единствената му следвоенна инициатива е на международно равнище. \n\r\nТой изпраща държавния секретар Джеймс Бейкър в Близкия изток, за да задвижи процес, довел до мирната конференция в Мадрид от 1991 г. и в крайна сметка до подписване на мирно споразумение между Израел и Организацията за освобождение на Палестина (ООП) през 1993 г. За церемонията по подписването Буш се върна в Белия дом, където вече бе Клинтън, и по-късно се присъедини към президента-демократ и бившите президенти Форд и Картър, за да упражни натиск за приемане на Северноамерикаснкото споразумение за свободна търговия (НАФТА). Пактът, който бе одобрен през ноември 1993 г. и обедини САЩ, Канада и Мексико в огромен търговски блок, бе договорен от администрацията на Буш старши. \n\r\nПрез 2000 г., осем години след като загуби битката за преизбирането си, Буш-старши стана свидетел как синът му Джордж Уокър Буш победи вицепрезидента на Клинтън Ал Гор с минимална разлика в оспорвана надпревара за Белия дом. \n\r\nПрез следващите години Буш-баща наричаше себе си \"41\", а сина си - \"43\" според мястото им в поредицата американски президенти. \n\r\nСлед като загуби от Клинтън през 1992 г., Буш-старши и съпругата му се върнаха в дома си в Хюстън. Британската кралица Елизабет Втора го удостои с почетно рицарско звание през ноември 1993 г. за лидерството му във войната в Залива. \n\r\nПо-късно Буш стана добър приятел с Клинтън, присъединявайки се към него в набирането на средства за пострадалите от катастрофалните цунами в Индийския океан от 26 декември 2004 г., които причиниха смъртта на над 300 000 души. \n\r\nБуш-старши се върна в Белия дом през 2011 година. Президентът Барак Обама му връчи Президентския медал на свободата, най-високото американско отличие за цивилни лица. \n\r\nВисок и атлетичен, с дружелюбно поведение, Буш играе баскетбол в Йейл. Той е любител на джогинга, голфа и бързите лодки, но обича и мятането на конски подкови, лова, риболова, както и да прекарва време в крайбрежния дом на семейството си в Мейн. \n\r\nБуш водеше активен живот до напреднала възраст. Той скочи с парашут в тандем, за да отбележи 75-ия, 80-ия, 85-ия и 90-ия си рожден ден. През април 2014 г. неочаквано се появи на самолетната писта в Хюстън, за да поздрави семейство Обама на \"Еър форс 1\", макар и в инвалидна количка, отново обут с прословутите шарени чорапи. \r\n\"Когато президентът дойде във вашия град, отивате и го приветствате!\", каза тогава той пред медииите. \n\r\nТой отбеляза 75-ата годишнина от японското нападение срещу Пърл Харбър през декември 2016 г., посещавайки церемония в библиотеката си в тексакския университет A&M, където бившият му съперник за президентството, бившия сенатор републиканец Боб Доул му връчи награда за служба в полза на обществото. \n\r\nБуш рядко се появяваше публично, откакто Джордж Буш-младши спечели президентските избори през 2000 г., за да не бъде възприеман синът само като придатък на бащата. При публичните си прояви обаче, например при полагането на клетва от сина му на стъпалата на Капитолия през януари 2001 г., бащата не можеше да прикрие гордостта си. \n\r\nПрез 2014 г. Джордж У. Буш написа \"41-портрет на баща ми\", книга, която сам нарича \"любовна история\". \n\r\n\"Той бе дързък и смел, винаги търсеше нови приключения и нови предизвикателства\", пише синът, определяйки баща си като скромен семеен човек, \"решен да изживее живота си най-пълноценно, до самия край\".", "date": "2018.12.01", "title": "За 4 г. Буш оформи американската история за десетилетия"}
{"url": "https://www.dnes.bg/index/2018/12/01/receptata-dnes-medeni-kekscheta-s-iabylki-i-biskviti.395120", "text": "Уикендът е време за почивка, излежаване пред телевизора и глезене с любимата храна. Ако искате да зарадвате близките си домашно приготвени сладкиши, пробвайте новата ни рецепта. \r\nМедени кексчета с ябълки и бисквити са много вкусни и изчезват за секунди. \r\n \r\n\r\n \r\n-2 яйца\r\n \r\n-1/2 ч.ч. кафява захар\r\n \r\n-1/2 ч.ч. рафинирана захар\r\n \r\n-2 с.л. мед\r\n \r\n-1 ч.ч. прясно мляко\r\n \r\n-1/2 ч.ч.олио\r\n \r\n-2 ч.ч. брашно\r\n \r\n-2 ч.ч. настъргани ябълки\r\n \r\n-1/2 пакет(70 грама) натрошени бисквити с какао\r\n \r\n-1 бакпулвер\r\n \r\n-1 ч.л. канела\r\n \r\n\r\n \r\nВ купа с вилица или телена бъркалка смесваме добре яйцата, захарта, меда, олиото, млякото и канелата. Наведнъж прибавяме брашното и бакпулвера и разбъркваме до хомогенна смес, прибавяме ябълките, разбъркваме отново и най-накрая сипваме натрошените бисквити и размесваме внимателно. Във всяко гнездо на тавичката за кексчета слагаме хартиена капсула и я пълним на 2/3 със сместа, пекът се в предварително загрята на 180 градуса фурна около 25 минути или до суха клечка.\r\n \r\nИзточник: wellcometomykitchen\r\n \r\n\r\n \r\n \r\n ", "date": "2018.12.01", "title": "Рецептата Dnes: Медени кексчета с ябълки и бисквити"}
{"url": "https://www.dnes.bg/notifikacii/2018/12/01/buntyt-na-jyltite-jiletnik-raneni-zapaleni-koli-i-kofi.395293", "text": "Най-малко 65 души, включително 11 полицаи, са ранени при бурните протести в Париж. Арестувани са над 140 души, съобщи френската полиция, цитирана от Асошиейтед прес. \n\n Някои от протестиращите палиха автомобили и кофи за боклук в центъра на столицата, след като в резултат на ожесточени сблъсъци силите на реда ги изтласкаха от района на Триумфалната арка.\n\r\nСпорадични стълкновения с полицията избухнаха следобед в центъра на френската столица, докато някои от протестиращите се опитваха да направят барикади от подръчни материали.\n\r\nПо същото време други протестиращи - т. нар. \"жълти жилетки\" - участваха в мирни шествия в различни части на Париж.\n                \n                \r\nХоландската полиция затвори комплекса на парламента в град Хага, след като там в се събраха около 100 \"жълти жилетки\", за да протестират срещу правителствената политика. По-късно част от демонстрантите се разпръснаха, а останалите бяха съпроводени от полицаи на коне и с автомобили извън района на парламента.\n\r\nХоландски медии съобщиха за двама задържани от полицията в Хага и за протестен водач, задържан в южния град Маастрихт. Засега хагската полиция не е потвърдила информацията. /БТА/\n\r\n ", "date": "2018.12.01", "title": "Бунтът на \"жълтите жилетник\" - ранени, запалени коли и кофи..."}
{"url": "https://www.dnes.bg/temida/2018/12/01/dyrvenici-i-bylhi-mychat-ivancheva-baniata-ne-bila-mita-ot-10-g.395283", "text": "Прозорец с 2 малки крила, укрепени здраво с решетки, едва пропуска в килията дневна светлина от мрачния ноември. Обитават я задържаните по дело за подкуп Десислава Иванчева, която бе кмет на р-н \"Младост\", и нейната заместничка Биляна Петрова. \n\n\n Прозорецът е \"много нависоко\" и не се отваря, казват две вещи лица в съда. Те са проверили условията в ареста след серия оплаквания на двете жени. Иванчева и Петрова негодуват, че заради сумрака в килията не могат да четат документи, да пишат и да подготвят защитата си за съдебния процес, който продължава в понеделник.\r\nСамо за последните 6 месеца те и тяхна съкилийничка са подали общо 109 жалби срещу условията в ареста, храната и надзирателите. Оплакват се и от нашествие на насекоми, влага, мухъл, падаща мазилка, студ, мръсотия.\n                    \n                    \n                \r\n\"В кухнята винаги е имало хлебарки, дървеници и бълхи, от които сме получавали дерматити, циреи, раздразнения и подувания като от ухапвания. В последните няколко дни броят им драстично се увеличава. Ако преди дни убивахме по 3-4 хлебарки, сега броят им е над 30 дневно. Вече са навсякъде - днес само в леглото на Иванчева имаше 3 големи и 2 бебета. Моля да разпоредите да се вземат адекватни мерки\", е написала Петрова в жалба от 20 септември.\n\r\nТя и Иванчева спят на нарове с дюшеци, които \"не са много дебели\". Леглата са широки 70 см и са на 40 см едно от друго. Между тях може да се ходи и човек да се раздвижва, обяснява експерт, огледал ареста по заръка на спецсъда. Другият обаче казва, че му се видяло твърде тясно и неудобно. Спалното било разделено на две огледални помещения - всяко 2 на 3 метра, свързани \"с нещо като врата\".\n\r\nИма турски клозет с клекало, отделен от наровете с ниска стена и мивка само със студена вода. Липсата на топла вода много мъчело Иванчева и Петрова, става ясно от жалбите им. На 20 септември едната пише: \"След дълги писма и разговори с началник ареста успях да се договоря за 30-минутна баня, вместо 15-минутна. Както и банята от 2 дни (в седмицата) да стане 3. Увеличението на 30 мин е важно, защото съм с дълга и гъста коса, трябва ми и време за пране на дрехите. Доскоро ни караха да ги перем в килията на ужасния умивалник. Това, че в килията нямаме топла вода, е нарушение на няколко закона. Освен че ми създава душевно страдание, ме кара да се чувствам унизена\".\n\r\nВ друго оплакване се съобщава, че 6 месеца обвинените се борят за т.нар. бръснарница, за да могат да си мият зъбите. Още през лятото Петрова обяви в съда, че \"банята в ареста не е мита от 10 г.\" \"Това е най-мръсното нещо, което съм видяла в живота си. Има един пръст кир\", добави тя.\n\r\nНаскоро с Иванчева отказали да ползват банята заради студа. \"Температурите рязко спаднаха, по данни на Би Ти Ви през нощта е било 2 градуса. Температурите в килиите също са ниски. С дълги коси сме, ако се изкъпем вечерта, рискът за здравето ни е голям\", пише в друга жалба.\n\r\nСлед намеса на Министерството на правосъдието Иванчева и Петрова вече би трябвало да разполагат със сешоар и епилатор - два уреда, нужни на всяка жена. Преди ден правосъдният министър Цецка Цачева заяви пред \"\", че заради 2-те подсъдими списъкът с разрешените вещи за арестанти вече е допълнен.\n\r\nАрестантките са изписали и доста жалби за това, че служителите в ареста не придвижват навреме оплакванията им. Те вземали изписаните листа само сутрин при проверките около 8 ч. Според задържаните, вместо да ги придвижат за ден, чиновниците ги бавели и те стигали до адресата едва след 5-6 дни. Например жалба, подадена на 25 септември, отишла в съда едва на 1 октомври.\n\r\nИванчева и Петрова смятат, че част от жалбите им \"изчезват\". Като ги давали на дежурните, не получавали входящи номера. \"Така на практика те са лишени от възможността да докажат, че са подали жалби. Това нарушава процесуалните им права, а в някои случаи може да забави делото в съда\", казва адвокат.\n\r\n\"Първоначално ни беше обяснено устно, че за получаване на регистрацинен номер трябва да се подаде молба. Смятаме, че това се прави целенасочено\", пише в друга от стотината жалби.\n\r\nИванчева и Петрова се оплакват и от психически тормоз. Той отключил бруксомания - невротично скърцане със зъби, при Петрова и те се разклатили. Тя вече не можела да дъвче храна. Според лекари при тежки случаи на бруксомания се появяват главоболие, болки в ставите и мускулите, чувствителност в зъбите, а понякога - отчупване. Но обикновено в съда експертизите сочат, че това състояние не пречи на престоя в ареста. Нито камъните в жлъчката, клаустрофобията и паник атаките, от които се оплакват арестантките още от юни.", "date": "2018.12.01", "title": "Дървеници и бълхи мъчат Иванчева, банята не била мита от 10 г."}
{"url": "https://www.dnes.bg/politika/2018/12/01/bsp-dade-kurs-kym-predsrochni-izbori-gotvi-se-ot-ianuari.395294", "text": "Лидерът на БСП Корнелия Нинова заявява пред делегатите на 4-то заседание на XIII конференция на Софийската градска организация на БСП, че партията от края на януари започва да се готви за предсрочни избори, които според левицата вече са необходими, за да се обърне тенденцията на влошаване на състоянието на българския народ с победа на БСП. Това става известно от разпространеното от пресцентъра на партията изказване на лидера на БСП. \n\n Подготвената от партията \"Визия за България\" печели все повече доверие след над 500 срещи на представители на лявата формация в цялата страна и на предстоящия конгрес на партията на 26 януари 2019 г. тя трябва да придобие вид на конкретна програма с поети неотменими ангажименти, изтъква още лидерът на БСП. \n                    \n                    \n                \r\nВ изказването си тя посочва, че при евентуална победа партията няма да управлява заедно с ГЕРБ и напомня, че с ДПС се разминават във вижданията си за доходи, данъци и здраве.\n\r\n\"След като имаш такива разминавания, какви гласове да броиш и с кого предварително да се договаряш за коалиция?\", пита Нинова.\n\r\nНашето предложение във \"Визия за България\" не почива на такива сборове на числа, а на следното - да предложим на българския народ не повече от 3-4 приоритета, посочва още Нинова и откроява сред обединяващите обществото теми демографията, образованието, здравеопазването и икономиката. Мисля, че няма да има български гражданин, независимо от политическата му ориентация, който да не иска да е здрав, образован, да има работа и да съществува България. Средствата за постигане на тези цели вече са въпрос на разговор с всеки. Но целта на Визията е, когато се постигне такова голямо обществено съгласие, който и да управлява и с които и да управлява, и каквито и да е математически сборове да прави - да изпълнява тези четири неща, посочва лидерът на партията. \n\r\nНинова изтъква още, че с направената промяна в устава на партията - с поставянето на мандатност на депутати, мандати за председател и с прекия избор от всички членове на партията, е отправен добър знак към обществото и това кореспондира с някои от исканията от последните протести.\n\r\nЛидерът на БСП изтъква, че с \"Визия за България\" желанието на партията е да промени няколко белега на модела на управление - този, в който институциите не работят, и живеем, по думите на Нинова, в авторитарна държава. Вторият белег на модела, който социалистите искат да променят с Визията, е този на задкулисието, отбелязва още лидерът на партията и го обвързва със случая с финансовия министър Владислав Горанов. Тя иска премиерът да каже кой е назначил министъра. От промяна се нуждае и моделът, свързан с реакцията на бизнеса във връзка с протеста на майките.\n\r\nСпоред Нинова има също нужда и от промяна на модела на икономиката, здравеопазването, образованието, социалната сфера с връщането на модерното, съвременното място на държавата в живота на българските граждани. Нинова подчертава, че стратегическата за България инфраструктура, важна за националната сигурност, трябва да бъде държавна. ", "date": "2018.12.01", "title": "БСП даде курс към предсрочни избори, готви се от януари"}
{"url": "https://www.dnes.bg/politika/2018/12/01/standard-poor-s-potvyrdi-kreditniia-ni-reiting.395275", "text": "Международната рейтингова агенция S&P Global Ratings потвърди дългосрочния и краткосрочния кредитен рейтинг на България в чуждестранна и местна валута 'BBB-/A-3', съобщиха от Министерството на финансите. Перспективата пред рейтинга също се потвърждава и остава положителна.\r\nВ обобщения коментар на S&P Global Ratings се казва, че паричните условия в България продължават да се подобряват, нарастването на кредитите подкрепя растежа и страната постига напредък по присъединяването си към Валутния механизъм II (ERM II), предаде БТА.\r\nРейтинговата агенция очаква силен ръст на БВП в периода 2018-2021 г., дължащ се на силното частно потребление и ускоряването на инвестициите. Продължаващото усвояване на средствата от фондовете на ЕС и затягането на условията на пазара на труда ще подкрепят производителността през годините.\r\n                    \n                    \n                Положителната перспектива отразява значителната вероятност България да се присъедини към Валутния механизъм II. От Агенцията вярват, че този стремеж към членство в еврозоната ще подкрепи и продължаващите усилия на страната да се справи с оставащите институционални пречки и структурни проблеми.\r\nS&P Global Ratings биха повишили кредитния рейтинг, ако българският лев влезе в ERM II, което ще подкрепи по-нататък доверието и ефективността на паричната политика.\r\nДопълнителен напредък в институционалните и структурните реформи, например по отношение на съдебната система, също би допринесъл за подобряване на кредитоспособността на страната.\r\nРейтинговата агенция може да преразгледа перспективата пред рейтинга до стабилна, ако подобренията в балансите на банките се обърнат надолу или ако се появи натиск върху платежния баланс, например поради възобновяване на дисбаланси или външен шок върху България, която има отворен тип икономика. Перспективата също така би се преразгледала до стабилна, ако пътят на България към приемането на еврото се удължи прекомерно във времето.", "date": "2018.12.01", "title": "Standard & Poor's потвърди кредитния ни рейтинг"}
{"url": "https://www.dnes.bg/notifikacii/2018/12/01/barikadiraliiat-se-v-nadejda-agresiven-palil-vrati.395280", "text": "33-годишният мъж, който вдигна на крак полиция, заради това че отказа да бъде отведен в затвора, е безработен и живее сам в блок 234 в кв. \"Надежда\" в столицата. \n\r\nОт 10:30 до 14 часа около блока имаше полицейски коли, пожарна и линейка. \r\nСега вече е спокойно, тъй като той не представлява опасност за никого, казаха полицаи. \r\nТой е надрусан и неадекватен, под постоянно наблюдение в дома си.\r\nПред вратата на апартамента му на 12-ия етаж стоят трима цивилни полицаи, които чакат мъжът да излезе от влиянието на наркотиците, съобщи \"\".\r\nСпоред съседи неговото име е Илия. Описват го като човек, който създава проблеми. \r\nНеведнъж е палил врати на комшии в блока. \r\nСпоред информацията от Министерството на правосъдието, той трябвало да бъде вкаран в завора за 6 месеца.", "date": "2018.12.01", "title": "Барикадиралият се в \"Надежда\" - агресивен, палил врати"}
{"url": "https://www.dnes.bg/index/2018/12/01/bylgarin-osyden-v-avstriia-za-podgotviane-na-atentat-s-priakor-hodjata.395279", "text": "Българин, осъден за подготовка на терористичен акт в Австрия,  е от Силистра, предава Нова тв. Хактан Сами живеел в ромската махала на града. Учил е в спортно училище. Учителите му си спомнят, че момчето често посещавало джамията. Бил от скромно семейство. Никой не знае, че е ходил в Сирия. Разказват, че е отишъл да работи при баща си във Виена. \n\r\n\"Постоянно беше в джамията. Даже бяха му измислили прякора \"Ходжата\", каза бившият директор на Общинско спортно училище \"Дръстър\" – Силистра Кольо Колев.\r\n\"Водил съм много разговори с него в това отношение – но нямаше признаци, че би могъл да достигне до това ниво, до което е изпаднал сега в момента, но не съм усетил подобни неща при посещението в дома.  Бащата беше таксиметров шофьор. Отиде да работи във Виена също като такъв и изтегли Хактан при него на работа\", обясни класният учител на Хактан и преподавател по история Иван Занов.", "date": "2018.12.01", "title": "Българин, осъден в Австрия за подготвяне на атентат -  с прякор \"Ходжата\""}
{"url": "https://www.dnes.bg/stranata/2018/12/01/knigi-vmesto-toaletna-hartiia-v-chitalishte-v-blagoevgrad.395274", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Снимка на книга, използвана не по предназначение в тоалетна в благоевградското читалище \"Никола Вапцаров\", взриви социалните мрежи, предаде Bulgaria ON AIR.\n\r\nВ интернет се появиха снимки на тоалетните в читалището в Благоевград. Това, което възмути хората, е че в културната институция вместо тоалетна хартия се използват книги!\n\r\nПоследва и обяснението от секретаря на читалището Илиян Юручки, който каза, че въпросната тоалетна се използва изключително рядко, само когато има събитие в големия читалищен салон.\n\r\nВчера на площада е било изпращането на нашите военнослужещи за мисия и по този повод фоайето било отворено. Независимо как, факт е, че книгата от снимката е използвана в сфера, далеч от предназначението ѝ.\n                    \n                    \n                \r\nБез отговор обаче остава въпросът кой напът за тоалетната е решил да използва книга вместо тоалетна хартия.\n\r\nДали военнослужещ или случаен минувач не става ясно, но в сферата на добрите пожелания остава надеждата, че книгата е използвана само за уплътняване на времето.\n\r\n\r\n ", "date": "2018.12.01", "title": "Книги вместо тоалетна хартия... в читалище в Благоевград"}
{"url": "https://www.dnes.bg/notifikacii/2018/12/01/spin-pogubi-35-miliona-veche-zasiaga-pochti-37-mln.395282", "text": "Глобалната кампания за елиминиране на СПИН постигна значим напредък, но епидемията остава едно от основните предизвикателства за световното здравеопазване, като засяга почти 37 милиона души, предаде БТА като цитира Ройтерс.\n\r\nЕдно от най-големите предизвикателства в борбата срещу СПИН е да бъдат насърчавани хората да се изследват и да им се обяснява, че има лечения и начини за предотвратяване на заразата и развитието на болестта.\r\nЗатова мотото на 30-ия Световен ден за борба със СПИН е: \"Научи своя статус\".\n\r\nЕто и 10 факта за ХИВ/СПИН:\n\r\n- Около 35 милиона души са починали от СПИН или свързани с ХИВ заболявания от 1981 г. От тях 940 000 са умрели през 2017 г.\r\n- Повишената осведоменост и достъпът до антиретровирусни лекарства намали наполовина свързаните със СПИН смъртни случаи след 2004 г.\r\n- Около 77 милиона души са се заразили с ХИВ от началото на епидемията през 1981 г., включително 1,8 милиона през 2017 г.\r\n- Всяка седмица почти 7000 млади жени на възраст от 15 до 24 години се заразяват със СПИН.\r\n- В Субсахарска Африка ХИВ е четири пъти по-разпространен сред младите жени, отколкото сред мъжете.\r\n- Вирусът ХИВ е най-разпространен в Южна Африка, където почти всеки пети човек е заразен.\r\n- Всеки четвърти, или 9 милиона души, не знае, че е ХИВ позитивен.\r\n- Целта на Обща програма на ООН срещу ХИВ/СПИН е 90 процента от хората да знаят статуса си до 2020 г. \r\n- Почти 22 милиона души са имали достъп до антиретровирусни лекарства през 2017 г, в сравнение с 8 милиона през 2010 г. \r\n-От заразените с ХИВ бременни жени 80 процента са получили лечение през 2017 г., в сравнение с по-малко от половината през 2010 г. \n                \n                \r\nИзточници: Обща програма на ООН срещу ХИВ/СПИН , Световна здравна организация, специализираните сайтове avert.org и HIV.gov.\n\r\nСветовният ден за борба със СПИН се отбелязва от 1988 г. по инициатива на Световната здравна организация, одобрена от Общото събрание на ООН. Целта е да се информира обществеността за разпространението на болестта, да се поощрява обменът на информация между научните и медицински общности в света за опита им в борбата с това заболяване", "date": "2018.12.01", "title": "СПИН погуби 35 милиона, вече засяга почти 37 млн."}
{"url": "https://www.dnes.bg/football/2018/12/01/spri-i-ne-ronaldo-ne-poslushal-obrat-v-deloto.395285", "text": "Проблемите на петкратния носител на Златната топка – Кристиано Роналдо, за изнасилване, могат да добият нови измерения.\n\r\nДо момента звездата на италианския хегемон Ювентус категорично отричаше да е правил секс с американката Катрин Майорга против волята й. Случката датира от 2009 г. и се разиграла в Лас Вегас. По думите на красавицата, португалският ас й платил 375 хиляди евро, за да мълчи, но наскоро тя отправи нови обвинения срещу него.\n\r\nПолицията в САЩ води разследване, а самият Роналдо се закани, че \"истината ще излезе на бял свят\". Но нови разкрития на Football Leaks могат да утежнят положението на Кристиано. На страниците на германското списание Der Spiegel хакерите твърдят, че нападателят може сам да си навреди.\n                    \n                    \n                \r\nТой признал в анкета пред адвокатите си, че Майорга многократно била употребила думите \"Не\" и \"Спри\", но футболистът не я послушал и след края на акта само се извинил, пише .\n\r\n\"Тя каза, че не е готова да прави секс, тъй като тъкмо сме се срещнали, но въпреки това ме сграбчи за половия орган. Сношавахме се, а тя бе на разположение в леглото. Проникнах отзад и не променихме позицията 5-7 минути. Каза, че не иска, но въпреки това бе на разположение. Може би е получила няколко синини, докато я обръщах в бързината. Накрая заяви: \"Ти ме насили, не съм като другите\". Аз се извиних\", разказва Роналдо във въпросника на адвокатите му.\n\r\nОт Football Leaks разполагат с цялата кореспонденция между Роналдо и адвокатите му, която датира от 3 август тази година. В 41 страници Кристиано е отговарял писмено за случилото по минути във вечерта. Информацията гласи още, че юристите на нападателя променили няколко думи във въпросника, за да не го изкарат виновен. Именно това може да утежни положението му.", "date": "2018.12.01", "title": "\"Спри\" и \"Не\", Роналдо не послушал, обрат в делото "}
{"url": "https://www.dnes.bg/science/2018/12/01/probiv-v-naukata-svryhlek-material-ot-plastmasovi-butilki.395286", "text": "Сингапурски учени подадоха документи за патент на звукоизолиращ и топлоустойчив материал, получен от рециклирани пластмасови бутилки, съобщи Ройтерс.\r\nТехнологията може да помогне да бъдат намалени пластмасовите боклуци в океаните и сметищата.\r\nЕкипът от Националния университет на Сингапур е открил начин да преобразува бутилките от полиетилен терефталат (ПЕТ) в аерогел с много приложения - от изолация и пожарна безопасност до почистване на петролни разливи.\r\nАерогелът е мек, гъвкав, траен, много лек и пластичен. От една бутилка може да бъде произведен лист с формат А4. \r\nВъзможно е материалът да бъде третиран, така че да се засилят някои негови свойства, например да поглъща звуци и да изолира. \r\n\"Пластмасовите отпадъци са едни от най-трудните за рециклиране\", каза Хай Мин Дуонг от екипа.\r\nВ океаните всяка година попадат около осем милиона тона пластмасови отпадъци.\r\n ", "date": "2018.12.01", "title": "Пробив в науката - свръхлек материал от пластмасови бутилки"}
{"url": "https://www.dnes.bg/politika/2018/12/01/bsp-se-gotvi-za-kmetskata-bitka-v-sofiia-puska-maia-manolova.395289", "text": "Няколко имена обсъждат в БСП за кандидат-кмет на София, сред тях и това на омбудсмана Мая Манолова заради високото обществено одобрение, което среща. \n\n Това стана ясно от думите на лидера на градската организация на партията в София Калоян Паргов.\n\r\n\"На това заседание на градската организация не се коментира кандидатура за кмет на София. Това предстои следващата година. Много имена се спрягат и вътре, и вън от партията. Ще изчакаме да видим резултата на различните партии след европейския вот и след това ще обявим това решение. Имаме поне три – четири кандидати, които на този етап, предвид рейтинга на г-жа Фандъкова, се съизмерват с нея. И сред тях е и г-жа Манолова, но има и други\", каза Калоян Паргов по време на 4-тото заседание на XIII-ата Конференция на Софийската градска организация на БСП, цитиран от Нова тв.\r\n                    \n                    \n                Настоящият градоначалник Йорданка Фандъкова зае поста през 2009 г.. Тогава тя спечели изборите и стана първата жена кмет на Столична община.\n\r\nМая Манолова пък, която като депутат беше червеното острие, беше избрана за омбудсман на 30 юли 2015 г. Нейният мандат е за срок от 5 години. \r\n ", "date": "2018.12.01", "title": "БСП се готви за кметската битка в София, пуска Мая Манолова?"}
{"url": "https://www.dnes.bg/notifikacii/2018/12/01/oshte-edna-jertva-na-pytia-shofior-zagina-pri-udar-s-kamion.395288", "text": "Един човек е загинал при катастрофа между камион и джип на пътя София - Калотина в района на село Опицвет. \r\nСигналът за инцидента е подаден към 15.00 часа. \r\nОт удара на място е загинал шофьорът на джипа.\r\nДвижението временно се извършва двупосочно в едната лента.", "date": "2018.12.01", "title": "Още една жертва на пътя, шофьор загина при удар с камион"}
{"url": "https://www.dnes.bg/crime/2018/12/01/spipaha-germanec-i-turchin-za-kontrabanda-na-125-hiliadi.395287", "text": "Районната прокуратура в Елхово е задържала за 72 часа двама мъже, опитали се да изнесат незаконно в Турция 125 000 евро, съобщиха от държавното обвинение.\r\nТурският гражданин Атиф и германският Ерсин са обвинени в контрабанда на валута в особено големи размери. Акт за административно нарушение е бил съставен на пътувалата с тях турска гражданка, в чийто чанта са намерени други недекларирани 30 000 евро.\r\nТримата се опитали да преминат границата с лек автомобил \"Мерцедес\" при ГКПП \"Лесово\". Парите са били скрити в личния им багаж, в дрехите им и в тайници на автомобила.\r\n ", "date": "2018.12.01", "title": "Спипаха германец и турчин за контрабанда на €125 хиляди"}
{"url": "https://www.dnes.bg/stranata/2018/12/01/v-nedelia-2-c-no-ot-ponedelnik-gradusite-skachat.395295", "text": "През нощта ще е предимно ясно и почти тихо, с разкъсана висока облачност. Ще е студено с минимални температури предимно между минус 11° и минус 6°. \n\r\nВ сутрешните часове на места по поречието на Дунав ще има ниска слоеста облачност или мъгла.\n\r\nПрез деня над страната ще бъде предимно слънчево. Максималните температури в Северна България ще са между минус 3° и 2°, докато в Южна ще са предимно между 3° и 8°, прогнозират синоптиците от НИМХ.\n\r\nПо Черноморието ще е предимно слънчево и почти тихо. Максимални температури - между 0° и 4°. Температурата на морската вода е 9-11°. Вълнението на морето ще бъде 1-2 бала.\n\r\nВ планините ще е подходящо за туризъм, ще бъде предимно слънчево. Ще духа умерен, по високите и открити части временно до силен югозападен вятър. Максимална температура на 1200 метра - около 5°, на 2000 метра – около минус 2°.\n                    \n                    \n                \r\nОт понеделник до сряда съществени валежи не се очакват.\n\r\nПрез първите два дни от юг-югозапад ще се затопля, повече в планините и планинските райони. Облачността ще се увеличи и през втория ден на отделни места ще превали слаб дъжд. \n\r\nВ западната и централната част на Дунавската равнина ниската облачност ще се задържи и там дневните температури все още ще остават отрицателни, а и минималните ще са предимно между минус 10° и минус 5°. През нощта срещу сряда там са възможни поледици. \n\r\nВ сряда вятърът временно ще е от северозапад, слаб, в Дунавската равнина до умерен. На места в страната ще превали слаб дъжд, в планините – слаб сняг. \n\r\nДневните температури вече навсякъде ще са положителни, в повечето места между 6° и 11°. Преобладаващите минимални ще са между минус 2° и 3°.", "date": "2018.12.01", "title": "В неделя - 2°C, но от понеделник градусите скачат"}
{"url": "https://www.dnes.bg/stranata/2018/12/01/jestokost-studyt-vze-jertvi-baba-i-diado-samotnici.395298", "text": "Скандал с два случая на починали възрастни самотници в село Бреница, община Кнежа. \n\r\nЗа тях сигнализира в социалната мрежа жител на селото, според когото причината е студ и липса на грижа.\n\r\nВ първия случай в дома си е намерен мъртъв 80-годишен мъж, който е имал роднини. \n\r\nПо думите на местни хора, старецът е изгорил дюшемето, нямал е ток.\n\r\nВъв втория случай става дума за 85-годишна вдовица. Месец преди това изгорял домът й, а от притеснение починал мъжът й. След пожара възрастната жена се преместила в пристройка до къщата, но живяла в нечовешки условия и починала.\n\r\nБила погребана служебно, роднини не били открити.\n\r\nОпитите да бъде настанена в социален дом ударили на камък, казва кметът Пламен Лъжовски.\n                    \n                    \n                \r\n \"Там изискванията са жестоки и се чака по четири-пет години, трябва да има голяма пенсия или някакви имоти\", обяснява той пред bTV.\n\r\nСпоред Павлин Дошмановски, който е сезирал Общинския съвет, институциите са проявили безразличие.\n\r\n \"Ако стане нещо с животно, да видят, че се убива животно, ще дойдат не знам колко организации, а това, че двама човека така си заминаха - не обръщат внимание\", смята той.", "date": "2018.12.01", "title": "Жестокост! Студът взе жертви - баба и дядо самотници"}
{"url": "https://www.dnes.bg/world/2018/12/01/katalunskite-lideri-gladuvat-v-zatvora-v-madrid-protestirat.395297", "text": "Двама лидери на каталунското сепаратистко движение, които от една година са в затвора, днес започнаха гладна стачка в протест срещу несправедливото според тях отношение на испанските съдилища, предаде Асошиейтед прес. \n\n Жорди Санчес и Жорди Турул, регионални депутати от Каталуния, заявиха в декларация, разпространена от каталунското правителство: \"Ние никога няма да се откажем от правото на справедлив процес\". \n\r\nИспанското правителство отговори, че те и останалите сепаратистки лидери ще бъдат третирани както всички други граждани, изправени пред правосъдието.\n\r\nПравителството на премиера социалист Педро Санчес заяви, че \"като всички други граждани, защитени от върховенсвото на закона, сепаратистките лидери ще получат справедлив процес\". \n                    \n                    \n                \r\nСанчес и Турул са двама от деветимата сепаратистки лидери, които са в предварителен арест заради ролята им в незаконния опит за отцепване на Каталуния миналата година. Испанската прокуратура повдигна обвинения в бунт срещу двамата и поиска присъда от 17 години затвор за Санчес и 16 години за Турул. \n\r\nТе се намират в затвор край Барселона. Очаква се процесът да започне през следващите месеци. Двамата остават зад решетките, защото според властите има риск да продължат да работят за отцепване на Каталуния и да избягат от страната. Сегашните сепаратистки лидери на Каталуния настояват, че няма да се откажат от усилията за отцепване от Испания. \n\r\nВ Мадрид днес хиляди демонстрираха с испански знамена в подкрепа на националното единство и против продължаващата кампания в Каталуния за отцепване от Испания, предаде БТА като цитира Ройтерс.\n\r\nКаталунската криза и решението на премиера Педро Санчес да възприеме по-помирителен тон спрямо каталунските националистически партии, застъпващи се за независимост на областта, чиито гласове са решаващи за законодателната прогарма на неговото правителство на малцинството, разгневиха много консерватори в Испания, отбелязва Ройтерс.\n\r\nПротестиращите на площад Пласа Колон в испанската столица носеха плакати с надпис \"Спрете Санчес, Избори сега!\".\n\r\nСред ораторите беше Сантяго Абаскал, чиято крайнодясна, антиимигрантска партия Вокс се очаква да спечели за първи път места в испански парламент на регионалните избори в Андалусия утре.\n\r\n\"Тук сме, за да защитим нашата страна, но и за да протестираме против нещо - срещу едно законно, но нелегитимно правителство, подкерпяно от враговете на Испания, онези, които организираха опит за преврат в Каталуния,\" заяви Абаскал.", "date": "2018.12.01", "title": "Каталунските лидери гладуват в затвора, в Мадрид протестират"}
{"url": "https://www.dnes.bg/notifikacii/2018/12/01/hakerite-vse-po-agresivni-nad-4-hiliadi-kiberataki-na-den.395284", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Разкриването на една хакерска атака може да отнеме най-малко до 200 дни, а в някой случаи може никога да не бъде разкрита. \n\r\nПрез тази година кибератаките са се увеличили с 300 процента повече от предходните години. \n\r\nНад 4 хиляди атаки дневно се осъществяват във виртуалните мрежи, това сочи статистика на европарламента. \n\r\nОказва се, че честата употреба на една и съща парола в интернет пространството може да нанесе сериозни проблеми върху личните ни данни. \n\r\nНай-уязвими ставаме, когато публикуваме информация за себе си в социалните мрежи, сайтове за пазаруване и при използването на незащитени устройства, съобщи . \n                \n                \r\nВече и у нас се предлага т. нар. застраховка срещу кражба на самоличност и клевета в социалните мрежи. Потребителят е нужно да предостави на дружеството интернет адрес и в рамките на деня уронващата информация би трябвало бъде премахната от онлайн пространството. \n\r\nЗастраховката не важи в приложения, в които има личностна комуникация, а само когато информацията е публично достъпна и цели да урони нечий авторитет. \n\r\nАко станете жертва на киберпрестъпление, е нужно да уведомите охранителните органи или застрахователното дружество.\n\r\n ", "date": "2018.12.01", "title": "Хакерите все по-агресивни: Над 4 хиляди кибератаки на ден!"}
{"url": "https://www.dnes.bg/zvezdi/2018/12/01/krasavica-ot-burgas-stana-mis-bylgariia-2018.395273", "text": "\n Теодора Мудева от Бургас спечели короната в националния конкурс за красота \"Мис България\"2018. Красавицата се сдоби с титлата на церемония в \"Рейнбоу плаза\".\r\nНовата мис получи отличието си от миналогодишната победителка Тамара Георгиева. Подгласнички на победителката станаха Симона Пеловска от Ловеч и Михаела Йорданова от Варна на третото място.  \r\n ", "date": "2018.12.01", "title": "Красавица от Бургас стана \"Мис България\" 2018"}
{"url": "https://www.dnes.bg/eu/2018/12/01/gaz-sreshtu-protestirashti-v-parij-dvama-sa-zadyrjani.395272", "text": "Първите сблъсъци на \"жълтите жилетки\" с полицията в центъра на Париж  завършиха със задържане на двама души, а силите на реда са използвали  газ срещу участниците в протеста, предаде ТАСС. \n\n\r\nПо данни на телевизия \"Се нюз\" група демонстранти се опитали да  разкъсат полицейския кордон на площад \"Шарл де Гол\". Доста дълго време  няколко души крещели по полицаите от непосредствена близост до тях, а  демонстранти хвърляли предмети по полицейската верига, предаде БТА.\r\nМедията не е  заснела момента на ареста, но площадът, където е разположена  Триумфалната арка, е обгърнат в дим от газови гранати. Малки полицейски  отряди се опитват да не допуснат най-активните демонстранти на тротоара.\r\n                    \n                    \n                По-рано телевизия \"Бе еф ем\" съобщи, че министърът на вътрешните  работи Кристоф Кастанер е пристигнал на Шан-з-елизе, за да подкрепи  полицаите в кордона, организиран преди предстоящия протест на \"жълтите  жилетки\". Полицията отцепи част от булеварда днес рано сутринта и  ограниченията ще бъдат в сила до утре вечер.", "date": "2018.12.01", "title": "Газ срещу протестиращи в Париж. Двама са задържани"}
{"url": "https://www.dnes.bg/usa/2018/12/01/pochina-djordj-bush-bashta-poklon-pred-pametta-mu.395262", "text": "Бившият президент на САЩ Джордж Буш старши почина на 94-годишна възраст,  съобщи синът му, бившият президент Джордж Буш младши, предадоха  световните агенции.\r\n\"Джеб, Нийл, Марвин, Доро и аз с прискърбие съобщаваме, че след 94  забележителни години скъпият ни татко почина. Джордж Хърбърт Уокър Буш  бе благороден човек и най-добрият баща, който биха могли да си пожелаят  един син или една дъщеря\", заяви Джордж Буш младши в изявление, пуснато в  Туитър от говорителя на семейството Джим Макграт.Буш е починал късно снощи в дома си в Хюстън, щата Тексас.\r\n41-ият президент на САЩ Джордж Буш баща е живял по-дълго от всеки  свой предшественик. По време на управлението му между 1989 и 1993 г.  завърши Студената война и бе водена военната операция \"Пустинна буря\"  срещу армията на иракския диктатор Саддам Хюсеин.\r\n                    \n                    \n                Буш обаче изгуби шанса  за втори мандат, след като наруши свое обещание да не въвежда нови  данъци и на изборите от 1992 г. бе победен от демократа Бил Клинтън, припомня БТА.\r\nДжордж Буш баща е бил и герой от Втората световна война, конгресмен  от Тексас, директор на ЦРУ и вицепрезидент на Роналд Рейгън. Синът му Джордж Буш младши бе 43-ият президент на САЩ, а друг негов син, Джеб Буш, бе губернатор на Флорида. Само още един американски президент, Джон Адамс, е имал син, който също е станал президент. Съпругата му Барбара, с която имаха 73-годишен брак, почина през април.\r\n ", "date": "2018.12.01", "title": "Почина  Джордж Буш-баща. Поклон пред паметта му"}
{"url": "https://www.dnes.bg/art/2018/12/01/binevi-nai-syrcatata-aktiorska-familiia-v-gildiiata.395207", "text": "Започваме декември с една актьорска фамилия, която в нашия артистичен свят е една от най-известните и най-любимите.\r\nЗащото се носят легенди за тези хора, за техните сбирки, разговори, гостоприемство, талант, всеотдайност и обич към всички. На името на бащата на нашия гост има цял Младежки театър, а родителите му остават неразделни цели 50 години.\r\nЩе ви заведем в апартамента на семейство Биневи, което в онези славни години е събирало по 40-50 човека на вечеря, а 36 човека са имали постоянно ключ от този дом. Велизар Бинев, синът на Домна Ганева и Николай Бинев е нашият гост в събота от 10.30 часа по \n                    \n                    \n                \r\nВ рубриката за здравословно хранене ще видите белгийска кухня. Димана Мирчева ще ни представи тази страна, която освен с дантелата си, с невероятния си шоколад е известна и с пъстротата на националната си кухня, която съчетава немски и френски кулинарни традиции. Заек със сини сливи, варени в бира, как ви звучи? Или праскови, напълнени с риба тон и майонеза.\r\n\r\nГледайте \"Фамилно\" в събота от 10.30 часа по ", "date": "2018.12.01", "title": "Биневи – най-сърцатата актьорска фамилия в гилдията"}
{"url": "https://www.dnes.bg/notifikacii/2018/12/01/g-20-zapochna-konfliktna-sreshta-pod-znaka-na-krizi.395261", "text": "Започна  една от най-конфликтите срещи на Г-20. Разговорите в Буенос Айрес ще  минат под знака на редица световни кризи, включително напрежението между  Киев и Москва.  \n\n\n                \n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗапочна една от най-конфликтите срещи на Г-20. Разговорите в Буенос Айрес ще минат под знака на редица световни кризи, включително напрежението между Киев и Москва, предаде .\n\r\nВ аржентинската столица вече са затегнати мерките за сигурност заради срещата на върха. За охраната на форума в аржентинската столица са изпратени над 22 000 полицаи. Властите обявиха днешният ден за неработен и блокираха центъра на града.\n\r\nМасови протести пък избухнаха в навечерието на срещата. Стотици демонстранти скандираха срещу провеждането на форума в Аржентина, която преживява тежка икономическа криза. Te блокираха за няколко часа улиците в Буенос Айрес, но демонстрацията премина мирно.\n\r\nПо време на двудневния форум са планирани десетки двустранни срещи за обсъждане на проблеми, сред които напрежението между САЩ и Европа и търговският конфликт между Вашингтон и Пекин, убийството на саудитския журналист Джамал Хашоги, напрежението между Москва и Киев, кризата в Сирия и проблемите на климата.\n\r\nВ Буенос Айрес вече пристигнаха британският премиер Тереза Мей, френският президент Еманюел Макрон, руският държавен глава Владимир Путин и американският президент Доналд Тръмп.\n\r\nПреди да излети за аржентинската столица Тръмп обяви, че заради инцидента в Керченския проток е отменил срещата си с руския си колега Владимир Путин.\n\r\nНепосредствено преди началото на форума, президентът Доналд Тръмп, заедно с мексиканския държавен глава Енрике Пеня Нието и канадския премиер Джъстин Трюдо подписаха северноамериканска търговска сделка.\n\r\nА сред една от най-очакваните срещи днес е тази между британският премиер Тереза Мей и саудитския престолонаследник Мохамед бин Салман. Канцлерът Ангела Меркел пристигна със закъснение, след като самолетът й кацна аварийно в Кьолн.", "date": "2018.12.01", "title": "Г-20 започна: Конфликтна среща под знака на кризи"}
{"url": "https://www.dnes.bg/snimka-na-denia/2018/12/01/studyt-doide-temperaturite-ot-15-do-2-gradusa.395257", "text": "Атмосферното налягане ще е близко до средното за месеца и ще остане без съществена промяна. През нощта ще е предимно ясно и почти тихо. В сутрешните часове в Дунавската равнина ще има ниска слоеста облачност или мъгла.\r\nЩе е студено, с минимални температури между минус 15 и минус 10 градуса, в Южна България - от минус 5 до минус 2 градуса, сочи  на НИМХ.\r\nДнес от запад ще се заоблачи с предимно средна и висока облачност, най-късно - над североизточните райони, където ще има повече слънчеви часове. Ще духа слаб южен вятър. Максималните температури в Северна България ще са между минус 4 и 1 градуса, в Южна България и по крайбрежието на морето - между 3 и 8 градуса.\r\n                \n                По Черноморието ще е предимно слънчево. След обяд от югозапад ще заоблачи. Ще духа слаб до умерен вятър от юг-югозапад. Максималните температури ще са между 0 и 3 градуса. Температурата на морската вода ще е 10-11 градуса. Вълнението на морето ще бъде около 2 бала.\r\nВ планините ще е предимно слънчево. Около и след обяд от запад облачността, предимно висока, ще се увеличи. Ще духа умерен, по високите и открити части - временно до силен, северозападен вятър. Максималната температура на 1200 метра ще е около 1 градус, а на 2000 метра - около минус 4 четири. \r\n ", "date": "2018.12.01", "title": "Студът дойде. Температурите от –15 до 2 градуса"}
{"url": "https://www.dnes.bg/stranata/2018/12/01/preobyrnat-tir-na-trakiia-dvijenieto-ogranicheno.395263", "text": "Временно е ограничено движението в изпреварващата лента при км 176 на АМ  \"Тракия\" в посока Бургас поради обърнат ТИР, съобщиха от Агенция \"Пътна инфраструктура\".\r\nТрафикът се осъществява в активната  лента и се контролира от Пътна полиция. \r\nШофьорите да се движат с  повишено внимание и съобразена скорост.", "date": "2018.12.01", "title": "Преобърнат ТИР на \"Тракия\". Движението – ограничено"}
{"url": "https://www.dnes.bg/kino/2018/12/01/mladiiat-chingis-han-v-mongol.394938", "text": "Историята на момчето, което години по-късно светът ще помни като Чингис хан проследява Сергей Бодров-старши в един от най-мащабните кинопроекти на Русия \"Монгол\".\r\nНа преден план изпъква духовната сила на персонажа, а режисьорът търси силата, която му позволява да се превърне в историческа фигура. Бодров я изследва чрез описателни кадри, чрез автентично пресъздаване на епохални бойни сцени.\r\nЗамислен като трилогия, режисьорът се залавя с втората част на \"Монгол\", но постепенно процесът се отлага и сценарият отлежава в рафта на Бодров. Над него той работи с Ариф Алиев - успешен тандем и в \"Кавказки пленник\".\r\nПървата част на \"Монгол\" струва 15 милиона евро и проследява живота на  бъдещия завоевател. Историята е до към 40-те му години, когато основните  постижения на Чингис хан тепърва предстоят. Има биографичен елемент,  романтика, както и мистицизъм. Сюжетът се базира на историческите трудове на Лев Гумильов.\r\n                    \n                    \n                За \"Монгол\" Сергей Бодров получава номинация за \"Оскар\". Гледайте филма на 1 декември от 23.00 часа по телевизия.\n\r\n ", "date": "2018.12.01", "title": "Младият Чингис хан в \"Монгол\" "}
{"url": "https://www.dnes.bg/stranata/2018/12/01/bolnica-za-prodan-nap-i-iska-5-mln-lv-pribyrzano-li-e.395260", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         НАП обяви за продан сградата на Специализираната болница за продължително лечение и долекуване в Перник. Причината за това са задължения за почти половин милион лева, предаде Bulgaria ON AIR.\n\r\nУправителят на болницата твърди, че продажбата е прибързана, защото от няколко месеца лечебното заведение изплаща задълженията си и затварянето ѝ ще остави пациенти от цялата област без лечение.\n\n\r\nЗадълженията на болницата се трупат от 10 години. Голяма част от тях са свързани със спирането на някои от клиничните пътеки. Независимо, че от няколко месеца лечебното заведение изплаща задълженията си, частния съдия-изпълнител приобщил НАП към страните за вземане на задължения, а оттам насрочили търг.\n                    \n                    \n                \r\nСпоред Венцислав Чунов, управител на лечебното заведение, един такъв ход е нелогичен, необоснован и от правна гледна точка, защото задълженията са 430 хиляди, а сградата струва 5 млн. лв.\n\r\nПациенти от цялата област посещават болницата за лечение и рехабилитация. Всички в болницата се надяват да не се стигне до продажбата.\n\r\n ", "date": "2018.12.01", "title": "Болница за продан: НАП й иска 5 млн. лв. Прибързано ли е?"}
{"url": "https://www.dnes.bg/sofia/2018/12/01/kapitana-na-dragalevci-da-prevyrnesh-trabanta-si-v-snegorin.395258", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофиянец превърна \"Трабанта\" си в снегорин, за да чисти натрупалия сняг в столицата. Спас Данев от \"Драгалевци\" монтира гребло на източногерманския си автомобил и когато завали, излиза по тесните софийски улици.\n\r\nВсеки в столицата познава добре зеления \"Трабант\" с гребло и неговия собственик - Капитана на \"Драгалевци\", разказва .\n\r\nВсички в \"Драгалевци\" знаят Спас като Капитана. Спас е бил сержант в свързочния полк към 1-ва армия в Суходол. Именно затова избира и типичният за военните цвят на \"Трабанта\".\n                    \n                    \n                \r\nИнтересното е, че от две години \"Трабантът\" на Спас върши работата на общинските снегорини - без да има иска пари за услугата.\n\r\nСпас е член на Националния клуб на Трабантите у нас и е носител на много грамоти и награди. Но най-важна за него е благодарността на хората.\n\r\n\n\r\n ", "date": "2018.12.01", "title": "Капитана на \"Драгалевци\": Да превърнеш трабанта си в снегорин!?"}
{"url": "https://www.dnes.bg/stranata/2018/12/01/babh-preduprejdava-proverki-predi-praznicite.395242", "text": "Българската агенция по безопасност на храните /БАБХ/ ще извърши извънредни тематични проверки в цялата страна по повод предстоящите празници Коледа и Нова година. Засилени проверки ще се извършат и в зимните ни курорти, свързани с активния туристически сезон през този период на годината, съобщиха от агенцията.\r\nПроверките включват обекти за производство и търговия, складове за търговия на едро и дребно, пазари и борси, хотелски комплекси и заведения за обществено хранене, намиращи се на територията на всички области, предаде БТА.\r\nПредвиждат се извънредни проверки на хотелските комплекси и заведенията за хранене преди и по време на Студентския празник, по време на които ще се следи за произхода на храната, правилното съхранение, наличието на съпроводителни документи, срокове на годност и начин на предлагане.\r\n                    \n                    \n                Агенцията ще извършва и проверки в зимните ни курорти, които ще започнат от 10 декември и ще продължат до края на сезона.\r\nЦелта на проверките е да се осигури безопасност на предлаганите храни и да се гарантира сигурността и здравето на потребителите при увеличеното търсене и предлагане на стоки и хранителни продукти по време на празниците.", "date": "2018.12.01", "title": "БАБХ предупреждава: Проверки преди празниците"}
{"url": "https://www.dnes.bg/notifikacii/2018/12/01/10-te-hrani-za-silen-imunitet-prez-zimata-sa.395228", "text": "През зимата имунитетът спада по много причини. Липсата на витамин D поради намаленото греене на слънцето е един от факторите, които влияят. Набавянето на витамини от плодовете и зеленчуците също се оказва по-трудно, отколкото през пролетта и есента. \r\nЦинкът е минерал, който има пряко отношение към имунитета, а ядем ли достатъчно храни, богати на цинк? \r\nЗа да отговорим на този въпрос, а и за да покажем на кои храни трябва да се наблегне през зимата, сме събрали списък с продукти и ястия, на които да обърнете специално внимание през зимния сезон.\r\nПреди да ви запознаем с него обаче е важно да отбележим, че за да не страда имунитетът ви е необходимо да не пропускате закуската. Тя трябва да е питателна и богата на протеини, полезни мазнини и минерали.\r\n                \n                В обяда и вечерята си включвайте по-често гъби от всякакви видове. Те са богати на бета-глюкани, които повишават имунните защити и укрепват организма.\r\nЗдравето на червата е от огромно значение за имунитета. Полезните бактерии в червата повлияват пряко състоянието на имунната система. Затова е необходимо да се набляга на пробиотични храни като ферментирали продукти, кисело мляко, кисели краставички, кефир, продукти с квас, желатин.\r\nКои са храните, на които трябва да наблягаме през зимата за добър имунитет, вижте в следващите редове.\r\n\r\nПилешката супа е естествен стимулант за имунната система. Тя помага за освобождаване на проходимостта в носа и синусите при настинка и вирусни инфекции. Пилешкото месо и бульонът от него освобождават аминокиселината цистеин, която действа благоприятно за имунната система и повлиява добре различни респираторни заболявания, включително бронхит.\r\n\r\nЦитрусите са много богати на витамини, особено витамин С, който играе важна роля в изграждането и подсилването на имунитета. \r\n", "date": "2018.12.01", "title": "10-те храни за силен имунитет през зимата са..."}
{"url": "https://www.dnes.bg/usa/2018/12/01/sled-koshmarniia-pojar-v-kaliforniia-navodneniia.395250", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         След унищожителните пожари в Калифорния, американският щат се изправи пред нов проблем. Проливните дъждове в опожарените райони предизвикаха внезапни наводнения и наложиха нова принудителна евакуация, заради опасност от свлачища.\n\n\n\n\r\nПолицията в калифорнийския град Парадайс, който беше напълно унищожен от пламъците, сега разпространи кадри от спасителните дейности при пожарите в началото на ноември, предаде.\n\r\nНа видеото се вижда как служителите на реда извършват евакуация на жители, попаднали в капана на огъня.\n                    \n                    \n                \r\nДокато в западната част на САЩ се възстановяват от последиците от огнената стихия, на изток се борят със зимните студове.\n\r\nВластите във ветровития Чикаго отцепиха централни улици около някои от небостъргачите в града. Причината са огромни късове лед, падащи от покривите. Огнеборци започнаха да премахват опасните ледени висулки от козирките на някои от емблематичните за Чикаго сгради. Не се съобщава за пострадали. Ледените късове обаче са нанесли щети по паркирани на улицата автомобили. атм.\n\r\nВ Европа пък, тежки наводнения заляха турския курорт Бодрум заради проливните дъждове. Придошлите води отнесоха автомобили и наводниха десетки къщи.\n\r\nПроливни дъждове наводниха и съседния остров Лесбос, а в други части на Гърция пък обилни снеговалежи натрупаха преспи от половин метър.\n\r\n ", "date": "2018.12.01", "title": "След кошмарния пожар в Калифорния – наводнения"}
{"url": "https://www.dnes.bg/eu/2018/12/01/hiv-uvelichava-se-v-iztochna-evropa-namaliava-v-zapadna.395270", "text": "Повече от 130 000 души са диагностицирани с вируса ХИВ миналата година в Източна Европа - най-високият ръст за региона досега, докато броят на новите заразени в Западна Европа намалява, съобщиха Ройтерс и ДПА.\n\n\r\nПочти 159 000 нови случаи на зараза с ХИВ са съобщени в Европа през 2017 г., посочва докладът на Европейския център за превенция и контрол на заболяванията и на Световната здравна организация, издаден във връзка с отбелязвания днес Световен ден за борба със СПИН. От новите случаи 75 процента са в Русия и Украйна.\r\nЗаразените с ХИВ в 53-те държави, попадащи в Европейския регион на Световната здравна организация, са над два милиона души, предаде БТА.\r\n                    \n                    \n                Напоследък броят на новите случаи е сравнително нисък, но късната диагноза остава проблем. Всеки втори новодиагностициран заразен вече е в напреднал стадий. Един от пет заразени пък не знае това. Затова здравните агенции призоваха за повече изследвания за откриване на вируса ХИВ.\r\nВ европейския регион ХИВ поразява много повече мъже - 70 процента от новите диагнози на ХИВ за 2017 г. Положителното развитие за Европа е, че намаляват случаите на зараза между хомосексуалните мъже.\r\nОбщите тенденции показват, че Европейският регион няма да изпълни поставената от ООН цел за елиминиране на ХИВ/СПИН до 2030 г.\r\nОт началото на епидемията от СПИН през 80-те години на миналия век повече от 77 милиона души по света са се заразили с вируса ХИВ. Почти половината от тях - 35,4 милиона души са починали от СПИН.", "date": "2018.12.01", "title": " ХИВ: Увеличава се в Източна Европа, намалява в Западна"}
{"url": "https://www.dnes.bg/blizak-iztok/2018/12/01/tereza-mei-popita-sauditskiia-princ-za-kashogi.395264", "text": "Британският премиер Тереза Мей призова саудитския принц престолонаследник Мохамед бин Салман да потърси отговорност от виновните за убийството на журналиста Джамал Кашоги и да вземе мерки да предотврати повторение на подобни инциденти, съобщи канцеларията на Мей, цитирана от Ройтерс.\r\n\"Премиерът наблегна колко е важно да се гарантира, че на виновните за ужасяващото убийство на Джамал Кашоги ще бъде потърсена отговорност и че Саудитска Арабия ще предприеме действия за изграждане на доверие, че подобен достоен за съжаление инцидент повече няма да се случи\", се казва в изявлението.\r\nМей също така е насърчила саудитците да сложат крайна конфликта в Йемен, където воюва водена от Саудитска Арабия коалиция. Военната кампания е по инициатива на Мохамед бин Салман, предаде БТА.\r\n\"По въпроса за Йемен министър-председателката подчерта спешната необходимост да се сложи край на конфликта и да се окаже помощ на милиони застрашени от глад хора\", съобщи канцеларията на британския премиер.", "date": "2018.12.01", "title": "Тереза Мей попита саудитския принц за Кашоги"}
{"url": "https://www.dnes.bg/obshtestvo/2018/12/01/pochitame-pyrviia-bylgarski-ekzarh-antim-pyrvi.395271", "text": "\n Във Видин ще се проведат възпоменателни събития и богослужения в памет на първия Български Екзарх Антим Първи по решение на Светия Синод на Българската православна църква. Проявите са посветени на 130-тата годишнина от неговата кончина, съобщават от Видинската митрополия.\r\nДнес ще се състои възпоменателна научна конференция, посветена на живота и делото на Антим Първи. Пет научни доклада, посветени на духовното израстване и служение на Антим Първи, неговата роля за освобождението на България и личния му принос за полагане основите и утвърждаване на Българската екзархия ще бъдат представени на конференцията.\r\nПрограмата за деня ще завърши с вечерна служба в храм \"Св. Николай Мирликийски Чудотворец\" и концерт на читалище \"Цвят 1878\". На 2 декември във Видин ще бъде посрещнат Българският патриарх Неофит в митрополитския храм, който ще отслужи панихида в памет на Екзарх Антим Първи. Предвидена е и литургия и заупокойна молитва пред гробницата-мавзолей на Екзарх Антим Първи, предаде БТА.\r\n                    \n                    \n                В подготвената за печат книга-албум \"Паметникът гробница-мавзолей на Антим Първи\" с автор Белоградчишкият епископ Поликарп, викариен епископ на Софийската света митрополия, има неизвестни досега факти, документи и снимки за траурната церемония и погребението на Първия Български Екзарх Антим от преди 130 години. В нея се посочва, че \"на 1 декември 1888 г. екзарх Антим Първи предава Богу дух в град Видин и е погребан, както споделя Видинският митрополит Неофит, \"с подобаваща за сана и заслугите му към българската държава, народ и Православната ни църква, церемония в старата черква \"Св. Николай\". \"Митрополит Григорий казва прощално братско слово и от името на Българската църква и опечаления народ се прощава с дядо Антим.\r\nОт 4 декември 1888 г. до 3 септември 1934 г., близо 46 години, тленните останки на екзарх Антим Първи се намират в гроб под навес на стария храм \"Св. Николай\". При започване на строителството на новия храм \"Св. Николай\" и изграждането на Мавзолея-гробница, гробът на Екзарха е отворен от Видинския митрополит Неофит и протосингела на Видинската митрополия архимандрит Евгений, като останките са извадени, надлежно измити и благоговейно са положени в саркофаг, намиращ се в криптата на Мавзолея, където стоят и до днес.\"", "date": "2018.12.01", "title": "Почитаме Първия Български Екзарх Антим Първи"}
{"url": "https://www.dnes.bg/stranata/2018/12/01/bylgarskoto-pyteshestvie-uchenici-butat-avtobus-po-led.395247", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Ученици бутат автобус по заледен, стръмен път при минусови температури. Такова видео се появи в социалните мрежи, предаде Bulgaria ON AIR.\n\r\nНа него се вижда как ученици помагат на шофьора, които ги возел и извел от рейса като предпазна мярка, да избутат превозното средство, което е закъсало в Силистренско.\n\r\nВижда се как автобусът първо се носи назад като шейна, а очевидци на случката разказват, че пътят не е бил опесъчен, а инцидентът става на разклона за село Долец.\r\n\r\n                    \n                    \n                Минусовите температури и студът продължават и утре. Най-студено ще бъде тази нощ. Утре минималните температури ще паднат и под минус 15 градуса.\n\r\nОтново има опасност от поледици и заледявания на пътни участъци. Очаква се градусите да паднат под -15 градуса.", "date": "2018.12.01", "title": "Българското пътешествие: Ученици бутат автобус по лед!"}
{"url": "https://www.dnes.bg/obshtestvo/2018/12/01/polugola-bulka-pred-al-nevski-pravish-me-kreizi.395265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Полугола булка на фона на храм-паметника \"Александър Невски\" скандализира социалните мрежи. Оказа се, че разсъблеченото момиче участва в музикален клип, предаде Bulgaria ON AIR.\r\nАвторът на идеята за клипа всъщност се оказва председател на политическа партия, продуцент, актьор, водещ и изпълнител. Казва се Георги Георгиев - Готи, а последният му музикален клип на песента \"Правиш ме крейзи\" скандализира още преди да е излязъл на пазара.\r\n\"Не виждам никакво оскверняване на някакъв храм, ние си снимаме отвън, не виждам никакво светотатство\", категоричен е Георгиев.\r\nОсвен че не вижда нищо нередно, Готи признава, че провокацията не е търсена, а в голотата на \"Мис плеймейт 2018\" Жанета Осипова пред храм-паметника \"Св. Александър Невски“ не вижда нищо нередно.\r\n ", "date": "2018.12.01", "title": "Полугола булка пред \"Ал. Невски\": \"Правиш ме крейзи\" "}
{"url": "https://www.dnes.bg/obshtestvo/2018/12/01/specsydii-s-pitanka-pravomerna-li-e-proverkata-po-kazusa-ivancheva.395252", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        11 апелативни спецсъдии изпратиха писмо до Висшия съдебен съвет, в което настояват парламентът да каже на Темида правомерна ли е проверката по казуса \"Десислава Иванчева\", която председателят на Върховния касационен съд Лозан Панов нареди вчера, предаде Bulgaria ON AIR.\n\r\nСъдиите искат и становище тенденциозно ли е отношението към тях, след като никой друг съд не е бил проверяван при идентични обстоятелства.\n\n\r\nМагистратите пишат, че от заповедта не става ясно нито какви точно медийни публикации се визират, нито дали същите публикации са съдържали информация за нарушения в организацията на работата на Апелативния спецсъд, или се касае за публикации, изразяващи мнения за вида на съответните мерки.\n                    \n                    \n                \r\nЗа условията в ареста, от които най-много се жалват Десислава Иванчева и Биляна Петрова, говори и министърът на правосъдието Цецка Цачева.\n\r\n\"Готова съм и съм отворена на всякакви предложения, ако ми се подскаже къде да се премести Софийския затвор, ведно с ареста, който е с него. За да се ремонтират килиите, те трябва да са празни. Течовете са от години, реновирането е козметично. Прави се всичко възможно, за да не се нарушават нечии човешки права\", обясни Цачева.\n\r\nСлед посещението и на омбудсмана Мая Манолова и препоръките, дадени от нея, следващия вторник при министър Цачева всички отговорни институции ще търсят решение на проблема.\r\n \r\nСпецсъдии питат ВСС и парламента за проверката, която Лозан Панов нареди\n", "date": "2018.12.01", "title": "Спецсъдии с питанка: Правомерна ли е проверката по  казуса \"Иванчева\""}
{"url": "https://www.dnes.bg/sofia/2018/12/01/naglost-mlad-myj-otmykna-bebeshka-kolichka-na-bliznaci.395248", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Нагъл обир в центъра на София. Крадец открадна детската количка на близнаци. За това алармира във Facebook бащата на децата.\r\n\r\nОбикновено количката на 2-годишните Марк и Летисия стои на втория етаж в кооперацията на столичната улица \"Цар Асен\" 2. В четвъртък обаче бащата на децата установява, че тя не е на обичайното място, предаде\r\n.Бащата на децата Деян Дянков подава жалба в 4-то Районно управление, но за по-сигурно взима нещата в свои ръце. Събира записи от видеокамерите в района и намира кадри на извършителя. Публикува ги във Facebook с надеждата, че някой ще разпознае крадеца и близнаците няма да посрещнат зимата на студено.\r\nСпоред него човекът, който е откраднал количката, няма професионален опит в грабежите.\r\n ", "date": "2018.12.01", "title": "Наглост! Млад мъж отмъкна бебешка количка на близнаци"}
{"url": "https://www.dnes.bg/notifikacii/2018/12/01/myj-se-barikadira-v-doma-si-v-nadejda-bil-osyden.395276", "text": "\n Полицейска акция се провежда в блок 234 в столичния квартал \"Надежда\". Причината е, че 33-годишен мъж, който живее на 12-тия етаж се барикадира в дома си. Той заплашва да се хвърли от балкона. Плаши и, че ще стреля.\r\nЧовекът е криминално проявен и осъден. При опит на полицията да го задържи, за да изтърпи наказанието си, мъжът се затворил в апартамента си.Той е н\r\nНа мястото има униформени служители и линейка, предава репортер на Dnes.bg. Полицейски кучета оглеждат храстите до блока. Полицаи вардят и задния вход на жилищната кооперация. На място вече има и пожарна кола.", "date": "2018.12.01", "title": "Мъж се барикадира в дома си в \"Надежда\". Бил осъден"}
{"url": "https://www.dnes.bg/mish-mash/2018/12/01/oblechi-si-tialoto-kak-da-se-oblichame-prez-uikenda.395112", "text": "Вече ви представихме уикенд дрескод, изцяло пременен в спортната стилистика, в който основна роля имаше спортният екип.\r\nРазбира се, има много хора, за които твърде спортните комбинации не са толкова удобни, колкото си мислим. Те предпочитат да запазят нотка елегантност в силуета и сега ще представим няколко предложения и за тях.\r\n \r\nЗа него\r\n \r\n\r\n \r\nСнегът вече е тук, температурите са в ниските си стойности и ние се обръщаме към най-любимия си зимен компонент – пуловерът. За него той идва директно от колекцията TommyXLewis, носещ дръзката мъжественост на своя създател. Уличната мода идва под формата на контрастни цветове на ръкавите и основната част на пуловера, а геометричните тенденции се преплитат със задължителните за сезона вертикални черти. Разбира се, основният фокус пада върху изписването на буквата „H”, която е запазена марка за Tommy Hilfiger и със сигурност трудно може да бъде сбъркана и от голямо разстояние.\r\n\r\n\r\n \r\nИ за нея и за него задължителен компонент за сезона е денимът. Не можем без тази вечна класика, която за него идва с мъжествен черен цвят, а за нея с по-нежната версия – тъмносин. Това е универсалният компонент, ако искаме да прекараме уикенда в практична визия, но да не губим своята елегантност.\r\n \r\n", "date": "2018.12.01", "title": "Облечи си тялото: Как да се обличаме през уикенда?"}
{"url": "https://www.dnes.bg/stranata/2018/12/01/dete-geroi-pomogna-za-potushavaneto-na-pojar.395267", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nЧасът е един след полунощ, 15-годишният Емрах и баба му, забелязват през прозореца огромни пламъци от покрива на съседската къща, в която живее възрастно семейство, предаде .\r\nВ този момент без да се замисли девотокласникът пръв се притичва на помощ.\r\nМладежът помага на огнеборците докато пожарът не е напълно загасен в осем сутринта.\r\nЕмрах разказва, че работата на пожарникарите не му е напълно непозната и дори мечтае един ден това да бъде негова професия. Момчето участва редовно в традиционното състезание \"Млад огнеборец\".\r\nС постъпката си Емрах печели и адмирациите на пожарникарите, които казват, че ще се радват един ден да го приемат в редиците си.\r\n ", "date": "2018.12.01", "title": "Дете – герой! Помогна за потушаването на пожар"}
{"url": "https://www.dnes.bg/sofia/2018/12/01/87-sa-potyrsili-pomosht-v-krizisniia-centyr-v-sofiia.395269", "text": "Тази нощ 87 души, без дом, са потърсили подкрепа и са били настанени в Кризисния център на Столичната община.\r\nВ него те получават храна и възможност да пренощуват. В момента всички линии на градския транспорт изпълняват редовните си маршрути, предаде БТА.\n\r\nНаправени са обработки с опесъчаване на пътищата на Витоша: Бояна - Златни мостове и Драгалевци - Алеко. \r\nЧастични обработки срещу заледяване са изпълнени на опасни участъци, както и на Южната дъга.\r\nДнес температурите се очаква да бъдат ниски, затова от общината напомнят на шофьорите да използват автомобилите си, оборудвани за движение при зимни условия, както и да шофират със съобразена скорост.", "date": "2018.12.01", "title": "87 са потърсили помощ в Кризисния център в София"}
{"url": "https://www.dnes.bg/notifikacii/2018/12/01/brexit-shte-dovede-do-golemi-promeni-v-mifid-ii.395277", "text": "Регулацията MiFID II, макроикономическите тенденции в инвестициите, светът на ETF, блокчейн и форекс, както и капиталовите пазари бяха във фокуса на седмото издание на най-големия форум на инвестиционната общност в България и региона – Investor Finance Forum. Събитието, организирано от Investor.bg, се проведе на 30 ноември в София и беше открито от Карина Караиванова, председател на Комисията за финансов надзор, и Георги Бисерински, изпълнителен директор на Bloomberg TV Bulgaria. \n\r\n\"Винаги съм смятала, че смисълът на подобни форуми е не само диагноза за настоящето, а и поглед към бъдещето\", каза Караиванова по време на официалното откриване. \n\r\nСтарт на форума даде дискусията, посветена на MiFID II и новите финансови регулации. Участниците в нея се обединиха около мнението, че Brexit ще наложи въвеждането на големи промени в директивата за пазарите на финансовите инструменти. \"Имаме огромен слон в стаята, наречен Brexit, но никой още не знае как ще се отрази той на търсенето на финансови услуги, а освен това има и десетки нерешени неща на масата на преговорите\", коментира Киара Сандън, старши политически съветник, Европейска асоциация за управление на фондове и активи (EFAMA). Райнър Рийс, генерален директор на Федерацията на европейските фондови борси (FESE), обърна внимание на огромния обем на правната рамка, която съдържа над 7000 страници, и посочи опасността „вторачвайки се в детайла на разпоредбите, да не изпуснем общата картина\". \n                \n                \r\nСилния ръст в кредитирането, влиянието му върху икономиката и бъдещето на инвестициите в страни с евтина работна ръка разгледаха участниците в панела \"Макроикономически тенденции в инвестициите.\" Дискусията започна с ексклузивно интервю на Bloomberg TV Bulgaria с Леон Леви, анализатор глобални макрополитики в Eurasia group. Леви коментира нарастващата търговска война и последствията от нея, сред които са голямата несигурност, сблъсъка на шока на търсенето с шока на предлагането и изместването на производствата към страни с по-евтина продукция от тази в Китай. Вложенията в по-бедни държави анализира и Мурат Гюлкан от Unlu & Co, според когото този вид инвестиции няма как да бъдат трайни и ще се изместят към още по-евтини пазари. \"Сега ние сме само на 50% от средния стандарт на Европа, но трудовият ресурс продължава да е евтин\", каза икономистът Георги Ганев по повод ситуацията в България. Главният изпълнителен директор на „Алианц Банк България“ Георги Заманов пък изрази надежда за още по-висок ръст на българската икономика, като по думите му база за това е по-голямото търсене на кредити. \n\r\nПарите в брой в момента носят загуба на вложителите. Това обсъдиха експертите Явор Ачев, мениджър за България на \"Амунди Асет Мениджмънт\", Петко Вълков, директор на дирекция \"Частно банкиране\" във FiBank, Лъчезар Димов, главен директор инвестиции и член на БД на „Експат Асет Мениджмънт\", по време на панела \"Светът на фондовете и ETF инвестиции\". В България парите по банкови депозити нарастват значително и са над 43 млрд. лева, като продължават да растат, а това води до реална загуба на доходност и покупателна способност, коментираха още специалистите. \n\r\nInvestor Finance Forum продължи с анализ на блокчейн технологиите и тяхната сила. Тя се крие в това, че блокчейн създава устойчивост в цифровия свят, тъй като дава възможност за премахване на посредниците на финансови услуги. Това ще доведе до по-ниски цени, по-голяма ефективност и изграждане на повече доверие. Около тази теза се обединиха участниците в дискусията, сред които бяха Дмитри Назаров, главен изпълнителен директор на Genesis Vision, Сергей Пантелеев, генерален мениджър на българския клон на Varengold Bank и Янки Онен, главен изпълнителен директор на Innovertu. \n\r\nСвоите съвети към трейдърите даде специалният гост на събитието Владимир Рибаков, професионален трейдър с над 12-годишен опит в търговията с хедж фондове, брокери и финансови институции. „Критично важна, но и много трудно постижима е способността на даден трейдър да признае грешките си, особено за мъжете. И вследствие на тези грешки да свие или закрие дадена позиция“, каза Рибаков. Доказаният финансов специалист посъветва още инвеститорите да не търсят реванш, да не очакват големия удар ежедневно и да не бъдат залепени за мониторите си. \n\r\nВ рамките на Investor Finance Forum бяха обявени и резултатите от третата годишна класация за най-успешните договорни фондове в България на Investor.bg. При изготвянето на класацията са използвани данни за 113 договорни фонда, управлявани от 28 управляващи дружества. Отличени бяха \"ДСК Алтернатива\", \"ЦКБ Гарант\", \"Елана Еврофонд\", \"Престиж\", \"Адванс Инвест\", \"Селект Дивидент\" и \"Профит\". \n\r\nПаралелно с Investor Finance Forum се проведе и Investor Day – среща на институционални инвеститори и представители на капиталовите пазари с публични компании от региона. \"За да разгледат инвеститорите проект в региона, в който да вложат парите си, той трябва е да за над 150 млн. евро\", заяви Радослав Иванов, директор инвестиционно банкиране, VTB Capital. Според Васил Големански, член на Съвета на директорите на Централен Депозитар, в момента около 17-18% от търговията е с чуждестранни инвеститори. \"Преди кризата делът им беше около 60%\", коментира Големански. \n\r\nВ програмата на форума бяха и Investor Seminars, в рамките на които посетителите имаха възможност да научат повече за поведенческите финанси, P2P инвестициите, възможностите във FinTech сектора, както и значението на размера на инвестицията в трейдинга. \n\r\nИзбрани компании представиха своите финансови продукти на Investor Finance Expo, което също беше част от форума.", "date": "2018.12.01", "title": "Brexit ще доведе до големи промени в MiFID II"}
{"url": "https://www.dnes.bg/akoshtete-vqrvaite/2018/12/01/kakva-liubov-vi-ochakva-prez-dekemvri-spored-zodiiata.395223", "text": "Декември винаги бива посрещнат с нови очаквания, празнично настроение и желание за повече хубави моменти. Такива няма да липсват, но що се отнася до любовта, там ще има не само романтика. На какво трябва да обърнете внимание в последния месец от годината, вижте в любовния хороскоп на Az-jenata.bg\r\n\r\nЗапочвате месеца с Венера, планетата на любовта в последните ѝ дни в сектора на връзките ви. Но през последните месеци, Слънцето и Меркурий също оказаха влияние на сектора на взаимоотношенията ви. Всичко това ви е накарало да се замислите какво точно искате от вашите взаимоотношения. През декември емоциите ви ще се засилят и имате потенциал за повече романтика, без значение дали търсите нова любов или вече сте във връзка. Ще намерите хармония с партньора, а необвързаните Овни могат да изживеят любовни приключения в последните дни на 2018-а.\r\n                    \n                    \n                \r\nЛюбовният хороскоп за декември обещава приятна среща, ако започнете да гледате по-сериозно на личния си живот. Ако сте мечтали с любимия човек да се отделите в ново жилище, това има шанс да се случи в края на 2018-а. Въпреки че отношенията с партньора ще вървят гладко, душата ви иска романтика и страст. Звездите ви съветват да внесете повече разнообразие във връзката си, нещо което да ви накара да почувствате всички аспекти на интимността.\r\n", "date": "2018.12.01", "title": "Каква любов ви очаква през декември според зодията? "}
{"url": "https://www.dnes.bg/sofia/2018/12/01/poledicite-pratiha-nad-120-dushi-v-travmatologiiata-v-pirogov.395246", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         За 24 часа над 120 души са потърси помощ в травматологичния кабинет на \"Пирогов\", заради много ниските температури и поледиците, предаде Bulgaria ON AIR. И утре ще е много студено, отново с дневни температури под нулата - затова лекарите призоваха възрастните хора да си стоят вкъщи, ако нямат неотложна работа.\n\r\n\"От потърсилите помощ, при 15 се е наложило лечение, тъй като се касае за травми в областта на китката и на глезена\", обясни още Мария Пойрязова, говорител на УМБАЛСМ \"Пирогов\".\n\r\nТова е и най-уязвимото място за повечето пациенти, отчитат от болницата. Най-често причина за болезнените инциденти са непочистените и хлъзгави тротоари.\n                    \n                    \n                \r\nГлобата за недобросъвестните собственици, непочистили тротоарите пред обектите им, е от 50 до 500 лева, а за фирмите от 700 до 2 000 лева. Опитът показва, че с идването на студеното време, травмите стават все повече. Увеличават се основно паданията на хора в активна и напреднала възраст.\n\r\n\r\n ", "date": "2018.12.01", "title": "Поледиците пратиха над 120 души в травматологията в \"Пирогов\""}
{"url": "https://www.dnes.bg/eu/2018/12/01/parij-se-buntuva-39-arestuvani-po-vreme-na-protesta.395278", "text": "Броят на задържаните при сблъсъци с полицията в центъра на Париж достигна 39 души. Това съобщи министърът на вътрешните работи Кристоф Кастане в Туитър, предаде ТАСС. \n\n\r\nСилите на реда посрещат и отблъскват вандалите, задържани са вече 39, написа той. По думите му едва 200 протестиращи са преминали всички необходими процедури за сигурност, за да влязат в отцепената част от булевард Шан-з-елизе, докато \"1500 нарушители на реда, намиращи се извън периметъра, са дошли, за да се бият\".\r\nПолицията се опитва да разпръсне голяма група протестиращи, събрали се пред Триумфалната арка, със сълзотворен газ, допълва БТА.\r\n                    \n                    \n                Полицията отцепи част от булеварда рано тазии сутрин и всички, желаещи да влязат в блокираната за автомобили отсечка, трябва да покажат документите си за проверка. Режимът ще остане в сила до утре вечер. Всеки у когото бъде намерено оръжие, ще бъде задържан, съобщи полицията. Силите на реда планират да изземат от демонстрантите също така предмети, които могат да се използват за откъртване на тротоарни плочки и калдаръм.\r\nОт над две седмици участници в протестното движение на \"жълтите жилетки\" блокират пътища във Франция, протестирайки срещу планираното увеличаване на еко данъка за горивата, припомня Ройтерс.\r\nПреди седмица демонстрантите, които нямат лидер и до голяма степен се самоорганизират в интернет, за първи път се събраха в Париж, превръщайки Шан-з-елизе във военна зона.\r\nПарижките власти очакват в столицата да се съберат близо 5000 полицаи и жандармеристи спрямо около 3000 миналата седмица. Още 5000 представители на реда ще бъдат разположени из страната за други протести на \"жълтите жилетки\".", "date": "2018.12.01", "title": "Париж се бунтува: 39 арестувани по време на протеста"}
{"url": "https://www.dnes.bg/eu/2018/12/01/pytiat-ot-shumen-do-briuksel-bylgarche-v-evroparlamenta.395249", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Ученичка от Шумен взе участие в среща в Брюксел. Десетокласничката Девора Станчева показва как ромският етнос не трябва да бъде свързван само с негативното, а успехът е за тези, които го искат.\n\r\nУченето е пътят към успеха. И младото момиче знае това. Затова и всеки ден ходи на училище, за да постигне мечтата си - да бъде успешна в живота, предаде .\n\r\nМайката на Девора, Силвия, е от ромско семейство. Когато тя искала да продължи образованието си, срещнала несъгласие в патриархалните ценности на родителите си. Затова сега подкрепя дъщеря си да учи и да се развива.\n                    \n                    \n                \r\nИ така денят на момичето започва с училище и продължава с пеене. Два часа всеки ден тя репетира. В репертоара ѝ влиза както поп и джаз пеене, така и класическа музика.\n\r\nДевора обаче не винаги среща положително отношение в живота. Въпреки това тя не губи вярата в доброто, тъй като смята, че човек сам определя съдбата си.\n\r\nА нейната я отвежда в Брюксел, където изнася реч за образованието на ромски ученици.\n\r\n\n\r\n ", "date": "2018.12.01", "title": "Пътят от Шумен до Брюксел: Българче в Европарламента"}
{"url": "https://www.dnes.bg/sofia/2018/12/01/shushu-mushu-veselba-razvalia-nova-naredba-za-shum.395266", "text": "От днес влиза в сила приетата от Столичния общински съвет Наредба за обществения ред.\r\nТя регламентира нови правила, така че София да стане по-тих град. Според тях не можем да вдигаме шум от 22 часа до 8 сутринта и между 14 и 16 часа следобед. \n\r\nПредвидените глоби при първо провинение са между 100 и 300 лева, а ако се повтори - от 300 до 500.\r\nПо новата наредба, уличните музиканти ще могат да свирят само на строго определени от районните кметове места и след разрешение от тях. Ако такова липсва, то уличните музиканти подлежат на санкция, която може да достигне 100 лв.\r\nПромените предвиждат и забрана за събирането на парични дарения на места за обществено ползване като улици, булеварди и площади в столицата, като изключения се допускат само за кампании на БЧК. Юридически лица също ще могат да събират дарения, но само след получаване на разрешение. Нарушителите ще бъдат наказвани с глоба от 100 до 300 лв.\r\n                    \n                    \n                Според наредбата на санкции ще подлежат още и шофьори, които са платили за измиване на стъкла докато чакат на кръстовище. Глоба ще има и за самите миячи – от 100 до 300 лв.\r\n ", "date": "2018.12.01", "title": "Шушу-мушу веселба разваля: Нова наредба за шум!"}
{"url": "https://www.dnes.bg/zvezdi/2018/12/01/s-bebe-na-55-bridjit-nilsen-kak-li-se-spravia.395115", "text": "Бившата съпруга на Силвестър Сталоун - Бриджит Нилсен, забременя на 54 години и роди дъщеря. Тя призна, че сега е по-лесно за нея да отгледа бебе, отколкото в по-млада възраст. \r\nНовината за бременността предизвика доста коментари, включително и сред лекарите. Противно на всички предупреждения и страхове на свързаните с медицината, Бриджит ражда здраво момиче, което носи името Фрида. Това е първото й общо дете със съпруга й Матиа Деси, за когото е женена от 2006 г.\r\n \r\nОт предишни тя има четирима сина. В интервю пред USA Today тя бе категорична, че сега се чувства по-уверена, отколкото когато е поела в ръце първия си син.\r\n \r\n\"Родих първото си дете на 20-годишна възраст и абсолютно не знаех какво да правя и как да го направя. Хората, разбира се, не ми вярват, но съм абсолютно убедена, че сега ми е много по-лесно да отгледам бебе\", споделя Нилсен.\r\n \r\n\"Сега съм много по-отговорна при отглеждането на дете, вече имам голям опит\", допълва тя.\r\n \r\nМнозина обаче все още се съмняват, че Фрида ще расте като щастливо дете. Независимо от финансовите възможности на своята майка. \r\n \r\nНилсен стана популярна с участието си в \"Роки IV\" и \"Кобра\" заедно със Силвестър Сталоун, за когото се омъжи през 1985 г. Датчанката има и успешна кариера като модел, позирала е и за Playboy.\r\n \r\nТя е известна с бурния си личен живот. Зад гърба си има пет брака, проблеми с алкохола и наркотиците, и открито заявява афинитета си към пластичната хирургия. \r\n \r\n", "date": "2018.12.01", "title": "С бебе на 55: Бриджит Нилсен. Как ли се справя?"}
{"url": "https://www.dnes.bg/cars/2018/12/01/shofiorite-v-bus-lenti-zaradi-tiah-pytnicite-chakat.395268", "text": "Центърът за градска мобилност и \"Пътна полиция\" в София започват съвместна акция срещу нарушителите, които се движат в бус лентите.\r\nПроверките започват в първия ден на декември и продължават целия месец.\r\nЗабавянията в графика, заради шофьори, които нарушават правилата, водят до това, че десетки пътници чакат на спирките много по-дълго или стоят затворени на едно място в обществения транспорт, казват от Центъра за градска мобилност.\r\nГлобата за автомобил в бус лента е 50 лева.", "date": "2018.12.01", "title": "Шофьорите в бус ленти: Заради тях пътниците чакат "}
