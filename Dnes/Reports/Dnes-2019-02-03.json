{"url": "https://www.dnes.bg/notifikacii/2019/02/03/pyrvo-papsko-poseshtenie-v-rodnoto-miasto-na-isliama.401062", "text": "Папа Франциск пристигна тази вечер в Обединените арабски емирства. Той е първият глава на Католическата църква, който стъпва на Арабския полуостров - родното място на исляма, предадоха Франс прес и Асошиейтед прес.\r\nСамолетът на Светия отец кацна в Абу Даби малко преди 22 ч. местно време.\r\nПапата аржентинец написа в Туитър, че отива в ОАЕ \"като брат, за да напишем заедно страница от диалога и да изминем заедно пътищата на мира. Молете се за мен!\".\r\nПрограмата на Светия отец утре ще започне с визита в катедралата \"Свети Йосиф\" в Абу Даби, а след това той ще участва в междурелигиозен диалог с мюсюлмански духовници.\r\nПапата идва с послание за мир. \"Следя с голяма тревога кризата в Йемен. Населението е изтощено от дългия конфликт, много деца страдат от глад. Виковете на тези деца и родителите им се издигат към Бог\", каза папата преди да замине за емирствата.\r\n                \n                Той призова настоятелно страните в конфликта да изпълняват споразумението за прекратяване на огъня в пристанището Ходейда, откъдето се разпределя международната хуманитарна помощ, посочва АФП. (БТА)", "date": "2019.02.03", "title": "Първо папско посещение в родното място на исляма "}
{"url": "https://www.dnes.bg/notifikacii/2019/02/03/trymp-ne-izkliuchva-voenna-sila-vyv-venecuela.401054", "text": "Възможно е САЩ да прибегнат до военна сила във Венецуела, заяви американският президент Доналд Тръмп в интервю, което ще бъде излъчено днес по телевизия Си Би Ес, предаде Ройтерс.\r\nТръмп отказа да отговори при какви условия може да се стигне до подобен сценарий, но подчерта, че такава възможност съществува. \nПрезидентът на САЩ съобщи също, че преди няколко месеца е отказал да се срещне с венецуелския президент Николас Мадуро, \"защото ситуацията вече беше стигнала прекалено далеч\".\r\n\"Това беше най-богатата страна в тази част на света, много важна част на света\", подчерта Тръмп. \"А сега виждате бедност, виждате страдания, виждате престъпност, виждате всичко, което се случва. Така че според мен процесът се развива - много, много, много големи, огромни протести\", добави президентът на САЩ.\r\n                \n                Десетки хиляди противници на Мадуро излязоха на улиците във Венецуела, за да протестират срещу неговото управление, припомня Ройтерс.\r\nЧислеността на американския военен контингент в Сирия е 2000 души, съобщи президентът на САЩ. Те започват да се изтеглят с установяването на контрол над територията на някогашния самозван халифат на Ислямска държава. Военните ще бъдат преместени в базата в Ирак, а някои ще се върнат в Америка, подчерта той, но отказа да представи график за изтеглянето им.\r\nСАЩ трябва да запазят военното си присъствие в Ирак, за да наблюдават Иран, който представлява проблем, добави Тръмп. Той подчерта, че не иска база за нанасяне на удари по иранска територия, а за наблюдение.\r\nПрезидентът на САЩ посочи, че базата в Ирак е струвала много скъпо, но има перфектно разположение, за да наблюдава целия Близък изток и не трябва да се премахва.\r\nВашингтон няма намерение да изтегля войските си от Южна Корея като част от споразумението със Северна Корея за денуклеаризация на Корейския полуостров, добави Тръмп. САЩ имат 40 000 военнослужещи в Южна Корея, чиято издръжка струва скъпо, но \"никога дори не съм обсъждал възможността за изтеглянето им\", увери той. (БТА)", "date": "2019.02.03", "title": "Тръмп не изключва военна сила във Венецуела"}
{"url": "https://www.dnes.bg/politika/2019/02/03/otklonenieto-na-turski-potok-shte-dovede-ruski-gaz-do-hyb-balkan.401055", "text": "Енергийният министър Теменужка Петкова заяви, че България ще строи отклонение от газопровода \"Турски поток\", което да доведе руски газ до хъб \"Балкан\".\r\nВ интервю за БНР тя уточни, че процедурата е в съответствие с европейските правила и че стремежът е да се запази ключовото място на България на газовата карта в Европа. Пазарният тест е проведен и е ангажиран на 100 процента както входният, така и изходният капацитет на тръбата, уточни министърът.\r\n\"В резултат на успеха на пазарния тест, \"Булгартрансгаз\" взе окончателно инвестиционно решение за реализацията на този проект и пристъпи към сключване на договори с участниците, които подадоха ангажиращи оферти в рамките на третата фаза на пазарния тест. Обществената поръчка е в ход и ние очакваме подаването на заявление за участие до 15 февруари. В началото на 2020 година проектът трябва да бъде въведен в експлоатация\", каза тя.\n                    \n                    \n                \r\nПроцедурата за избор на стратегически инвеститор за АЕЦ \"Белене\" също е в ход, работи се върху поканата, която да бъде разпратена до заявилите интерес компании от Китай, Франция включително и до конструктора на проекта \"Росатом\", интерес има и от \"Дженеръл електрик\".\r\nТази покана ще бъде публикувана в официален вестник на ЕС и още в два местни ежедневника.\r\n\"До края на февруари се надявам да бъде даден старт на процедурата. След това следват останалите етапи, през които тя трябва да премине. Тя ще бъде публична, прозрачна процедура. Тя ще даде възможност за участие на всички заинтересовани страни. Ако процедурата приключи успешно, това означава, че този проект е икономически жизнеспособен, че е налице необходимост от гарантиране на енергийната сигурност не само за България, но и за целия регион в резултат на неговото изграждане\", обясни Петкова и добави, че за да мине през всички етапи, ще е необходима около една година.\n\r\n\"Нашата амбиция и желание е българската държава, чрез Националната електрическа компания, да притежава блокираща квота в този проект, тъй като не бива да забравяме, че проектът се развива на територията на България и ядреният риск остава за държавата\", увери още Теменужка Петкова. \n\r\nЕнергийният министър посочи, че към настоящия момент разполагаме с два пазара - регулиран, на който са битовите потребители и малкият бизнес, и свободен пазар, на който е голямата индустрия. По думите й Българската независима електроенергийна борса работи и се развива много добре.\r\nПеткова бе категорична, че в нашия енергиен микс трябва да се запази производството на електрическа енергия от въглища. \"Няма как с лека ръка да се откажем от такъв тип мощности, защото това е пряко свързано с нашата енергийна сигурност и ние не можем да я подлагаме на риск\", категорична е тя.\r\nТеменужка Петкова увери, че язоврите, стопанисвани от НЕК, са в много добро техническо състояние: \"Непрекъснато се държи връзка с МОСВ по отношение на нивото на водите и когато е необходимо, се задействат механизми за това язовирите да се управляват по възможно най-добрия начин, така че да няма рискове\".\r\n ", "date": "2019.02.03", "title": "Отклонението на \"Турски поток\" ще доведе руски газ до хъб \"Балкан\""}
{"url": "https://www.dnes.bg/akoshtete-vqrvaite/2019/02/03/zodiite-s-maichinski-instinkt-kym-priiatelite.400952", "text": "Има хора, които са силни, надеждни и умеят да оцеляват при всякакви обстоятелства. Именно затова те лесно печелят уважението на всички от обкръжението си. Тези личности често поемат висшата фигура на „майката“ в своя социален кръг. Това не значи, че те са по-женствени, а по-скоро че са по-грижовни и състрадателни към близките си, че винаги са готови да дадат съвети или да помогнат с нещо на своите приятели.\n\r\nЕто и представителите на 6-те зодии, които най-често влизат в ролята на „майката“ в своя приятелски кръг:\n\r\n\n\r\nПредставителите на зодия Риби са състрадателни, искрени и чувствителни. Хората лесно им се доверяват и почти винаги са готови да им споделят мъката и проблемите си. Освен това Рибите са много всеотдайни към приятелите и семейството си. Това са хората, към които всички се обръщат за мъдър съвет или за рамо, на което да си поплачат.\n                    \n                    \n                \r\n\n\r\nВезните са тихите и скромни лидери в зодиака. Те винаги се опитват да обмислят ситуацията преди да действат. Именно заради този техен вътрешен баланс хората ги уважават много. Ако имате приятел от зодия Везни, значи знаете колко спокоен и последователен е той. Вероятно той отдавна е спечелил вашето доверие със своите интелект и разумна преценка.\r\nВижте кои са останалите в ", "date": "2019.02.03", "title": "Зодиите с майчински инстинкт към приятелите "}
{"url": "https://www.dnes.bg/obshtestvo/2019/02/03/shte-vodi-li-stanishev-listata-na-bsp-za-evrovota.401056", "text": "Лидерът на европейските социалисти и евродепутат от левицата Сергей Станишев не отговори еднозначно дали иска да води листата на БСП за предстоящите  евроизбори. \r\nТой допълни, че БСП при този вот постига по-слаби резултати  от другите избори – местни и парламентарни. По думите му това означава,  че не трябва да се създават вътрешнопартийни конфликти, а трябва да се  изведе силна програма и листа, която ще убеди хората да ги подкрепят.\r\n\"Аз съм водил много европейски кампании, знам къде са ни слабостите и  затова казах на Конгреса на БСП, при това изравняване на силите между  БСП и ГЕРБ, за да постигнем победа, трябва да знаем, че залогът е много  по-голям от тези 17 човека, които ще бъдат избрани. Залогът е дали ще се  отиде към предсрочни избори, какви ще бъдат нагласите за местните  избори, това е тест. Оттам ще тръгнат много процеси. Ние не бива да  излъчваме сигнали за спорове, всичко може да бъде направено умно, за да  се мобилизират нашите избиратели\", коментира евродепутатът в предаването „120 минути” на bTV.\r\n                    \n                    \n                Станишев подкрепи Елена Йончева и заяви, че ГЕРБ не могат да я победят в битката на тема корупция.\n\r\n\"На последния Конгрес на БСП призовах да я подкрепят. Познавам Елена и знам що за човек е, сигурен съм, че съдът ще се произнесе справедливо по този въпрос. Грешката на ГЕРБ е, че в продължение на 10 години водят битка с Елена Йончева на тема корупция, това е обречено на загуба за тях. Хората няма да им повярват\", коментира Станишев.\r\nЛидерът на европейските социалисти се тревожи за стила на правене на политика в България. \"Трябва да има остри сблъсъци по политики, но чисто човешки е добре да се спазва добрият тон, защото нашата политика започва да прилича на кръчмарска разправия, което само може да отврати хората\", каза той.\r\nСтанишев допълни, че евроизборите не са атрактивни за българските избиратели и не само, но хората трябва да започнат да се интересуват повече от процесите в Европа. Той посочи, че партията на европейските социалисти ще се бори за въвеждане на регулации над големите корпорации.", "date": "2019.02.03", "title": "Ще води ли Станишев листата на БСП за евровота? "}
{"url": "https://www.dnes.bg/stranata/2019/02/03/toplo-vreme-i-temperaturen-rekord-v-haskovo.401057", "text": "Абсолютен температурен рекорд бе регистриран в Хасково следобед днес, съобщиха от местната хидрометеорологична обсерватория. Живакът се качи до 18,0 градуса, което е най-високата стойност, откакто се правят измервания.\r\nДосега най-високи са били градусите през далечната 1912 година. Тогава термометърът е стигнал до 16,8 деления.\r\nЗа днешния рекорд една от причините е южният вятър, обясниха дежурните. За утре в региона се очакват минимални температури между 3 и 8 градуса и максимални между 12 и 17 градуса. Облачността ще е разкъсана, вятърът ще стихва.", "date": "2019.02.03", "title": "Топло време и температурен рекорд в Хасково"}
{"url": "https://www.dnes.bg/health/2019/02/03/koi-sa-nai-dobrite-zakuski-za-bremenni.400944", "text": "По време на бременност калорийният прием се увеличава в сравнение с периода преди зачеване. Бременната трябва да получава около 300-350 допълнителни калории на ден. Тя се нуждае от меню, което да ѝ осигурява разнообразно хранене, да ѝ доставя всички важни хранителни вещества, за да поддържа нормално тегло и енергийни нива.\r\nЗакуската, обядът и вечерята са задължителни, но какво може да хапвате между храненията, ако почувствате силен глад?\r\nВижте няколко здравословни идеи за леки закуски между храненията.\r\n\r\nЗа бременни жени най-добрите закуски между храненията са тези, които обединяват поне две групи храни. Приемайки протеини, фибри и здравословни мазнини, ще останете сити и енергични. Нарежете си 1/2 ябълка и я намажете с фъстъчено масло.\r\n                    \n                    \n                Може да замените ябълката като си намажете с масло един пълнозърнест сухар. За предпочитане е да ползвате фъстъчено масло, което да е био, без добавени овкусители. По желание може да го редувате с орехов, бадемов или сусамов тахан.\r\n\r\nБременната трябва да консумира всекидневно млечни продукти с ниско съдържание на мазнини, така че да се намали рискът от дефицит на калций. Обичате ли натурално кисело мляко? То е чудесно за закуска. Добавете към чаша от него 1-2 супени лъжици сурови смлени ядки, които ще ви осигурят протеини и фибри. По желание може да добавите и нарязани плодове или стафиди. Те ще ви помогнат да имате редовен стомах и да намалите риска от запек.\r\n", "date": "2019.02.03", "title": "Кои са най-добрите закуски за бременни? "}
{"url": "https://www.dnes.bg/mish-mash/2019/02/03/izpolzva-li-ni-facebook-i-zashto-vinagi-pecheli.401058", "text": "Трудно е да си спомним всички скандали с Фейсбук през 2018 г. - те ни заливаха непрекъснато един след друг. Затова вече дори не си правим труда да подлагаме на съмнение отрицателните новини, свързани със социалната мрежа. Защото отдавна сме наясно, че Фейсбук има своите “кирливи ризи”.\r\nИ също така вече сякаш автоматично приемаме за основателя и единствен собственик на Фейсбук Марк Зукърбърг, че той лъже още докато си отвори устата, пише в коментара си Фолкер Вебер, .\n\r\nФейсбук би могъл да върши толкова добри неща: да събира приятели, да прави света по-малък - и така всички да си живеят мирно в дигиталното село. Такава е и представата на Марк Зукърбърг. За съжаление, на практика нещата изглеждат различно: когато става въпрос да се защитят интересите на Фейсбук или тези на неговите потребители, винаги печели Фейсбук.\n                    \n                    \n                \r\n\n\r\nЗукърбърг се е превърнал в майстор на извъртането на правните регулации до такава степен, че лесно може да се измъкне от всяка ситуация. Още като първокурсник в Харвард той успява да се забърка в скандал заради използването на снимки на негови съученици за уебсайта „Facemash“ без тяхното изрично разрешение.\r\nДали Фейсбук наистина е негова идея или на по-старите му състуденти Камерън и Тайлър Уинкълвос и Дивия Нарендра, така и никога не бе изяснено.\n\r\nТова, което знаем днес, е че най-новата му идея е да свърже в една обща платформа услугите за безплатни съобщения на Фейсбук, Инстаграм и Уотсап. По този начин обаче той би нарушил условието, наложено му от ЕС при придобиването на Уотсап - а именно тези данни никога да не се комбинират.\n\r\nПопулярността на империята на Зукърбърг въпреки това не намалява. Светът днес се дели на две части: по-голямата, състояща се от интензивни потребители, които вече не могат да си представят живота без Уотсап, Инстаграм и Фейсбук, и много по-малката част на т.нар. “въздържатели“. “Да, цялото това наблюдение е отвратително, но как ще организираме живота си без Уотсап?\" или пък: \"Вече няма да влизам във Фейсбук, но всичките ми приятели са там\" - подобни извинения чуваме редовно.\n\r\n\n\r\nЛична ангажираност и участие - това е водещият принцип на Зукърбърг. Тъй като колкото повече потребители използват неговите платформи, толкова повече те се превръщат в продукти на компанията. Продукти, които могат да бъдат измерени и категоризирани, а след това продадени на действителните клиенти: рекламодатели в по-добрия случай и политически манипулатори в по-лошия. Фейсбук може би няма за основна цел да поляризира обществото, но въпреки това има съществен принос точно в тази посока.\r\n\n\r\n \r\n", "date": "2019.02.03", "title": "Използва ли ни Facebook и защо винаги печели?"}
{"url": "https://www.dnes.bg/stranata/2019/02/03/kritichno-e-systoianieto-na-deteto-padnalo-v-bolnica.401061", "text": "Състоянието на 2-годишното момченце, което падна от междустълбищна площадка в родилното отделение на болница \"Света Анна\" във Варна, остава критично. \nДетето е излязло от операция и е преведено отново в реанимацията на здравното заведение.\r\nЗа съжаление състоянието му остава критично, с опасност за живота. Това съобщи д-р Антон Станев – заместник-директор на здравното заведение, предаде БНР.\r\n\"Небрежност от наша страна е нямало, а как се е случило, най-вероятно полицията ще даде информация. Заради грипната епидемия свиждането е забранено, но дали е било на свиждане с родителите си, не знам, с двама души е било\", каза той.\r\nПо предварителни данни детето е било с родителите си на свиждане в родилното отделение, но засега от полицията не оповестяват подробности по инцидента. \r\nРазследването на случая е под ръководството на Районната прокуратура.", "date": "2019.02.03", "title": "Критично е състоянието на детето, паднало в болница"}
{"url": "https://www.dnes.bg/notifikacii/2019/02/03/maduro-moje-da-se-stigne-do-grajdanska-voina.401060", "text": "Възможно е да се стигне до гражданска война във Венецуела, намекна президентът Николас Мадуро в интервю за телевизия \"Ла Секста\", цитирано от ДПА.\n\nНикой не може да каже със сигурност какъв е рискът от подобен сценарий, заяви президентът в интервюто, което предстои да бъде излъчено тази вечер. \"Всичко зависи от степента на лудост и агресивност на северните империалисти (САЩ) и техните западни съюзници\", заяви Мадуро.\r\nОстават само няколко часа до изтичане на осемдневния краен срок, който седем страни от ЕС дадоха на Мадуро, за да обяви нови избори. Те заявиха, че след изтичането му ще признаят за президент опозиционния лидер Хуан Гуайдо, председател на парламента.\r\n                \n                \"Не приемаме ултиматуми от никого\", подчерта Мадуро в интервюто, коментирайки натиска на европейските страни.\r\nНа 23 януари Гуайдо се самообяви за временно изпълняващ длъжността президент. Той беше признат незабавно от САЩ и много други страни, припомня Ройтерс.\r\nНа 7 февруари в Монтевидео ще се състои първото заседание на контактната група за решаване на кризата във Венецуела, се казва в изявление на европейската дипломатическа служба, цитирано от ТАСС.\r\nВ него ще участват представители на осем страни от ЕС и четири латиноамерикански държави: Великобритания, Германия, Испания, Италия, Португалия, Франция, Холандия, Швеция, Боливия, Еквадор, Коста Рика и Уругвай.\r\nРешението за създаване на контактната група беше взето на срещата на външните министри на ЕС на 31 януари в Букурещ.", "date": "2019.02.03", "title": "Мадуро: Може да се стигне до гражданска война!"}
{"url": "https://www.dnes.bg/stranata/2019/02/03/dvijenieto-v-traianovi-vrata-v-edna-lenta-utre.401059", "text": "Движението в тунел \"Траянови врата\" в посока София ще e в една лента утре.\r\nОграничението ще бъде от 9.30 ч. до 15.30 ч. Движението ще се осъществява в изпреварващата лента поради ремонт на осветителната система, информираха от Агенция \"Пътна инфраструктура\".\r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация.\r\n \r\n ", "date": "2019.02.03", "title": "Движението в \"Траянови врата\" в една лента утре"}
{"url": "https://www.dnes.bg/zvezdi/2019/02/03/neveroiatnite-rekordi-na-zvezdite.400956", "text": "Знаем доста за професионалните им успехи, но можем само да гадаем какво значат имената на някои знаменитости за \"Книгата на рекордите на Гинес“.\n\r\n\n\r\nТой е един от най-трудолюбивите актьори в Холивуд. За година той взима участие в около четири филмови проекта. Така че не е учудващо, че на него принадлежи рекордът на актьор, чиито филми стават най-касови. При това Самюел много внимателно подбира проектите, в които да се включи и някак като че ли има нюх кои продукции ще имат успех сред зрителите. Да работят с Джаксън мечтаят много именити режисьори, пише OK Magazine.\n\r\n\n\r\nНеговото име също е включено в \"Книгата на рекордите на Гинес\". Дотам холивудската звезда не стига сам, а с помощта на своите фенове от Китай, които направили гигантска пощенска картичка от желязо, подписана от 5339 души. Робърт определено не очаквал такава изненада и споделя, че е бил много поласкан.\r\n                    \n                    \n                Вижте още по темата в", "date": "2019.02.03", "title": "Невероятните рекорди на звездите "}
{"url": "https://www.dnes.bg/stranata/2019/02/03/boriat-se-za-jivota-na-dete-padnalo-ot-visok-etaj-v-bolnica.401045", "text": "Лекарите в болницата във Варна се борят за живота на дете, след като то е паднало от висок етаж на сградата, съобщава БТА.\r\nИнцидентът е станал около 12 часа днес.\r\nНе са ясни какви са причините и обстоятелствата около него.\r\nДетето е с черепно-мозъчна травма и в изключително тежко състояние, съобщиха за БТА от МБАЛ \"Св. Анна\" в града.", "date": "2019.02.03", "title": "Борят се за живота на дете, паднало от висок етаж в болница"}
{"url": "https://www.dnes.bg/sofia/2019/02/03/na-skorost-myj-leti-po-okolovrystnoto-s-280-km-ch.401047", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДжигит профуча по Околовръстния път в София с 280 км/ч и не пропусна да се похвали в социалните мрежи.\r\nКлипът му обаче предизвика само възмущение, а не възхищение, тъй като ограничението на пътя там е 80 км/ч.\r\nВидеото е публикувано под името Уникален български тунинг GT-R I 900 к. с., а пост под него разкрива, че наскоро тунингованата кола има близо 900 конски сили под капака.\r\nДокато мъжът \"лети\" по пътя, от колоните в автомобила свири бясна чалга.\r\nШофьорът преминава на червено и нарича случайните пешеходци \"ненормалници\".", "date": "2019.02.03", "title": "На скорост: Мъж лети по Околовръстното с 280 км/ч "}
{"url": "https://www.dnes.bg/zvezdi/2019/02/03/bedstvie-bebeto-na-petkanovi-sybira-fenove-v-instagram.400955", "text": "През седмицата Александра Богданска, по мъж Петканова, роди син. Само след няколко часа тя пусна и първата снимка на бебето. Майката, както си трябва – гримирана, в отлично настроение. Сякаш да потвърди максимата, че ако не покажеш бебето в социалните мрежи – то не се е родило.\n\r\nАлекс и Дани Петканови са много активни онлайн, дори и името на първия им наследник бе избрано от техните последователи в Instagram. Разбираемо е, най-вероятно именно оттам идват и голяма част от доходите им.\n\r\nНо някак ми се струва истинско бедствие още в първите часове след появата на Габриел да се появи и негов профил в социалната мрежа. Дано не се окажат прави част от коментиращите, че ще бъде следен всеки ден от неговото израстване с цел бъдещи приходи от реклама.\n                    \n                    \n                \r\nВъпреки че профилът е поверителен, само за няколко часа синът на Алекс и Дани се сдоби с над 1000 последователи.\n\r\nМоже да звучи старомодно, но щеше да звучи далеч по-нормално, ако семейство Петканови изживяваха голямата радост от появата на първото им дете офлайн...\r\nВижте още новини за звездите в ", "date": "2019.02.03", "title": "Бедствие: Бебето на Петканови събира фенове  в Instagram "}
{"url": "https://www.dnes.bg/politika/2019/02/03/mvf-napisa-po-byrzo-sblijavane-na-dohodite-s-tezi-v-es.401048", "text": "По-бързо сближаване на доходите у нас с тези на напредналите партньори от ЕС е посочено като основно политическо предизвикателство в доклад на редовната мисия на МВФ.\r\n\"В част от заключенията си те отбелязват, че икономическите резултати в България продължават да бъдат стабилни. Очаква се икономическият растеж да достигне 3.2% през 2018 г., безработицата да спадне до близо 5%, а текущата сметка да регистрира пореден значителен излишък. Перспективите за 2019 г. са сходни\", написа премиерът Бойко Борисов във Facebook по този повод.\r\nВ доклада също се отбелязва постигнатият напредък в реформите по Механизма за сътрудничество и проверка, включително чрез създаването на единна комисия за борба с корупцията и засилване на независимостта между съдиите и прокурорите.\r\n                    \n                    \n                От МВФ отбелязват още, че устойчивите реформи в образованието и здравеопазването и за преодоляване на затрудненията на пазара на труда ще спомогнат за забавяне на емиграцията и ще стимулират растежа на производителността.\r\nОт Фонда подкрепят мерките на правителството и смятат, че по-нататъшни усилия са необходими за укрепване на събираемостта на приходите. Съветваме да бъде направена оценка на капацитета на приходната администрация с цел разработване на цялостна стратегия за подобряване на ефикасността, пише в доклада.\r\n\"Има потенциал за повишаване на ефикасността на разходването на публични средства, особено по отношение на управлението на публичните инвестиции, предвид възприятието за изоставане по отношение на качеството на публичната инфраструктура в няколко области. За тази цел нашият съвет е да се разработят насоки за оценка на проекти и на критерии за избор на инвестиционни проекти, финансирани с национални средства\", посочват още от МВФ.\r\nСпоред емисарите има възможност за подобряване на системата на обществено здравеопазване, включително по отношение на покритието и ефикасността на разходването на средства.\r\n\"Здравеопазването е скъпоструващо на фона на резултатите, които постига, а доплащанията от страна на пациентите остават високи. Правителството предприема стъпки за повишаване на ефикасността при разходването на публични средства, които включват план за оптимизация на разходите за лекарства и въвеждането на електронно здравеопазване. В този контекст, ние считаме, че са необходими по-нататъшни усилия за укрепване на системата на доболничната помощ и профилактиката\", посочват от МВФ.", "date": "2019.02.03", "title": "МВФ написа: По-бързо сближаване на доходите с тези в ЕС!"}
{"url": "https://www.dnes.bg/notifikacii/2019/02/03/11-ruski-moriaci-zadyrjani-s-9-tona-kokain.401039", "text": "11 руски моряци бяха задържани от полицията на Кабо Верде,събщава БТА. \r\nТе са заподозрени в контрабанден внос на над 9 тона кокаин.\r\nПо данни на агенция \"Новости\" корабът \"ESER\", плаващ под панамски флаг, е пътувал от Панама за мароканския град Танжер. Той е бил задържан в четвъртък след спиране в пристанищния град Прая, поради смъртта на член на екипажа.\r\nРуското посолство в западноафриканската островна държава отказа коментар. Корабът все още се намира в пристанището на Прая.\r\n ", "date": "2019.02.03", "title": "11 руски моряци задържани с 9 тона кокаин"}
{"url": "https://www.dnes.bg/rusia/2019/02/03/tejka-katastrofa-v-rusiia-sedem-dushi-zaginaha.401038", "text": "Тежка катастрофа отне живота на седем души, сред които четири деца. инцидентът е станал край руския град Калуга днес, съобщи ТАСС. По-рано бе съобщено за четирима загинали. Ранени са 31 души, които са откарани в болница.\r\nВ автобуса, потеглил от град Ярцево за Калуга, пътували 48 души, включително 33 деца.\r\nПо предварителни данни автобусът попаднал на хлъзгав участък от пътя и се преобърнал в канавката.\r\nДецата отивали на танцов конкурс в Калуга, съобщиха властите на Смоленска област.", "date": "2019.02.03", "title": "Тежка катастрофа в Русия, седем души загинаха"}
{"url": "https://www.dnes.bg/rusia/2019/02/03/putin-niama-da-izostavi-priiatelia-si-maduro.401041", "text": "Многомилиардната инвестиция в петролната индустрия на една бедна страна е важна, ала не и единствена причина за това, предаде \"Дойче веле\".  Руският президент - пламенен поддръжник на монетаризма и противник на печатането на пари с цел решаване на социални и политически проблеми, отдавна ще да е наясно до какво води инфлационната политика на Мадуро. Но дори и господарят на Кремъл трябва да разбере, че никое ЦРУ не би могло да „изнасили” венецуелската икономика, така както го направиха Уго Чавес и неговите наследници.\n\n\r\n\"Кремъл не изоставя приятелите си\"\n\r\nПарите, инвестирани от Роснефт в петролни проекти, никога няма да се изплатят. Ако някой някога е успял да се облагодетелства за своя сметка покрай венецуелските “командири”, така да бъде. Защото ако (и това става все по-вероятно) режимът във Венецуела падне, тогава Роснефт бързо ще бъде заменен от някой ExxonMobil.\n                    \n                    \n                \r\nЕдинствената възможност за спасяване едновременно както на венецуелската икономика, така и на режима на Мадуро, е да се назначи Антон Силуанов за вицепрезидент на страната и да се освободи от затвора Алексей Улюкаев, за да оглави след това в Каракас в министерството на финансите. Докато това не се случи - а то няма как да се случи - Мадуро ще продължи да води Венецуела към икономически крах.\n\r\nВъпреки това Москва няма да се отвърне от нея. В крайна сметка, още от изпращането на руските военновъздушни сили на помощ на Башар Асад през есента на 2015 г. Путин се смята за главен борец в света срещу политиката на Вашингтон за смяна на авторитарните режими. Преживял два Майдана в Украйна и \"Революцията на розите\" в Грузия, той реши никога повече да не се предава на американските \"демократи\". Близката победа в Сирия трябваше да го убеди, че това е правилната политика. А сега за него е много важно да докаже отново: \"Кремъл не изоставя приятелите си\". Сигурен съм, че тайните телефонни линии между Москва и Каракас са се нажежили от съвета: \"Не се предавай, Николас! Ако е необходимо, смажете ги с танкове! Нали ви осигурихме с Т-72? Виктор се уплаши в Киев и сега той живее във вила близо до Москва. Николас, и ти ли искаш половин година да гледаш снега през прозореца? Ако не искаш, действай с всички средства.\"\n\r\nЗа последен път Москва влезе в пряка конфронтация с Вашингтон в началото на 1970-те години, когато Леонид Брежнев се опита да превърне Чили във втора Куба, а от президента социалист и довереник на КГБ Салвадор Алиенде - в новия Фидел Кастро. След това САЩ помогнаха на чилийските военни, водени от генерал Аугусто Пиночет, да свалят Алиенде.\n\r\nКъм днешна дата режимът на Путин, който сам е изолиран и санкциониран, се противопоставя на Вашингтон без да има и една десета от ресурсите и световното влияние на Съветския съюз. Сирийските победители не познават пътя назад. А за повечето руснаци това, което се случва във Венецуела, е \"конфликт в една далечна страна между хора, за които не знаем нищо\". Мисля, че няма да останат за дълго в неведение.\n\r\n* Концепция, направлявала външната политика на САЩ и целяща недопускане на европейска колонизация в Северна и Южна Америка, бел.р.\r\n", "date": "2019.02.03", "title": "Путин няма да изостави приятеля си Мадуро"}
{"url": "https://www.dnes.bg/kino/2019/02/03/a-moje-li-hristos-da-se-vliubi-v-isus-me-obicha.399779", "text": "Проектът на Бог - човечеството явно върви към провал. В очакване на предстоящия апокалипсис, той връща Исус на Земята, за да провери станали ли са хората по добри. Плановете му, обаче се объркват след като синът Божи неочаквано се влюбва в Мари - току-щонапуснала годеника си пред брачния олтар.\r\nФилмът е \"Исус ме обича\" на режисьора Флориан Дейвид Фитц, който подхожда с ирония към религиозните канони, опитвайки се да ги съвмести в настоящите желания на хората. Главната му героиня Мари мечтае за перфектния мъж, но все попада на точния, като май най-неподходящия е именно палестинеца Йешуа.\r\nНемецът  Фитц върви по тънък лед, лесно разпукващ се за пуританите, заигравайки се с библейски епизоди. Светът е представен като параван на куклен театър, а в него бродят още Луцифер, миришещ на сяра, както и архангел Михаил, дошъл доброволно, за да преследва любовта си.\n                    \n                    \n                \r\nВ ролите ще видим Джесика Шварц, Флориан Дейвид Фитц, Хенри Хюбхен. Гледайте \"Исус ме обича\" на 3 февруари от 23.00 часа по телевизия .", "date": "2019.02.03", "title": "А може ли Христос да се влюби в \"Исус ме обича\""}
{"url": "https://www.dnes.bg/index/2019/02/03/benzinovite-dvigateli-sa-opasni-za-myjete.401040", "text": "Ако дизела замърсява въздуха, който дишаме, то учени установиха, че автомобилите с бензинови двигатели са опасни за здравето на мъжете, съобщава Journal of Sexual Medicine, цитиран от БТА\r\nСпециалисти от университета в Гуанчжоу, Китай, заключиха, че продължителното въздействие на автомобилните бензинови двигатели върху организма на мъжа може да предизвика бързо развитие на еректилна дисфункция.\r\nРолята на вредните емисии предстои да бъде изследвана, но експерименти с гризачи позволиха да се направи еднозначен извод - газовете от ауспусите са сред факторите, които отключват сериозно влошаване на здравето на екземплярите от мъжки пол.\r\nВ рамките на лабораторни тестове било констатирано, че 4-6-часовото въздействие на газовете от ауспуси върху организма на гризач от мъжки пол предизвиква еректилна дисфунция и проблеми с половите му органи.\r\n                \n                Същевременно у гризачите били регистрирани увеличаване на възпаленията на слизестата междуалвеоларна преграда и белодробна фиброза, както и изменения в тъканите на половите органи. Подобни изменения не били открити у плъхове, които не са били подложени на въздействието на газове от ауспуси. По мнението на учените, това свидетелства за вредите за здравето от автомобилите с бензинови двигатели.", "date": "2019.02.03", "title": "Бензиновите двигатели са опасни за мъжете? "}
{"url": "https://www.dnes.bg/obshtestvo/2019/02/03/bedstveno-polojenie-v-momina-klisura-most-moje-da-ruhne.401042", "text": "Опасен мост заплашва да се срути и да остави част от село Момина клисура откъсната от центъра на населеното място. Обявено е частично бедствено положение, съобщава \n\r\nМостът се руши, забранено е преминаването на автомобили по него, за да се избегнат трагични инциденти. \n\r\nЖители на Момина клисура заявиха пред екип на Bulgaria ON AIR, че мостът е в лошо състояние от много години и никой не обръща внимание. По думите им дори се е стигнало до падане на основите на съоръжението. \n\r\nХората се притесняват, че е правен ремонт само на горната част на моста, който според тях може да рухне всеки момент. На мнение са, че проектът е бил добър, а мостът - много здрав, но са изключително притеснени за основите на съоръжението.\n                    \n                    \n                \r\n\"Много отдавна ходим по мъките. Почти бяхме обявили гражданско неподчинение, щяхме да спираме влакове\", сподели един от жителите на Момина клисура.\n\r\nУтре ще се реши докога ще продължи бедственото положение в селото.", "date": "2019.02.03", "title": "Бедствено положение в Момина клисура - мост може да рухне"}
{"url": "https://www.dnes.bg/index/2019/02/03/shtedriiat-mysk-podariava-patentite-na-tesla-za-da-spasi-sveta.401043", "text": "Илон Мъск, отново воден от стремежа си да направи света едно по-хубаво и чисто място, реши да направи всички патенти на Tesla публично достъпни за всички, които имат желание да ги ползват, без да се налага да плащат такси. \n\r\nВ своя блог, футуристът заявява, че компанията му няма да предявява никакви патентни искове към онези, които използват  добросъвестно технологиите на Tesla.Това е удивителен жест в епоха,  когато компаниите защитават в своите граници всеки малък напредък в  технологията и често водят съдебни битки помежду си.\r\nИлон Мъск е категоричев, че мисли само за спасението на света от климатичните промени и прави всичко възможно за развитие на технологиите за електромобили.\n                \n                \r\nВ духа на движението за отворен код, Tesla дори е премахнала стената от патенти в лобито на централния си офис в Пало Алто, съобщава още шефът на компанията.\n\r\nНещо повече, Илон Мъск казва, че не вярва в патентите, полза от които извличат не изобретателите, а гигантските корпорации и техните юристи. Според него, патентите потискат и задушават прогреса.\r\nНо има и уловка. Всеки, който иска да ползва патента на Tesla, ала после продава колите си по-скъпо, ще бъде санкциониран.", "date": "2019.02.03", "title": "Щедрият Мъск подарява патентите на Tesla, за да спаси света"}
{"url": "https://www.dnes.bg/eu/2019/02/03/bezotgovorno-e-da-niama-pregovori-za-brexit.401044", "text": "Ще е безотговорно ЕС да откаже да възобнови преговорите по споразумението за Brexit, заяви британският министър на търговията Лиъм Фокс, предаде БТА.\n\r\nБританският премиер Тереза Мей е заявявала, че иска промени в споразумението, за да може то да бъде подкрепено от парламента. ЕС заяви, че споразумението не може да се предоговаря.\r\n\"Наистина ли казват, че предпочитат да не преговарят и да се стигне до ситуация без споразумение? В интерес на всички ни е да постигнем споразумение. ЕС да казва, че дори няма да го обсъждаме ми се струва доста безотговорно\", каза Фокс в интервю за Скай нюз.\r\nС по-малко от два месеца до датата на Brexit 29 март опозиционната Лейбъристка партия заяви, че сега е неизбежно правителството да поиска удължаване на срока за преговори по Член 50 от Лисабонския договор.\r\n                    \n                    \n                Фокс, който досега бе твърдо против отлагане на датата на Brexit, заяви, че удължаване на преговорите, защото не е било постигнато споразумение, няма да реши нищо, но ще е нещо съвсем различно, ако има споразумение и Великобритания просто се нуждае от повече време да приеме нужните закони за организирано напускане.\r\nТой е вторият британски министър, който допуска необходимостта от отлагане на датата на Brexit, след като вчера външният министър Джереми Хънт каза, че Великобритания може да има нужда от повече време за приемането на някои нормативни актове.\r\nФокс каза, че Великобритания ще се справи и с напускане на ЕС без споразумение, но че това няма да е в интересите на страната.", "date": "2019.02.03", "title": "Безотговорно е да няма преговори за Brexit"}
{"url": "https://www.dnes.bg/notifikacii/2019/02/03/dokazano-myjete-hyrkat-poveche-ot-jenite.401046", "text": "До сега всички вярваха, че мъжете хъркат повече от жените. Но последното проучване на Националната кралска болница Уши Нос Гърло във Великобритания показва друго. Представителките на нежния пол хъркат по-често от представителите на мъжкия, пише \"Дейли мейл\", цитиран от БТА.\r\nСпоред проучване , 34 процента от дамите в млада възраст хъркат тежко най-малко три пъти седмично. Този процент при мъжете се оказа 31%.\r\nЕксперти отдават увеличеното хъркане при жените на редица фактори. Сред тях те посочват затлъстяването, повишената консумация на алкохол и употребата на електронни цигари.\r\nСпоред специалиста Бик Котеча досега се считаше, че жените натрупват тлъстини благодарение на естрогена, предимно в областта на бедрата, таза и ханша. Но новите изследвания показват, че подобни запаси все по-често се оформят и в областта на врата. Това от своя страна предизвиква натиск върху въздухопроводите и затруднено дишане, водещо до хъркане.\r\n                \n                Има тенденция жените да пият все по-големи количества алкохол през последните 30-40 години. А алкохолът е мускулен релаксант и тъканите в гърлото се отпускат, което също предизвиква хъркане. Пушенето на обикновени и електронни цигари е доста разпространено сред представителките на нежния пол и може да предизвика възпаление на горните дихателни пътища със същия ефект. ", "date": "2019.02.03", "title": "Доказано! Мъжете хъркат повече от жените"}
{"url": "https://www.dnes.bg/notifikacii/2019/02/03/tereza-mei-reshena-da-ima-brekzit-na-29-mart.401050", "text": "Британският премиер Тереза Мей остава решена Брекзитът да настъпи на предвидената дата 29 март и да получи отстъпки от ЕС по условията на раздялата въпреки категоричния отказ на Брюксел да предоговаря споразумението, предаде Франс прес.\r\n\"Решена съм Брекзитът да се осъществи, и то навреме - на 29 март 2019 г.\", пише Мей в статия, публикувана във в. \"Сънди телеграф\".\nТака Мей отхвърли възможността от отлагане на Брекзита, което бе предложено от някои британски политически представители, включително външния министър Джереми Хънт и търговския министър Лиъм Фокс, за да има време за приемането на нормативните актове за осъществяването на Брекзита.\r\n                \n                Мей също заяви, че иска да намери \"прагматично решение\" за Брекзита, което да получи подкрепата на мнозинството депутати, след като в средата на януари Камарата на общините отхвърли с огромно мнозинство сключеното през ноември с ЕС споразумение по напускането на Великобритания.\r\nВъв вторник депутатите приеха внесена от консерватора Греъм Брейди и подкрепяна от правителството поправка, която иска алтернативни варианти на спорния \"предпазен механизъм\" за избягване на връщането на твърда граница между британската провинция Северна Ирландия и Република Ирландия.\r\nСлед това гласуване Тереза Мей каза, че иска да възобнови преговорите с ЕС, въпреки че европейците до момента твърдо отказват това.\r\n\"Когато отида отново в Брюксел, ще се боря за Великобритания и Северна Ирландия, ще съм въоръжена с нов мандат, с нови идеи и подновена решимост за договаряне на прагматично решение за Брекзита. Това ми е възложил парламентът\", пише Мей. (БТА)", "date": "2019.02.03", "title": "Тереза Мей решена да има Брекзит на 29 март"}
{"url": "https://www.dnes.bg/zvezdi/2019/02/03/naomi-kembyl-i-neiniiat-sviat-izvyn-projektorite.400954", "text": "Новият брой за месец март на британското издание Vogue идва с една корица, която планира да остане.\n\r\nНа нея е не коя да е, а Наоми Кембъл – един от най-успешните модели в света. Броят надниква в света на красавицата, разкривайки каква е нейната същност извън лъскавите корици и клюки.\n\r\nОт Vogue разкриват нейната лоялност и щедрост, приятел, който е изключително чувствителен, но носи в себе си борбен дух на истинска жена войн, която не би предала никога себе си.\n\r\nГлавният редактор на изданието я нарича \"последната от звездите от немите филми\", поставяйки я редом до Грета Гарбо и Марлене Дитрих.\n\r\nФотосесията към изданието е дело на Стивън Мейзъл – дългогодишен приятел на Наоми Кембъл, с когото се познават толкова добре, че нямат нужда от думи.\n                    \n                    \n                \r\nОт Vogue определят историята като такава за истинска жена и една блестяща, вечна икона.\n\r\nКадри от фотосесията можете да видите в галерията в ", "date": "2019.02.03", "title": "Наоми Кембъл и нейният свят извън прожекторите "}
{"url": "https://www.dnes.bg/notifikacii/2019/02/03/na-ulicata-romi-biha-i-obraha-diado-v-kazanlyk.401052", "text": "77-годишен мъж от Казанлък е нападнат, ограбен и бит от група роми, съобщи bTV.\r\nТой се прибирал към дома си с покупки, когато бил спрян от двама мъже под предлог, че му искат огънче.\r\nВъзрастният мъж е съборен на земята и пребит, а извършителите го обрали. \r\nВзели са му телефона, портфейла, торбата с покупките и дори фиша от тотото, който човекът току-що си бил пуснал. Нападателите са задържани от полицията.\r\n ", "date": "2019.02.03", "title": "На улицата: Роми биха и обраха дядо в Казанлък"}
{"url": "https://www.dnes.bg/index/2019/02/03/zaradi-brekzit-nisan-niama-da-proizvejda-djip-na-ostrova.401053", "text": "Японският автомобилостроител Нисан анулира плановете си за производство на нов джип във Великобритания и ще го прехвърли в Япония, нанасяйки нов удар на икономическите планове на британското правителство за периода след Брекзита, предаде ДПА.\r\nНисан обяви, че е анулирал плановете си да произвежда джипа Екс-трейл в завода си в североизточния английски град Съндърланд, където работят около 7000 души.\r\n\"Компанията реши да оптимизира инвестициите си в Европа като консолидира производството си на Екс-трейл в Кюшу, където е производственият център за този модел. Други бъдещи модели, които са планирани за производство в завода в Съндърланд, няма да бъдат засегнати\", се казва в изявление на компанията.\r\n                \n                \"След като Екс-трейл вече се произвежда в Япония, можем да съкратим инвестиционните си разходи\", каза председателят на управителния съвет на Нисан Европа Джанлука де Фики.\r\n\"Осъзнаваме, че това ще е разочароващо за нашия британски екип и партньори. Макар и решението да е взето по търговски причини, продължаващата неяснота около бъдещите отношения на Великобритания с ЕС не помага на компании като нашата да изготвят планове за бъдещето\", отбеляза той. (БТА)", "date": "2019.02.03", "title": "Заради Брекзит: Нисан няма да произвежда джип на Острова"}
{"url": "https://www.dnes.bg/notifikacii/2019/02/03/smelo-rodjyr-uotyrs-spasi-deca-ot-ujasa-na-voinata-v-siriia.401051", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фронтменът на \"Пинк Флойд\" – легендарният Роджър Уотърс, използва частния си самолет, за да спаси две деца, които през последните 4 години са живеели в контролирани от \"Ислямска държава\" райони на Сирия. \n\r\nВ раздираната от война, бомби, експлозии и разруха Сирия, 11-годишният Махмуд и 7-годишният Айуб Ферейра живеят в така наречения халифат на \"Ислямска държава\". Двете братчета от Тринидад и Тобаго са отведени там от баща им – боец в терористичната групировка. \n\r\nДвете момчета обаче се оказват изоставени на улицата. Те са настанени в лагер за семейства на убити или осъдени бойци на терористичната групировка. От преживения ужас децата са забравили дори името на майка си и пазят жив спомена за нея само чрез снимка. \n                \n                \r\nПравозащитна оргазнизация се заема със случая, но той се оказва доста сложен. Адвокат, който се заема с казуса и приятел на легендарния Роджър Уотърс, търси помощ от него. И той откликва веднага.\r\n\n\r\n ", "date": "2019.02.03", "title": "Смело: Роджър Уотърс спаси деца от ужаса на войната в Сирия"}
{"url": "https://www.dnes.bg/obshtestvo/2019/02/03/dyrvo-padna-vyrhu-lift-v-pamporovo-tri-jeni-postradaha.401037", "text": "Три жени са пострадали заради падналото дърво върху лифт в Пампорово, съобщава bTV.\r\nЕдна от скиорките е паднало от няколко метра, след като бор се стоварил върху въжетата, докато седалката минавала под него. Няма опасност за живота й.\r\nДруго 20-годишно момиче е само с натъртвания.\r\nИнцидентът блокира лифта за 3 часа, а причината е силният вятър, който съборил дървото. \r\nОчевидци разказват, че много хора са скачали. Някои оправдаха риска си с измръзване на крайниците и казаха, че след втория час вече не са можели да седят на едно място.\r\nОт \"Пампорово ООД\" казаха, че всеки ден се извършват обходи и изгнили дървета се отстраняват, но срещу природата нищо не може да се направи понякога\r\n ", "date": "2019.02.03", "title": "Дърво падна върху лифт в Пампорово, три жени пострадаха"}
{"url": "https://www.dnes.bg/politika/2019/02/03/valdis-dombrovskis-bylgariia-e-v-dobri-ikonomicheski-vremena.401029", "text": "Според комисарят за еврото и социалния диалог Валдис Домбровскис пред NOVA, България е в добри икономически времена. Той вярва, че решението дали страната ще влезе в Еврозоната, ще бъде взето до края на март. \r\n\"Въпросът дали България е готова за приемане на еврото обсъдих с българските власти по време на визитата си във вашата страна. Още през юни миналата година Европейската комисия публикува доклад, в който заключи, че България изпълнява всички критерии, с изключение на един - условията за обмен. Страната ви изпълнява фискалните критерии, тези, свързани с бюджетния баланс и публичния дълг, критерия за лихвения процент. Днес присъединяването на България към еврозоната означава присъединяване към банковия съюз. Ако всичко е в ход, решението за влизането на България в ERM II трябва да бъде взето до края на март”, заяви еврокомисарят за еврото Валдис Домбровскис. По думите му за приемане на еврото са нужни най-малко 3 години.\r\n                    \n                    \n                Той допълни, че еврото е валута, която би улеснила икономическия растеж в България.\r\n\"Тенденциите в Еврозоната и европейската икономика са за доста силен икономически растеж. Около 2 % растеж в по-голямата част на Европа. Имаме рекорден брой хора, които работя. Безработицата е на нива отпреди кризата. Навлязохме в седма година на икономически растеж. Ако трябва да обобщя, в добри икономически времена сме. Разбира се, не можем да се заблуждаваме, че този възход ще продължи вечно. Икономиката е циклична. След период на растеж идва лек спад, после пак растеж. Затова трябва да сме подготвени за следващия икономически шок”, каза още Валдис Домбровскис.\r\nСпоред него Brexit няма да окаже огромно влияние върху икономиката на Европейския съюз.", "date": "2019.02.03", "title": " Валдис Домбровскис: България е в добри икономически времена"}
{"url": "https://www.dnes.bg/vremeto/2019/02/03/prez-syrbiia-ili-albaniia-e-izbiagal-nikola-gruevski.401020", "text": "Македонската онлайн медия МКД проследи как Груевски е избягал от страната си и е отишъл в Унгария, съобщават от агенция \"Фокус\". \n\r\nСпоред информацията в унагрискя печат, Груевски, с помощта на сръбските власти е влязал в Сърбия с автомобил. Медията \"24.ху\" тъврди, че това със сигурност е станало със знанието на унгарските гранични служби, тъй като едва ли някой от неговия ранг би могъл да премине незабелязано. \r\nБившият македонски премиер е пристигнал в Будапеща в петък и е преспал в петзвезден хотел.\r\nПо повод на искането за политическо убежище, унгарските медии отбелязват, че като човек, който идва от страна, оценена като безопасна, той няма право да кандидатства за него в държава от ЕС. Те обаче подчертават, че за Груевски може да се направи изключение и припомнят, че правителството в Будапеща вече потвърди откриването на процедура по този въпрос. Тя трае около 60 дни, но в изключителни случаи може да е ускорена и до 15 дни. По закон лицето, което иска убежище, трябва да чака излизането на официалното решение в транзитната зона. Случаят \"Груевски“ обаче е различен, отбелязва унгарският сайт \"24.ху“.\r\n                \n                Според друга медия,  \"Хунгаритудей.ху\", обикновен македонски граждани не би могъл са полуми убежище при влязла в сила присъда. Това коментира експертът по въпросите за право на убежище Марта Падави.\r\nУнгарските медии напомнят, че с бягството си в Унгария Груевски е поставил Орбан в неудобна ситуация.\r\nУнгарският премиер е бил изправен пред избора дали да спазва европейските правила или да защитава Груевски, към когото Москва изразява нескрити симпатии. Те пишат също, че в отсъствието на официални реакции има западни политици, които в социалните мрежи изразяват своя позиция по казуса \"Груевски в Унгария“.\r\nВерсията на Груевски обаче е друга. Пред унгарската телевизия \"Сител\" той разказа своята страна на историята: \"От Македония заминах много просто, отидох в Албания, регистрирах се в унгарското посолство там, поисках политическо убежище. От съображения за сигурност, като бивш дългогодишен премиер, бях транспортиран до Унгария\", обясни Груевски.\r\n ", "date": "2019.02.03", "title": "През Сърбия или Албания е избягал Никола Груевски? "}
{"url": "https://www.dnes.bg/obshtestvo/2019/02/03/416-hil-v-germaniia-350-hil-v-turciia-kolko-sa-bylgarite-v-chujbina.401021", "text": "Колко са българите в чужбина?\r\nСпоред данните на Министерството на външните работи на Р. България е, които то е в отговор на запитване до сайта www.eurochicago.com,най-много са българските граждани в Германия - 416 хиляди, но за повечето от страните, където има по-големи български разселения, данните са видимо закръглени, съобщава БТА. Така например за Франция числото е 60-80 хиляди, за Австралия - 10-15 хиляди, за Нова Зеландия - 3-5 хиляди и пр.\r\nЗа Турция са посочени 350 хиляди, за САЩ - 300 хиляди, за Гърция също 300 хиляди, за Испания - 250 хиляди, за Великобритания - 200 хиляди, за Италия - 120 хиляди, за Канада - 70 хиляди, за Австрия - 35 хиляди, за Молдова - 31 хиляди, за Кипър - 25 хиляди, за Чехия също 25 хиляди, за Южна Африка - 20 хиляди, за Швейцария - 12 хиляди, за Норвегия - 7 хиляди, за ОАЕ - също 7 хиляди, за Малта - 6 хиляди, за Полша - 4 хиляди, за Йордания - хиляда и пр.\r\n                    \n                    \n                Ако сравним новополучените данни с данните отпреди седем години (след предишното запитване до МВнР), ще видим, че през 2011 г. броят на българските граждани в Германия е бил само 74 869, а сега числото е над 400 хиляди и това е доста повече от САЩ, Гърция и Испания.\r\nЗа 2011 г данните за Великобритания са 100 хиляди български граждани, за Франция - 30 хиляди, данните за Турция - 500 хиляди. Т.е., българските граждани във Великобритания са се увеличили за 7 години със 100 хиляди, тези във Франция с 30-50 хиляди, а тези в Турция са намалели със 150 хиляди. Данните за САЩ, за Гърция и за Испания са същите, както сега. Излиза, че за седем години няма никакви промени в броя на българските граждани в тези страни, което едва ли е така, се констатира в съобщението на eurochicago.com.\r\nОбщият брой на българските граждани по света, според данните за 2011 г., изпратени ни в началото на 2012 г. от МВнР, е бил 2 018 792. Ако съберем грубо приблизителните данни, изпратени ни сега по Закона за достъп до обществена информация (ЗДОИ), ще получим над 2 млн. и 417 хиляди български граждани извън България за 2018 г., твърди чикагският уебсайт и отбелязва, че според данните на МВнР българските емигранти по света са се увеличили с 400 хиляди за седем години.\r\nБългарскоезичната електронна медия посочва, че в писмото си до МВнР от 10 януари т.г. е включила и въпроси, зададени не по ЗДОИ, свързани с идеята да се направи преброяване на българските граждани извън България. По тази тема от МВнР засега не са изпратили отговори.\r\nСпоред някои източници, продължава eurochicago.com, населението на България, вече е под 7 млн. Тези над 2 млн. и 417 хиляди български граждани в чужбина са една значителна част от тях, при това повечето са в активна и работоспособна възраст. И тази твърде значителна част наши съграждани с избирателни права, нямат никакво институционално представителство в България, ако не броим 25-те служители в печално прославилата се Държавна агенция за българите в чужбина...\r\nНа втория въпрос, зададен по ЗДОИ, а именно за броя на българските дипломатически и консулски представителства по света и броя на служителите в тях, от МВнР са изпратили данни за служителите в задграничните представителства. Вижда се, че на много места те са по един или двама човека и не е ясно как успяват и да обслужат българите, и да свършат другата си дипломатическа дейност свързана с политическите, културни и бизнес контакти.\r\nОт данните на МВнР личи, че най-много български дипломатически представители има в Брюксел - 61 в Постоянното представителство на България в ЕС, 14 в представителството ни в НАТО и 10 в българското посолство в града. В Москва (Руска федерация) българските дипломатически служители са 32; 25 - в Истанбул (Турция); 20 в Атина (Гърция); 19 в Скопие (Р. Македония); по 18 в Белград (Сърбия) и Париж (Франция); по 17 в Анкара (Турция), Берлин (Германия) и Лондон (Великобритания); 15 във Вашингтон (САЩ); по 13 в Рим (Италия), Киев (Украйна) и Техеран (Иран); 12 в Женева (Швейцария); 11 в Солун (Гърция); по 10 в Букурещ (Румъния) и Хага (Нидерландия); по 9 в Мадрид (Испания), Пекин (Китай), Тирана (Албания), Кайро (Египет) и Бейрут (Ливан); по 8 в Будапеща (Унгария) и Сараево (Босна и Херцеговина), по 7 в Прага (Чехия), Кишинев (Молдова) и Страсбург; по 6 в Копенхаген (Дания), Токио (Япония), Прищина (Косово), Мюнхен (Германия), Одеса (Украйна), по 5 в Берн (Швейцария), Лисабон (Португалия) и др. В Ню Йорк има 15 души в постоянно представителство и още 5 - в генералното консулство. Във Виена (Австрия) има 13 души в посолството и още 8 в постоянно представителство.\r\nСпоред изпратените данни в Белгия има общо 85 български дипломатически представители. В Турция са общо 53 (25 в Истанбул, 17 в Анкара, 8 в Одрин и 3 в Бурса). В САЩ има общо 40 дипломатически служители (20 в Ню Йорк, 15 във Вашингтон, 3 в Чикаго и 2 в Лос Анжелос). В Руската федерация са общо 36 (32 в Москва и 4 в Санкт Петербург). В Гърция са общо 31 (20 в Атина и 11 в Солун). В Германия са общо 26 (17 в Берлин, 6 в Мюнхен и 3 във Франкфурт на Майн). В Р. Македония са общо 22 (18 в Скопие и 4 в Битоля). В Сърбия са общо 21 (18 в Белград и 3 в Ниш). В Украйна са общо 19 (13 в Киев и 6 в Одеса).\r\nЗа последните две години служителите на бившата ДС, понастоящем на работа във външното министерство на Република България, са намалели с двама - от 56 на 54, завършва публикацията си eurochicago.com.", "date": "2019.02.03", "title": "416 хил. в Германия, 350 хил. в Турция. Колко са българите в чужбина? "}
{"url": "https://www.dnes.bg/stranata/2019/02/03/slyncheva-nedelia-s-temperaturi-mejdu-12-i-17-gradusa.401022", "text": "Ще преобладава слънчево време с разкъсана средна и висока облачност.\r\nВ сутрешните часове в низините и котловините видимостта ще бъде намалена. Максималните температури през деня ще са предимно между 12 и 17 градуса, по-ниски ще са на места в Северозападна България.\r\nНад Черноморието ще преобладава слънчево време.\r\nМаксималните температури ще са от 12 градуса в северните до 17 градуса - в южните райони. Над планините ще е предимно слънчево, с разкъсана средна и висока облачност, но ще бъде доста ветровито. Максималната температура на височина 1200 метра ще е около 9 градуса, на 2000 метра - около 3 градуса.", "date": "2019.02.03", "title": "Слънчева неделя с температури между 12 и 17 градуса"}
{"url": "https://www.dnes.bg/usa/2019/02/03/idva-li-kraiat-na-tyrgovskata-voina-mejdu-sasht-i-kitai.401023", "text": "Президентите на САЩ и Китай Доналд Тръмп и Си Цзинпин може да се срещват във Виетнам в края на този месец за да сложат край на търговския спор между страните, пише днес \"Саут Чайна морнинг поуст\", цитиран от БТА\r\nСпоред хонконгският вестник, позоваващ се на своя източник, двамата държавни глави обмислят срещата да е на 27 и 28 февруари, тоест малко преди да изтече срокът на \"примирието\" в двустранната търговска война.\r\nПо-рано тази седмица Тръмп каза, че очаква среща със Си за намиране на изход от спора за митата- Той добави, че Си му е пратил послание, в което изразил желание проблемът да бъде решен преди 1 март. ", "date": "2019.02.03", "title": "Идва ли краят на търговската война между САЩ и Китай? "}
{"url": "https://www.dnes.bg/akoshtete-vqrvaite/2019/02/03/nai-myrzelivoto-neshto-koeto-praviat-zodiite.400920", "text": "Има моменти, в които всеки от нас си позволява да помързелува и просто има нужда да релаксира. Ето и кое е най-мързеливото нещо, което правят различните зодиакални знаци.\r\n\r\n \r\nНе са мързеливи, а напротив - винаги са ангажирани, в движение навън, вършат много неща, ходят на много събития. Мразят скуката. Най-мързеливото нещо, което може да направят, е да се обадят или да пишат съобщение на някой, който е в съседна стая.\r\n \r\n\r\n \r\nТе работят здраво и обичат да са ангажирани, но често се награждават с мързелуване и не изпитват вина за това. Редовно си поръчват храна онлайн и купуват нещо готово, за да не готвят и чистят после.\r\n \r\n\r\n \r\nБлизнаците са смес от енергия и мързел. Не понасят скуката, винаги трябва да опитват нови неща. Но заради натоварването, някой път имат нужда да презаредят и да починат. Най-често отменят планове и отлагат да свършат някаква работа.\r\n\r\n\r\n \r\nНе е типично да са мързеливи, но пък обичат да си стоят вкъщи. Предпочитат да поканят гости там, вместо да излязат на разходка, кино, заведение. Карат приятелите да идват у тях.\r\n \r\n\r\n \r\nЕнергични са и се занимават с доста неща. Почиват си и мързелуват, когато усетят, че са много уморени и трябва да се заредят с нови сили. Тогава молят приятели, близки, роднини, да свършат нещо, което самите те е трябвало да свършат. Използват помощ.\r\n \r\n\r\n \r\nНикак не са мързеливи. Много са организирани, отговорни, работливи. Работят и учат много, но понякога не им остават сили за ежедневни дейности - например, не си оправят леглото, не измиват веднага чиниите.\r\n \r\n\r\n \r\nОбичат да си мързелуват. Дори често съветват приятели и близки също да си починат и да не се натоварват толкова. Често седят цял ден по пижама, гледат филми, четат, хапват вкусотии.\r\n \r\n", "date": "2019.02.03", "title": "Най-мързеливото нещо, което правят зодиите"}
{"url": "https://www.dnes.bg/notifikacii/2019/02/03/ultimatumyt-izticha-koi-shte-upravliava-venecuela.401024", "text": "Днес изтича осемдневният краен срок за венецуелския президент Николас Мадуро, в който той трябва да обяви нови избори. Ако това не се случи до края на деня, Великобритания, Белгия, Германия, Испания, Португалия, Холандия и Франция са заявили, че ще признаят за президент на Венецуела опозиционния лидер Хуан Гуайдо, предадоха ДПА и Ройтерс, цитирани от БТА. \n\r\nМадуро заклейми искането на европейските държави като \"безочливо\" на митинг в Каракас и бе категоричен, че той е законният държавен глада на страната си. Неговият противник  Гуайдо пък се зарече, че народът ще остане на улиците, докато се бъде  извоювана свобода, временно правителство и нови честни избори за  президент.\r\n                \n                Но проправителствения митинг социалистът Мадуро се провикна: \"Вие искате избори? Вие искате предсрочни избори? Ще имаме парламентарни избори\". Митингът бе в чест на 20-годишнината от първото встъпване в длъжност като президент на покойния Уго Чавес.\r\nОпозиционният депутат Армандо Армас окачестви като поредната провокация идеята на Мадуро за предсрочни парламентарни избори. \"Мадуро не е президент и т.нар. Учредително събрание няма легитимност, няма стойност\", се казва в изявлението на депутата от Националното събрание (парламента). Подчиненият на Мадуро Върховен съд е обявил за незаконно Националното събрание, след което Мадури свика свое Учредително събрание, припомниха агенциите.\r\nТе отбелязаха, че позициите на Николас Мадуро се доразклатиха, след като вчера бе разпространено видео, в което един генерал от венецуелските ВВС изрази подкрепа за Хуан Гуайдо, провъзгласил се за временен държавен глада до произвеждането на избори. Генерал Франсиско Янес заяви, че \"90 на сто от армията не е с диктатора, а с народа на Венецуела, след което командването на въоръжените сили го заклейми като предател.", "date": "2019.02.03", "title": "Ултиматумът изтича: Кой ще управлява Венецуела? "}
{"url": "https://www.dnes.bg/akoshtete-vqrvaite/2019/02/03/koi-greshki-v-noseneto-na-belio-ni-razboliavat.400852", "text": "Всеки ден мислите какво да облечете. Подбирате внимателно цветовете и материите на дрехите си, за да изглеждате перфектно във всяка ситуация през напрегнатия ден. А отнасяте ли се със същата стриктност и към избора на бельо?\r\nБельото може да запази здравето в интимната ви област, но също така може и да го влоши. Затова е важен изборът, който правите.\r\nКои са грешките, които много жени допускат в избора и носенето на бельо, които крият риск за интимното здраве?\r\n\r\nЕстествените материи са най-подходящи в избора на бельо, тъй като дават възможност на кожата да диша, да се проветрява и не задържат влага. Носенето на бельо от изкуствени материи увеличава риска от бактериални и гъбични инфекции.\r\n                    \n                    \n                \r\nПрашките са вид бельо, който никой гинеколог няма да ви препоръча. Вероятността да пренесат бактерии от ануса към вагината е голяма.\r\n\r\nСтрува ви се секси, но не е здравословно. Бельото има важна предпазна функция. Ако не носите бельо под панталоните или полата си, навлизането на болестотворни микроорганизми е много вероятно и значително по-лесно.\r\n", "date": "2019.02.03", "title": "Кои грешки в носенето на бельо ни разболяват? "}
{"url": "https://www.dnes.bg/eu/2019/02/03/snejen-ad-v-italiia-lavina-zatvori-magistrala.401025", "text": "Близо 200 души бяха блокирани на магистрала в Италия след силния снеговалеж, който тормози цяла Европа. \r\nНад 12 часа бе затворен участъка от A22 край Алто Адидже, който минава през Италианските Алпи. Върху него падна лавина, но жертни и ранени няма. \r\nДруг участък от същата магистрала е блокиран край Бернеро и границата с Австрия. Колоната там е достигнала 16 километра, а причината е няколко коли с неподходящи гуми, които поднесли и катастрофирали.\r\nМножеството хора, които се наложило да изтърпят на пътя минусовите температури били спасени от органите на реда и пожарната. ", "date": "2019.02.03", "title": "Снежен ад в Италия. Лавина затвори магистрала"}
{"url": "https://www.dnes.bg/obshtestvo/2019/02/03/sreshtu-10-hil-evro-bojinov-se-zavryshta-v-levski.401026", "text": "Днес ще стане ясно дали Валери Божинов отново ще се върне в отбора на \"Левски\".\r\nИзпълнителният директор на \"сините\" и фтболистът ще проведат последната си среща днес, на която трябва да вземат решение. \n\r\nДвете страни вече са имали няколко разговора и почти всичко е уточнено. Остават малки детайли за изясняване, а ако всичко е по план, в понеделник Божинов трябва да замине за Кипър и да се присъедини към лагера на Левски, твърди \"Котаспорт\".\r\n32-годишният нападател никога не е криел пристрастията си към столичния гранд, но това не му попречи да им вкара 2 гола на \"Герена“ с екипа на врачани при оглушителното 3:1, с което Ботев развинти командата на Славиша Стоянович през есента.\n                    \n                    \n                \r\nБожинов се подготвя с новака в елита, като досега вкара 2 гола и записа асистенции по време на лагера в Турция.\n\r\nПреминаването му в Левски няма да донесе нито лев в касата на врачани, но ще остави приятни емоции от престоя на нападателя през последните 4 месеца.\n\r\nКолегите от \"България днес\" пък твърдят, че нападателят ще получава най-високата заплата в клуба, която вече ще бъде 10 000 евро.\r\n", "date": "2019.02.03", "title": "Срещу 10 хил. евро Божинов се завръща в Левски?"}
{"url": "https://www.dnes.bg/obshtestvo/2019/02/03/super-kameri-v-borbata-s-djigitite-na-pytia.401027", "text": "Борбата с джигитите по пътя става все по ожесточена. КАТ ще започне да използва нови супер модерни камери, съобщават от NOVA. \r\n23 устройства вече са монтирани в полицейските автомобили и дебнат за нарушители. Те могат да работят дори и в движение. Почти незабележими са, но не пропускат провинилите се шофьори, които след това получават \"честитки\". \r\n\"Автомобилът разполага с две камери. Едната е инсталирана на тавана колата, а другата е вградена в предната броня. В багажника има инсталирана самостоятелен компютър, който обработва наличната информация”, обясни Илия Георгиев, инспектор в Пътна полиция в ГД „Национална полиция”.\n\r\n В купето на патрулката има екран, на който в реално време се вижда пътят. Едното от нарушенията, което хваща камерата, е превишената скорост.\r\n                    \n                    \n                \"Патрулният автомобил се движи плътно вдясно, заснема средната и лявата лента. Определили сме, че максимално допустимата скорост за движение е 80 км/ч. Радарът на камерата е настроен да установява превишаване на скоростта от 105 км/ч нагоре”, каза още той. ", "date": "2019.02.03", "title": "\"Супер камери\" в борбата с джигитите на пътя"}
{"url": "https://www.dnes.bg/index/2019/02/03/nov-test-hvyrli-v-panika-avtomobilnite-kompanii.401028", "text": "Автомобилните гиганти са в шок, след като нов тест за измерване на вредните емисии и разхода на гориво спря от продажба вече готови нови модели.\r\nЧаст от производителите, сред които бяха Volkswagen Group, BMW и Renault, не успяха да покрият стандарта и бяха принудени да спрат вече готови модели, а това доведе до спад в продажбите и сериозни финансови загуби.\n\r\nПрез 2019 г. предстои втори етап от WLTP, който включва задължителен тест на изпарение (EVAP). Според директора по продажбите на Volkswagen Group – Кристиан Далхайм, всички нови двигатели и трансмисии на концерна ще трябва да преминат нови сертификационни процеси, за да се справят с теста.\n\r\n\"В сравнение с 2018 г. сме далеч по-уверени, че ще успеем да смекчим ефектите от втория етап, но въпреки това не изключваме възможността за въвеждане на временни ограничения на част от моделите ни през втората половина на тази година”, обясни Далхайм.\n                \n                \r\nОт Daimler също признаха, че имат доста малко време, за да се подготвят за новите тестове. Причината е, че окончателните изисквания са били обявени едва в края на ноември. \"Това си остава огромно предизвикателство за нас, но сега ще успеем да планираме нещата по-добре”, коментира шефът на продажбите на концерна – Брита Зеегер.\n\r\nНовият тест EVAP влиза в сила от 1 септември, като при него се измерват изпаренията, които се отделят от превозни средства с изключен двигагел. Целта е да се ограничи броя на летливите органични съединения под формата на бензинови пари, които излизат от автомобила за период от 48 часа.\n\r\nКогато превозното средство е паркирано, повишаването на температурата на околната среда и дори слънчевата радиация могат да доведат до изтичане на бензинови пари. Автомобилите имат система, която да улавя изпаренията, но тя е с ограничени абсорбиращи способности. В случая, това се отнася само за колите с бензинови мотори, тъй като при дизелите налягането е много ниско.\n\r\nОсвен това, при всички нови превозни средства ще бъдат измерени отработените газове на азотен оксид по време на експлоатация на пътя (RDE-NOx). Според новите стандарти, дизеловите автомобили няма да могат да отделят 2,1 пъти повече от лабораторния лимит или 168 милиграма на километър.\n\r\nНякои автомобилни компании обявиха, че са готови за новите тестове. В Opel, например, вече са взели всички мерки, за да може моделите да покрият изискванията. Алиансът PSA, който е собственик на германската компания, също е готов да посрещне новите сертификационни изпитания.\n\r\nИ от BMW Group обявиха, че не очакват проблеми с EVAP. Баварският производител е създал специален екип, който да се справи с предизвикателството, като всичко е планирано и са направени необходимите корекции.\r\n", "date": "2019.02.03", "title": "Нов тест хвърли в паника автомобилните компании"}
{"url": "https://www.dnes.bg/akoshtete-vqrvaite/2019/02/03/kakva-lichnost-se-krie-v-decata-vi-spored-rojdeniia-im-mesec.400943", "text": "Знаете ли, че в известна степен месецът на раждане разкрива личността ни? Тя се формира още от детските ни години. В следващите редове споделяме какво е характерно за децата родени в различните месеци в годината.\r\nВижте каква личност се крие във вашите деца.\r\n\r\nТези деца са по-щастливи като възрастни, отколкото през детските си години и сякаш на старини имат по-младежки дух. На тях им е по-трудно да се забавляват. Предпочитат да прекарват времето си в писане на домашното, отколкото в игри. За да бъдат успешни в живота ще се нуждаят от вашето насърчаване. Обикновено са отговорни и следват график. Амбициозни, скромни и трудолюбиви, рядко показват емоциите си.\r\n                    \n                    \n                \r\nТе са иноватори, енергични, бързо усвояват информацията. Учат се бързо от своите връстници, но ценят независимостта и могат да се покажат като непокорни. Към хората и животните проявяват щедрост, въпреки че понякога изглеждат студени и безразлични. Децата родени през февруари са романтици в по-късен етап от живота си. Обичат забавленията и са разточителни.\r\n", "date": "2019.02.03", "title": "Каква личност се крие в децата ви според рождения им месец? "}
{"url": "https://www.dnes.bg/televizia/2019/02/03/ubiecyt-na-giganti-lukas-lepri-pred-boec-bg.400911", "text": "Осемкратният световен шампион по бразилско джу джицу при черните колани Лукас Лепри, наричан \"Убиецът на гиганти\", даде ексклузивно интервю за предаването Boec.bg. То ще бъде излъчено тази вечер, неделя, от 19:00 часа. \n\r\nСпециално за зрителите на  той ще разкаже за успехите си като състезател и треньор. \n\r\nГост на Boec.bg на 3 февруари ще бъде и треньорът на женския национален отбор по борба Петър Касабов. Пред водещата Десислава Джерманска треньор №1 на България за 2018 година ще разкрие как се създават шампионки от световно ниво. \n\r\nЕкипът на единственото предаване за бойни спортове и изкуства в българския телевизионен ефир ще покаже на зрителите как протича подготовката на ММА боеца Калоян Колев дни преди участието му на SFC 7, където ще се изправи срещу Камен Георгиев в категория 93 кг.  \n                    \n                    \n                \r\nНа финала любителите на бойните спортове ще разберат какво символизират различните колани в киокушина според цвета. \n\r\n\n\r\n\r\n ", "date": "2019.02.03", "title": "Убиецът на гиганти Лукас Лепри пред Boec.bg"}
{"url": "https://www.dnes.bg/politika/2019/02/03/borisov-ostaviam-zaiajdaniiata-i-kompromatite-na-drugite.401030", "text": "\"Това което сме поели като ангажимент да направим сме го изпълнили.  Другите нямат какво да покажат, че са направили. Когато работим, все ще  ни намерят кусури някакви\", каза премиерът Бойко Борисов по време на откриването на цялостно реконструирания надлез над жп линията и бул. \"Славянски“ в Стара Загора.\n\r\n\"Първо да направим парковете, ако приходите вървят като миналата година и зала ще направим\", допълни още Борисов, цитиран от \"Фокус\". \n\r\n\"Нашата политика винаги е била да показваме какво сме направили. Паркът тук знаете какво беше, блоковете знаете какви бяха. Ако конфронтацията от политиците не се спре, ще пречи на всеки един след изборите. Всички политици да си мерят думите. Хората очаквате да им се дават нови и нови неща, които да ползват. Но нека покажат те какво са направили през годините. Така че аз не се вкарвам изобщо в тази тема. Хората очакват всеки ден да им се дават нови и нови неща, които да ползват - училища, детски градини, инфраструктура, култура и всичко останало. Оставям на другите - който иска да се заяжда, да прави компромати - ние всички избори сме ги минали в такава ситуация. Плащат на 50 души, излизат, викат, но нека да покажат те какво са направили през годините“, категоричен бе премиерът.", "date": "2019.02.03", "title": "Борисов: Оставям заяжданията и компроматите на другите!"}
{"url": "https://www.dnes.bg/sofia/2019/02/03/spirat-vodata-v-studentski-grad-utre.401031", "text": "На 4 февруари, понеделник, във връзка с монтаж на редуктор за управление на налягането в кв. \"Малинова долина\" – до бензиностанция  OMV, се налага спиране на водоподаването от 10:00 до 22:00 часа на клиентите на \"Софийска вода\", съобщиха от дружеството.\r\nТо ще засегне живеещите в района на:\r\nкв. \"Витоша\" - ул. \"Братя Чакрин\", ул. \"Слав Караславов\", ул. \"Константин Петканов\"\r\nжк. \"Студентски град\"\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Студентски град“ до бл. 32\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2019.02.03", "title": "Спират водата в Студентски град утре"}
{"url": "https://www.dnes.bg/eu/2019/02/03/v-pratka-s-kartofi-francuzi-otkriha-granata.401032", "text": "Необичайна добавка откриха француизи в пратка, внесена от Хонконг. В пакета те открили германска ръчна граната от Първата световна война с липсваш щифт, предаде Франс прес.\r\nВзривното устройство е открито вчера в завода \"Калби снакс\" и е обезвредено без проблеми.\r\n\"Гранатата беше в нестабилно състояние, защото е била с изваден щифт, но не е била избухнала\", заяви комисар Уилфред Уон Хо-хон.\r\nПолицията публикува видеозапис как сапьори поставят гранатата в канализация преди да я взривят.\r\nВзривното устройство е било широко осем сантиметра и е тежало един килограм.\r\nПолицията не съобщи точния географски произход на пратката картофи.\r\nСпоред историци гранатата е била изоставена в окоп през Първата световна война, който впоследствие е станал част от картофена нива, и е била събрана заедно с картофите.\r\nТова не е първи случай, в който в бившата британска колония се откриват стари боеприпаси, но обикновено става дума за американски бомби, пуснати върху превзетата от японците територия през Втората световна война. Хонконг е превзет от Япония през декември 1941 г. и е освободен през лятото на 1945 г.\n\r\nТериторията е била обсипана с бомби от САЩ в началото на Тихоокеанската военна кампания.\r\n ", "date": "2019.02.03", "title": "В пратка с картофи французи откриха... граната"}
{"url": "https://www.dnes.bg/obshtestvo/2019/02/03/desetoklasnicite-s-chetiri-maturi-ot-sledvashtata-godina.401033", "text": "Десетокласниците ще бъдат подложени на две задължителни и две матури по избор през следващата година.\r\n\"Времетраенето към момента, колегите, които работят върху модела се  ориентират в рамките на 90 минути\", съобщи Евгения Костадинова, директор  на Дирекция \"Съдържание в предучилищното и училищното образование\" пред  БНТ.\r\nЗадължителните матури ще са по български и математика, а тези по изобр - чужд език и информационни технологии. Изпитът по български ще е тест от  въпроси с избираем или свободен отговор, ще се създава и текст. По  математика изпитът също ще е тест с различни по вид задачи.\r\n  \r\nПо литература ще са дават само българските автори, изучавани от осми до десети клас. Чрез изпитите по желание пък учениците ще могат да получат сертификати за владеене на език и дигитални умения. На тестовете ще се пишат точки, които няма да се превръщат в оценки. \"Тези точки, резултатите им, ще бъдат записани в Удостоверението за завършен Първи гимназиален етап\", поясни Костадинова. В това удостоверение ще влизат още средноаритметичните оценки по предметите от осми, девети и десети клас.\n                    \n                    \n                \r\nИзключително важно е родители и ученици да знаят, че точките, получени на Националното външно оцеляване след 10-и клас и всички оценки по различните предмети, получени в 8-ми, 9-ти и 10-ти клас няма да влизат в дипломата за завършено средно образование.\n\r\nЗащо тогава е необходимо удостоверението за завършен Първи гимназиален етап в 10-и клас? С него учениците, които желаят ще могат да започнат работа - те са вече на 16 и образованието нататък не е задължително. Ако пожелаят обаче по-късно отново могат да се върнат в системата. \"Не бива обществото да остава с впечатлението, че приключването на 10-ти клас и получаване на Удостоверение за завършен първи етап е равно на средно образование и може директно да се продължи във висше образование - не, не може\", акцентира Евгения Костадинова.\r\n \r\n ", "date": "2019.02.03", "title": "Десетокласниците с четири матури от следващата година"}
{"url": "https://www.dnes.bg/akoshtete-vqrvaite/2019/02/03/5-priznaka-che-brakyt-vi-shte-se-poluchi.400941", "text": "Разводът е един от най-големите страхове, когато се стигне до встъпване в брак. Двойките неминуемо се питат вътрешно дали са направили правилния избор, дали всичко ще бъде наред в бъдеще. Дори да са сигурни, че са срещнали любовта на живота си, винаги има една малка капчица на съмнение, която се промъква в съзнанието.\r\nТова е напълно нормално. Съвместният живот поднася такива изненади, че човек не може да е сигурен в нищо. Но пък има някои ранни сигнали, появяващи се във връзката, които нашепват, че бракът ви ще бъде успешен и че сте открили вашата истинска половинка. Радвайте се! Ето ги и тях.\r\n\r\nЕдин от може би най-важните показатели за успеха на брака е приемането. Колкото по-отворени сте към различията си, толкова повече щастие ви очаква. Обикновено едно от нещата, които съсипва отношенията е стремежът на единия партньор да промени другия или взаимните нападки от страна и на двамата. Това е истински пагубно за брака в дългосрочен план.\r\n                    \n                    \n                \r\nКогато съпругът ви ви приема такива, каквито сте и обратно, следващата стъпка към щастието е безусловната любов. Тя вирее и се развива, когато няма обстоятелства, психически или емоционални, които да я сриват. Щом се обичате безгранично, имате нужда един от друг и не се чувствате добре, когато любимият ви е далеч от вас, това е добър признак на здрав съюз.\r\n", "date": "2019.02.03", "title": "5 признака, че бракът ви ще се получи "}
{"url": "https://www.dnes.bg/obshtestvo/2019/02/03/kubrat-pulev-v-dvuboi-no-ne-sreshtu-djoshua-a-robert-helenius.401035", "text": "Очевидно Антъни Джошуа ще почака за среща с Кубрат Пулев. Първо, българският боксьор ще се срещне с Роберт Хелениус. Това обяви боксовата медийна институция Вохгес обяви на страницата си в интернет.\n\r\nКобрата (26 победи, от които 13 с нокаут и 1 загуба) ще излезе срещу финландския гигант Хелениус (28 победи, от които 17 с нокаут и 2 загуби) на 23 март в зала \"Форум\" в Ингълууд, Калифорния.\n\r\nМачът в Вохгес обаче е със звездичка, което показва, че не всичко още е на 100 процента сигурно. Ако двете страни се договорят, то този двубой ще бъде подгряващ на реванша между световния шампион на WBC в категория супер перо между Мигел Берчелт и бившия шампион Франсиско Варгас.\n                    \n                    \n                \r\nПреди 15 дни промоутърът на Кобрата - Боб Аръм, каза пред ESPN, че срещата Пулев-Хелениус е била предвидена за 20 април като част от програмата на двубоя между Терънс Крауфорд и Амир Кан. \n\r\nВ края на януари мениджърът на Хелениус Маркус Сундман потвърди, че екипите на двамата боксьори водят преговори, но те все още не бяха постигнали споразумение. Сега обаче нещата май са към финализиране.\n\r\nПулев обяви официално, че следващият му мач ще е на 23 март в Калифорния, но не каза име на съперника. По всичко изглежда, че това ще бъде Роберт Хелениус.\r\n", "date": "2019.02.03", "title": "Кубрат Пулев в двубой, но не срещу Джошуа, а Роберт Хелениус"}
{"url": "https://www.dnes.bg/obshtestvo/2019/02/03/poredna-jertva-na-gripa-pochina-26-godishnata-elinka.401036", "text": "Грипът взе поредната си жертва. Заради белодробни усложнения в болницата в Пазарджик е издъхнала 26-годишната Елинка Зарова, съобщи .\r\nВ същто отделение преди три дни почина и бащата на младата жена. Докато лекарите се опитват да спасят живота на 55-годишния Самуил Заров, придружаващата го Елинка колабира пред погледа на медиците.\r\nТя незабавно е била приета в реанимацията на болницата в изключително тежко състояние.\r\nНаправените в специализирана лаборатория изследвания показват, че младата жена е болна от грип А/Н1, а двамата с баща и се разболяват около седмица преди да потърсят лекарска помощ в болницата, като през това време се самолекуват.\r\nИменно самолечението се оказва фатално.\r\nМладата жена оставя малко момиченце сираче.", "date": "2019.02.03", "title": "Поредна жертва на грипа. Почина 26-годишната Елинка"}
{"url": "https://www.dnes.bg/stranata/2019/02/03/ostava-toplo-i-utre-ot-vtornik-pak-ide-stud.401049", "text": "През следващото денонощие времето ще се задържи с разкъсана облачност, значителна над Западна България. През нощта вятърът ще отслабне, в много райони - и ще стихне. \r\nУтре в Дунавската равнина ще духа слаб запад-северозападен вятър. Минимални температури, в повечето райони, между 3 и 8 градуса; максимални - между 12 и 17 градуса, в северозападните райони - отново по-ниски, в София - около 10 градуса, според прогнозата на НИМХ-БАН.\r\nНад Черноморието ще преобладава слънчево време с разкъсана средна и висока облачност. В следобедните часове ще духа слаб югоизточен вятър. Максимални температури: между 11 и 16 градуса. Температурата на морската вода е 6-7 градуса. Вълнението на морето ще бъде 2-3 бала.\r\n                    \n                    \n                Над планините ще има разкъсана облачност, значителна над Рило-Родопската област. Ще духа слаб, по високите части - умерен, югоизточен вятър. Максимална температура на 1200 метра - около 9 градуса, на 2000 метра - около 4 градуса.\r\nАтмосферното налягане ще продължи да се повишава и ще бъде по-високо от средното за месеца.\r\nВъв вторник над Дунавската равнина ще преобладава облачно и мъгливо време, на отделни места е възможно и да преръми. Над останалата част от страната ще има разкъсана облачност, предимно висока. Вятърът ще бъде от изток, по-късно през деня в източните райони - от изток-североизток, и ще се усили. С него ще нахлува сравнително студен въздух и температурите ще започнат бързо да се понижават. \r\nПрез нощта срещу сряда от югозапад ще завали дъжд, в планините над 1000 м - сняг. В сряда превалявания от дъжд ще има в по-голямата част от страната, на повече места и повече като количество - в Южна България. \r\n ", "date": "2019.02.03", "title": "Остава топло и утре, от вторник пак иде студ"}
{"url": "https://www.dnes.bg/akoshtete-vqrvaite/2019/02/03/zodiite-s-maichinski-instinkt-kym-priiatelite.400952", "text": "Има хора, които са силни, надеждни и умеят да оцеляват при всякакви обстоятелства. Именно затова те лесно печелят уважението на всички от обкръжението си. Тези личности често поемат висшата фигура на „майката“ в своя социален кръг. Това не значи, че те са по-женствени, а по-скоро че са по-грижовни и състрадателни към близките си, че винаги са готови да дадат съвети или да помогнат с нещо на своите приятели.\n\r\nЕто и представителите на 6-те зодии, които най-често влизат в ролята на „майката“ в своя приятелски кръг:\n\r\n\n\r\nПредставителите на зодия Риби са състрадателни, искрени и чувствителни. Хората лесно им се доверяват и почти винаги са готови да им споделят мъката и проблемите си. Освен това Рибите са много всеотдайни към приятелите и семейството си. Това са хората, към които всички се обръщат за мъдър съвет или за рамо, на което да си поплачат.\n                    \n                    \n                \r\n\n\r\nВезните са тихите и скромни лидери в зодиака. Те винаги се опитват да обмислят ситуацията преди да действат. Именно заради този техен вътрешен баланс хората ги уважават много. Ако имате приятел от зодия Везни, значи знаете колко спокоен и последователен е той. Вероятно той отдавна е спечелил вашето доверие със своите интелект и разумна преценка.\r\nВижте кои са останалите в ", "date": "2019.02.03", "title": "Зодиите с майчински инстинкт към приятелите "}
{"url": "https://www.dnes.bg/obshtestvo/2019/02/03/shte-vodi-li-stanishev-listata-na-bsp-za-evrovota.401056", "text": "Лидерът на европейските социалисти и евродепутат от левицата Сергей Станишев не отговори еднозначно дали иска да води листата на БСП за предстоящите  евроизбори. \r\nТой допълни, че БСП при този вот постига по-слаби резултати  от другите избори – местни и парламентарни. По думите му това означава,  че не трябва да се създават вътрешнопартийни конфликти, а трябва да се  изведе силна програма и листа, която ще убеди хората да ги подкрепят.\r\n\"Аз съм водил много европейски кампании, знам къде са ни слабостите и  затова казах на Конгреса на БСП, при това изравняване на силите между  БСП и ГЕРБ, за да постигнем победа, трябва да знаем, че залогът е много  по-голям от тези 17 човека, които ще бъдат избрани. Залогът е дали ще се  отиде към предсрочни избори, какви ще бъдат нагласите за местните  избори, това е тест. Оттам ще тръгнат много процеси. Ние не бива да  излъчваме сигнали за спорове, всичко може да бъде направено умно, за да  се мобилизират нашите избиратели\", коментира евродепутатът в предаването „120 минути” на bTV.\r\n                    \n                    \n                Станишев подкрепи Елена Йончева и заяви, че ГЕРБ не могат да я победят в битката на тема корупция.\n\r\n\"На последния Конгрес на БСП призовах да я подкрепят. Познавам Елена и знам що за човек е, сигурен съм, че съдът ще се произнесе справедливо по този въпрос. Грешката на ГЕРБ е, че в продължение на 10 години водят битка с Елена Йончева на тема корупция, това е обречено на загуба за тях. Хората няма да им повярват\", коментира Станишев.\r\nЛидерът на европейските социалисти се тревожи за стила на правене на политика в България. \"Трябва да има остри сблъсъци по политики, но чисто човешки е добре да се спазва добрият тон, защото нашата политика започва да прилича на кръчмарска разправия, което само може да отврати хората\", каза той.\r\nСтанишев допълни, че евроизборите не са атрактивни за българските избиратели и не само, но хората трябва да започнат да се интересуват повече от процесите в Европа. Той посочи, че партията на европейските социалисти ще се бори за въвеждане на регулации над големите корпорации.", "date": "2019.02.03", "title": "Ще води ли Станишев листата на БСП за евровота? "}
{"url": "https://www.dnes.bg/stranata/2019/02/03/toplo-vreme-i-temperaturen-rekord-v-haskovo.401057", "text": "Абсолютен температурен рекорд бе регистриран в Хасково следобед днес, съобщиха от местната хидрометеорологична обсерватория. Живакът се качи до 18,0 градуса, което е най-високата стойност, откакто се правят измервания.\r\nДосега най-високи са били градусите през далечната 1912 година. Тогава термометърът е стигнал до 16,8 деления.\r\nЗа днешния рекорд една от причините е южният вятър, обясниха дежурните. За утре в региона се очакват минимални температури между 3 и 8 градуса и максимални между 12 и 17 градуса. Облачността ще е разкъсана, вятърът ще стихва.", "date": "2019.02.03", "title": "Топло време и температурен рекорд в Хасково"}
{"url": "https://www.dnes.bg/health/2019/02/03/koi-sa-nai-dobrite-zakuski-za-bremenni.400944", "text": "По време на бременност калорийният прием се увеличава в сравнение с периода преди зачеване. Бременната трябва да получава около 300-350 допълнителни калории на ден. Тя се нуждае от меню, което да ѝ осигурява разнообразно хранене, да ѝ доставя всички важни хранителни вещества, за да поддържа нормално тегло и енергийни нива.\r\nЗакуската, обядът и вечерята са задължителни, но какво може да хапвате между храненията, ако почувствате силен глад?\r\nВижте няколко здравословни идеи за леки закуски между храненията.\r\n\r\nЗа бременни жени най-добрите закуски между храненията са тези, които обединяват поне две групи храни. Приемайки протеини, фибри и здравословни мазнини, ще останете сити и енергични. Нарежете си 1/2 ябълка и я намажете с фъстъчено масло.\r\n                    \n                    \n                Може да замените ябълката като си намажете с масло един пълнозърнест сухар. За предпочитане е да ползвате фъстъчено масло, което да е био, без добавени овкусители. По желание може да го редувате с орехов, бадемов или сусамов тахан.\r\n\r\nБременната трябва да консумира всекидневно млечни продукти с ниско съдържание на мазнини, така че да се намали рискът от дефицит на калций. Обичате ли натурално кисело мляко? То е чудесно за закуска. Добавете към чаша от него 1-2 супени лъжици сурови смлени ядки, които ще ви осигурят протеини и фибри. По желание може да добавите и нарязани плодове или стафиди. Те ще ви помогнат да имате редовен стомах и да намалите риска от запек.\r\n", "date": "2019.02.03", "title": "Кои са най-добрите закуски за бременни? "}
{"url": "https://www.dnes.bg/mish-mash/2019/02/03/izpolzva-li-ni-facebook-i-zashto-vinagi-pecheli.401058", "text": "Трудно е да си спомним всички скандали с Фейсбук през 2018 г. - те ни заливаха непрекъснато един след друг. Затова вече дори не си правим труда да подлагаме на съмнение отрицателните новини, свързани със социалната мрежа. Защото отдавна сме наясно, че Фейсбук има своите “кирливи ризи”.\r\nИ също така вече сякаш автоматично приемаме за основателя и единствен собственик на Фейсбук Марк Зукърбърг, че той лъже още докато си отвори устата, пише в коментара си Фолкер Вебер, .\n\r\nФейсбук би могъл да върши толкова добри неща: да събира приятели, да прави света по-малък - и така всички да си живеят мирно в дигиталното село. Такава е и представата на Марк Зукърбърг. За съжаление, на практика нещата изглеждат различно: когато става въпрос да се защитят интересите на Фейсбук или тези на неговите потребители, винаги печели Фейсбук.\n                    \n                    \n                \r\n\n\r\nЗукърбърг се е превърнал в майстор на извъртането на правните регулации до такава степен, че лесно може да се измъкне от всяка ситуация. Още като първокурсник в Харвард той успява да се забърка в скандал заради използването на снимки на негови съученици за уебсайта „Facemash“ без тяхното изрично разрешение.\r\nДали Фейсбук наистина е негова идея или на по-старите му състуденти Камерън и Тайлър Уинкълвос и Дивия Нарендра, така и никога не бе изяснено.\n\r\nТова, което знаем днес, е че най-новата му идея е да свърже в една обща платформа услугите за безплатни съобщения на Фейсбук, Инстаграм и Уотсап. По този начин обаче той би нарушил условието, наложено му от ЕС при придобиването на Уотсап - а именно тези данни никога да не се комбинират.\n\r\nПопулярността на империята на Зукърбърг въпреки това не намалява. Светът днес се дели на две части: по-голямата, състояща се от интензивни потребители, които вече не могат да си представят живота без Уотсап, Инстаграм и Фейсбук, и много по-малката част на т.нар. “въздържатели“. “Да, цялото това наблюдение е отвратително, но как ще организираме живота си без Уотсап?\" или пък: \"Вече няма да влизам във Фейсбук, но всичките ми приятели са там\" - подобни извинения чуваме редовно.\n\r\n\n\r\nЛична ангажираност и участие - това е водещият принцип на Зукърбърг. Тъй като колкото повече потребители използват неговите платформи, толкова повече те се превръщат в продукти на компанията. Продукти, които могат да бъдат измерени и категоризирани, а след това продадени на действителните клиенти: рекламодатели в по-добрия случай и политически манипулатори в по-лошия. Фейсбук може би няма за основна цел да поляризира обществото, но въпреки това има съществен принос точно в тази посока.\r\n\n\r\n \r\n", "date": "2019.02.03", "title": "Използва ли ни Facebook и защо винаги печели?"}
{"url": "https://www.dnes.bg/stranata/2019/02/03/kritichno-e-systoianieto-na-deteto-padnalo-v-bolnica.401061", "text": "Състоянието на 2-годишното момченце, което падна от междустълбищна площадка в родилното отделение на болница \"Света Анна\" във Варна, остава критично. \nДетето е излязло от операция и е преведено отново в реанимацията на здравното заведение.\r\nЗа съжаление състоянието му остава критично, с опасност за живота. Това съобщи д-р Антон Станев – заместник-директор на здравното заведение, предаде БНР.\r\n\"Небрежност от наша страна е нямало, а как се е случило, най-вероятно полицията ще даде информация. Заради грипната епидемия свиждането е забранено, но дали е било на свиждане с родителите си, не знам, с двама души е било\", каза той.\r\nПо предварителни данни детето е било с родителите си на свиждане в родилното отделение, но засега от полицията не оповестяват подробности по инцидента. \r\nРазследването на случая е под ръководството на Районната прокуратура.", "date": "2019.02.03", "title": "Критично е състоянието на детето, паднало в болница"}
{"url": "https://www.dnes.bg/notifikacii/2019/02/03/maduro-moje-da-se-stigne-do-grajdanska-voina.401060", "text": "Възможно е да се стигне до гражданска война във Венецуела, намекна президентът Николас Мадуро в интервю за телевизия \"Ла Секста\", цитирано от ДПА.\n\nНикой не може да каже със сигурност какъв е рискът от подобен сценарий, заяви президентът в интервюто, което предстои да бъде излъчено тази вечер. \"Всичко зависи от степента на лудост и агресивност на северните империалисти (САЩ) и техните западни съюзници\", заяви Мадуро.\r\nОстават само няколко часа до изтичане на осемдневния краен срок, който седем страни от ЕС дадоха на Мадуро, за да обяви нови избори. Те заявиха, че след изтичането му ще признаят за президент опозиционния лидер Хуан Гуайдо, председател на парламента.\r\n                \n                \"Не приемаме ултиматуми от никого\", подчерта Мадуро в интервюто, коментирайки натиска на европейските страни.\r\nНа 23 януари Гуайдо се самообяви за временно изпълняващ длъжността президент. Той беше признат незабавно от САЩ и много други страни, припомня Ройтерс.\r\nНа 7 февруари в Монтевидео ще се състои първото заседание на контактната група за решаване на кризата във Венецуела, се казва в изявление на европейската дипломатическа служба, цитирано от ТАСС.\r\nВ него ще участват представители на осем страни от ЕС и четири латиноамерикански държави: Великобритания, Германия, Испания, Италия, Португалия, Франция, Холандия, Швеция, Боливия, Еквадор, Коста Рика и Уругвай.\r\nРешението за създаване на контактната група беше взето на срещата на външните министри на ЕС на 31 януари в Букурещ.", "date": "2019.02.03", "title": "Мадуро: Може да се стигне до гражданска война!"}
{"url": "https://www.dnes.bg/stranata/2019/02/03/dvijenieto-v-traianovi-vrata-v-edna-lenta-utre.401059", "text": "Движението в тунел \"Траянови врата\" в посока София ще e в една лента утре.\r\nОграничението ще бъде от 9.30 ч. до 15.30 ч. Движението ще се осъществява в изпреварващата лента поради ремонт на осветителната система, информираха от Агенция \"Пътна инфраструктура\".\r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация.\r\n \r\n ", "date": "2019.02.03", "title": "Движението в \"Траянови врата\" в една лента утре"}
{"url": "https://www.dnes.bg/zvezdi/2019/02/03/neveroiatnite-rekordi-na-zvezdite.400956", "text": "Знаем доста за професионалните им успехи, но можем само да гадаем какво значат имената на някои знаменитости за \"Книгата на рекордите на Гинес“.\n\r\n\n\r\nТой е един от най-трудолюбивите актьори в Холивуд. За година той взима участие в около четири филмови проекта. Така че не е учудващо, че на него принадлежи рекордът на актьор, чиито филми стават най-касови. При това Самюел много внимателно подбира проектите, в които да се включи и някак като че ли има нюх кои продукции ще имат успех сред зрителите. Да работят с Джаксън мечтаят много именити режисьори, пише OK Magazine.\n\r\n\n\r\nНеговото име също е включено в \"Книгата на рекордите на Гинес\". Дотам холивудската звезда не стига сам, а с помощта на своите фенове от Китай, които направили гигантска пощенска картичка от желязо, подписана от 5339 души. Робърт определено не очаквал такава изненада и споделя, че е бил много поласкан.\r\n                    \n                    \n                Вижте още по темата в", "date": "2019.02.03", "title": "Невероятните рекорди на звездите "}
{"url": "https://www.dnes.bg/notifikacii/2019/02/03/pyrvo-papsko-poseshtenie-v-rodnoto-miasto-na-isliama.401062", "text": "Папа Франциск пристигна тази вечер в Обединените арабски емирства. Той е първият глава на Католическата църква, който стъпва на Арабския полуостров - родното място на исляма, предадоха Франс прес и Асошиейтед прес.\r\nСамолетът на Светия отец кацна в Абу Даби малко преди 22 ч. местно време.\r\nПапата аржентинец написа в Туитър, че отива в ОАЕ \"като брат, за да напишем заедно страница от диалога и да изминем заедно пътищата на мира. Молете се за мен!\".\r\nПрограмата на Светия отец утре ще започне с визита в катедралата \"Свети Йосиф\" в Абу Даби, а след това той ще участва в междурелигиозен диалог с мюсюлмански духовници.\r\nПапата идва с послание за мир. \"Следя с голяма тревога кризата в Йемен. Населението е изтощено от дългия конфликт, много деца страдат от глад. Виковете на тези деца и родителите им се издигат към Бог\", каза папата преди да замине за емирствата.\r\n                \n                Той призова настоятелно страните в конфликта да изпълняват споразумението за прекратяване на огъня в пристанището Ходейда, откъдето се разпределя международната хуманитарна помощ, посочва АФП. (БТА)", "date": "2019.02.03", "title": "Първо папско посещение в родното място на исляма "}
{"url": "https://www.dnes.bg/zvezdi/2019/02/03/bedstvie-bebeto-na-petkanovi-sybira-fenove-v-instagram.400955", "text": "През седмицата Александра Богданска, по мъж Петканова, роди син. Само след няколко часа тя пусна и първата снимка на бебето. Майката, както си трябва – гримирана, в отлично настроение. Сякаш да потвърди максимата, че ако не покажеш бебето в социалните мрежи – то не се е родило.\n\r\nАлекс и Дани Петканови са много активни онлайн, дори и името на първия им наследник бе избрано от техните последователи в Instagram. Разбираемо е, най-вероятно именно оттам идват и голяма част от доходите им.\n\r\nНо някак ми се струва истинско бедствие още в първите часове след появата на Габриел да се появи и негов профил в социалната мрежа. Дано не се окажат прави част от коментиращите, че ще бъде следен всеки ден от неговото израстване с цел бъдещи приходи от реклама.\n                    \n                    \n                \r\nВъпреки че профилът е поверителен, само за няколко часа синът на Алекс и Дани се сдоби с над 1000 последователи.\n\r\nМоже да звучи старомодно, но щеше да звучи далеч по-нормално, ако семейство Петканови изживяваха голямата радост от появата на първото им дете офлайн...\r\nВижте още новини за звездите в ", "date": "2019.02.03", "title": "Бедствие: Бебето на Петканови събира фенове  в Instagram "}
{"url": "https://www.dnes.bg/politika/2019/02/03/mvf-napisa-po-byrzo-sblijavane-na-dohodite-s-tezi-v-es.401048", "text": "По-бързо сближаване на доходите у нас с тези на напредналите партньори от ЕС е посочено като основно политическо предизвикателство в доклад на редовната мисия на МВФ.\r\n\"В част от заключенията си те отбелязват, че икономическите резултати в България продължават да бъдат стабилни. Очаква се икономическият растеж да достигне 3.2% през 2018 г., безработицата да спадне до близо 5%, а текущата сметка да регистрира пореден значителен излишък. Перспективите за 2019 г. са сходни\", написа премиерът Бойко Борисов във Facebook по този повод.\r\nВ доклада също се отбелязва постигнатият напредък в реформите по Механизма за сътрудничество и проверка, включително чрез създаването на единна комисия за борба с корупцията и засилване на независимостта между съдиите и прокурорите.\r\n                    \n                    \n                От МВФ отбелязват още, че устойчивите реформи в образованието и здравеопазването и за преодоляване на затрудненията на пазара на труда ще спомогнат за забавяне на емиграцията и ще стимулират растежа на производителността.\r\nОт Фонда подкрепят мерките на правителството и смятат, че по-нататъшни усилия са необходими за укрепване на събираемостта на приходите. Съветваме да бъде направена оценка на капацитета на приходната администрация с цел разработване на цялостна стратегия за подобряване на ефикасността, пише в доклада.\r\n\"Има потенциал за повишаване на ефикасността на разходването на публични средства, особено по отношение на управлението на публичните инвестиции, предвид възприятието за изоставане по отношение на качеството на публичната инфраструктура в няколко области. За тази цел нашият съвет е да се разработят насоки за оценка на проекти и на критерии за избор на инвестиционни проекти, финансирани с национални средства\", посочват още от МВФ.\r\nСпоред емисарите има възможност за подобряване на системата на обществено здравеопазване, включително по отношение на покритието и ефикасността на разходването на средства.\r\n\"Здравеопазването е скъпоструващо на фона на резултатите, които постига, а доплащанията от страна на пациентите остават високи. Правителството предприема стъпки за повишаване на ефикасността при разходването на публични средства, които включват план за оптимизация на разходите за лекарства и въвеждането на електронно здравеопазване. В този контекст, ние считаме, че са необходими по-нататъшни усилия за укрепване на системата на доболничната помощ и профилактиката\", посочват от МВФ.", "date": "2019.02.03", "title": "МВФ написа: По-бързо сближаване на доходите с тези в ЕС!"}
{"url": "https://www.dnes.bg/notifikacii/2019/02/03/tereza-mei-reshena-da-ima-brekzit-na-29-mart.401050", "text": "Британският премиер Тереза Мей остава решена Брекзитът да настъпи на предвидената дата 29 март и да получи отстъпки от ЕС по условията на раздялата въпреки категоричния отказ на Брюксел да предоговаря споразумението, предаде Франс прес.\r\n\"Решена съм Брекзитът да се осъществи, и то навреме - на 29 март 2019 г.\", пише Мей в статия, публикувана във в. \"Сънди телеграф\".\nТака Мей отхвърли възможността от отлагане на Брекзита, което бе предложено от някои британски политически представители, включително външния министър Джереми Хънт и търговския министър Лиъм Фокс, за да има време за приемането на нормативните актове за осъществяването на Брекзита.\r\n                \n                Мей също заяви, че иска да намери \"прагматично решение\" за Брекзита, което да получи подкрепата на мнозинството депутати, след като в средата на януари Камарата на общините отхвърли с огромно мнозинство сключеното през ноември с ЕС споразумение по напускането на Великобритания.\r\nВъв вторник депутатите приеха внесена от консерватора Греъм Брейди и подкрепяна от правителството поправка, която иска алтернативни варианти на спорния \"предпазен механизъм\" за избягване на връщането на твърда граница между британската провинция Северна Ирландия и Република Ирландия.\r\nСлед това гласуване Тереза Мей каза, че иска да възобнови преговорите с ЕС, въпреки че европейците до момента твърдо отказват това.\r\n\"Когато отида отново в Брюксел, ще се боря за Великобритания и Северна Ирландия, ще съм въоръжена с нов мандат, с нови идеи и подновена решимост за договаряне на прагматично решение за Брекзита. Това ми е възложил парламентът\", пише Мей. (БТА)", "date": "2019.02.03", "title": "Тереза Мей решена да има Брекзит на 29 март"}
{"url": "https://www.dnes.bg/zvezdi/2019/02/03/naomi-kembyl-i-neiniiat-sviat-izvyn-projektorite.400954", "text": "Новият брой за месец март на британското издание Vogue идва с една корица, която планира да остане.\n\r\nНа нея е не коя да е, а Наоми Кембъл – един от най-успешните модели в света. Броят надниква в света на красавицата, разкривайки каква е нейната същност извън лъскавите корици и клюки.\n\r\nОт Vogue разкриват нейната лоялност и щедрост, приятел, който е изключително чувствителен, но носи в себе си борбен дух на истинска жена войн, която не би предала никога себе си.\n\r\nГлавният редактор на изданието я нарича \"последната от звездите от немите филми\", поставяйки я редом до Грета Гарбо и Марлене Дитрих.\n\r\nФотосесията към изданието е дело на Стивън Мейзъл – дългогодишен приятел на Наоми Кембъл, с когото се познават толкова добре, че нямат нужда от думи.\n                    \n                    \n                \r\nОт Vogue определят историята като такава за истинска жена и една блестяща, вечна икона.\n\r\nКадри от фотосесията можете да видите в галерията в ", "date": "2019.02.03", "title": "Наоми Кембъл и нейният свят извън прожекторите "}
{"url": "https://www.dnes.bg/notifikacii/2019/02/03/na-ulicata-romi-biha-i-obraha-diado-v-kazanlyk.401052", "text": "77-годишен мъж от Казанлък е нападнат, ограбен и бит от група роми, съобщи bTV.\r\nТой се прибирал към дома си с покупки, когато бил спрян от двама мъже под предлог, че му искат огънче.\r\nВъзрастният мъж е съборен на земята и пребит, а извършителите го обрали. \r\nВзели са му телефона, портфейла, торбата с покупките и дори фиша от тотото, който човекът току-що си бил пуснал. Нападателите са задържани от полицията.\r\n ", "date": "2019.02.03", "title": "На улицата: Роми биха и обраха дядо в Казанлък"}
{"url": "https://www.dnes.bg/rusia/2019/02/03/tejka-katastrofa-v-rusiia-sedem-dushi-zaginaha.401038", "text": "Тежка катастрофа отне живота на седем души, сред които четири деца. инцидентът е станал край руския град Калуга днес, съобщи ТАСС. По-рано бе съобщено за четирима загинали. Ранени са 31 души, които са откарани в болница.\r\nВ автобуса, потеглил от град Ярцево за Калуга, пътували 48 души, включително 33 деца.\r\nПо предварителни данни автобусът попаднал на хлъзгав участък от пътя и се преобърнал в канавката.\r\nДецата отивали на танцов конкурс в Калуга, съобщиха властите на Смоленска област.", "date": "2019.02.03", "title": "Тежка катастрофа в Русия, седем души загинаха"}
{"url": "https://www.dnes.bg/rusia/2019/02/03/putin-niama-da-izostavi-priiatelia-si-maduro.401041", "text": "Многомилиардната инвестиция в петролната индустрия на една бедна страна е важна, ала не и единствена причина за това, предаде \"Дойче веле\".  Руският президент - пламенен поддръжник на монетаризма и противник на печатането на пари с цел решаване на социални и политически проблеми, отдавна ще да е наясно до какво води инфлационната политика на Мадуро. Но дори и господарят на Кремъл трябва да разбере, че никое ЦРУ не би могло да „изнасили” венецуелската икономика, така както го направиха Уго Чавес и неговите наследници.\n\n\r\n\"Кремъл не изоставя приятелите си\"\n\r\nПарите, инвестирани от Роснефт в петролни проекти, никога няма да се изплатят. Ако някой някога е успял да се облагодетелства за своя сметка покрай венецуелските “командири”, така да бъде. Защото ако (и това става все по-вероятно) режимът във Венецуела падне, тогава Роснефт бързо ще бъде заменен от някой ExxonMobil.\n                    \n                    \n                \r\nЕдинствената възможност за спасяване едновременно както на венецуелската икономика, така и на режима на Мадуро, е да се назначи Антон Силуанов за вицепрезидент на страната и да се освободи от затвора Алексей Улюкаев, за да оглави след това в Каракас в министерството на финансите. Докато това не се случи - а то няма как да се случи - Мадуро ще продължи да води Венецуела към икономически крах.\n\r\nВъпреки това Москва няма да се отвърне от нея. В крайна сметка, още от изпращането на руските военновъздушни сили на помощ на Башар Асад през есента на 2015 г. Путин се смята за главен борец в света срещу политиката на Вашингтон за смяна на авторитарните режими. Преживял два Майдана в Украйна и \"Революцията на розите\" в Грузия, той реши никога повече да не се предава на американските \"демократи\". Близката победа в Сирия трябваше да го убеди, че това е правилната политика. А сега за него е много важно да докаже отново: \"Кремъл не изоставя приятелите си\". Сигурен съм, че тайните телефонни линии между Москва и Каракас са се нажежили от съвета: \"Не се предавай, Николас! Ако е необходимо, смажете ги с танкове! Нали ви осигурихме с Т-72? Виктор се уплаши в Киев и сега той живее във вила близо до Москва. Николас, и ти ли искаш половин година да гледаш снега през прозореца? Ако не искаш, действай с всички средства.\"\n\r\nЗа последен път Москва влезе в пряка конфронтация с Вашингтон в началото на 1970-те години, когато Леонид Брежнев се опита да превърне Чили във втора Куба, а от президента социалист и довереник на КГБ Салвадор Алиенде - в новия Фидел Кастро. След това САЩ помогнаха на чилийските военни, водени от генерал Аугусто Пиночет, да свалят Алиенде.\n\r\nКъм днешна дата режимът на Путин, който сам е изолиран и санкциониран, се противопоставя на Вашингтон без да има и една десета от ресурсите и световното влияние на Съветския съюз. Сирийските победители не познават пътя назад. А за повечето руснаци това, което се случва във Венецуела, е \"конфликт в една далечна страна между хора, за които не знаем нищо\". Мисля, че няма да останат за дълго в неведение.\n\r\n* Концепция, направлявала външната политика на САЩ и целяща недопускане на европейска колонизация в Северна и Южна Америка, бел.р.\r\n", "date": "2019.02.03", "title": "Путин няма да изостави приятеля си Мадуро"}
{"url": "https://www.dnes.bg/kino/2019/02/03/a-moje-li-hristos-da-se-vliubi-v-isus-me-obicha.399779", "text": "Проектът на Бог - човечеството явно върви към провал. В очакване на предстоящия апокалипсис, той връща Исус на Земята, за да провери станали ли са хората по добри. Плановете му, обаче се объркват след като синът Божи неочаквано се влюбва в Мари - току-щонапуснала годеника си пред брачния олтар.\r\nФилмът е \"Исус ме обича\" на режисьора Флориан Дейвид Фитц, който подхожда с ирония към религиозните канони, опитвайки се да ги съвмести в настоящите желания на хората. Главната му героиня Мари мечтае за перфектния мъж, но все попада на точния, като май най-неподходящия е именно палестинеца Йешуа.\r\nНемецът  Фитц върви по тънък лед, лесно разпукващ се за пуританите, заигравайки се с библейски епизоди. Светът е представен като параван на куклен театър, а в него бродят още Луцифер, миришещ на сяра, както и архангел Михаил, дошъл доброволно, за да преследва любовта си.\n                    \n                    \n                \r\nВ ролите ще видим Джесика Шварц, Флориан Дейвид Фитц, Хенри Хюбхен. Гледайте \"Исус ме обича\" на 3 февруари от 23.00 часа по телевизия .", "date": "2019.02.03", "title": "А може ли Христос да се влюби в \"Исус ме обича\""}
{"url": "https://www.dnes.bg/index/2019/02/03/benzinovite-dvigateli-sa-opasni-za-myjete.401040", "text": "Ако дизела замърсява въздуха, който дишаме, то учени установиха, че автомобилите с бензинови двигатели са опасни за здравето на мъжете, съобщава Journal of Sexual Medicine, цитиран от БТА\r\nСпециалисти от университета в Гуанчжоу, Китай, заключиха, че продължителното въздействие на автомобилните бензинови двигатели върху организма на мъжа може да предизвика бързо развитие на еректилна дисфункция.\r\nРолята на вредните емисии предстои да бъде изследвана, но експерименти с гризачи позволиха да се направи еднозначен извод - газовете от ауспусите са сред факторите, които отключват сериозно влошаване на здравето на екземплярите от мъжки пол.\r\nВ рамките на лабораторни тестове било констатирано, че 4-6-часовото въздействие на газовете от ауспуси върху организма на гризач от мъжки пол предизвиква еректилна дисфунция и проблеми с половите му органи.\r\n                \n                Същевременно у гризачите били регистрирани увеличаване на възпаленията на слизестата междуалвеоларна преграда и белодробна фиброза, както и изменения в тъканите на половите органи. Подобни изменения не били открити у плъхове, които не са били подложени на въздействието на газове от ауспуси. По мнението на учените, това свидетелства за вредите за здравето от автомобилите с бензинови двигатели.", "date": "2019.02.03", "title": "Бензиновите двигатели са опасни за мъжете? "}
{"url": "https://www.dnes.bg/obshtestvo/2019/02/03/bedstveno-polojenie-v-momina-klisura-most-moje-da-ruhne.401042", "text": "Опасен мост заплашва да се срути и да остави част от село Момина клисура откъсната от центъра на населеното място. Обявено е частично бедствено положение, съобщава \n\r\nМостът се руши, забранено е преминаването на автомобили по него, за да се избегнат трагични инциденти. \n\r\nЖители на Момина клисура заявиха пред екип на Bulgaria ON AIR, че мостът е в лошо състояние от много години и никой не обръща внимание. По думите им дори се е стигнало до падане на основите на съоръжението. \n\r\nХората се притесняват, че е правен ремонт само на горната част на моста, който според тях може да рухне всеки момент. На мнение са, че проектът е бил добър, а мостът - много здрав, но са изключително притеснени за основите на съоръжението.\n                    \n                    \n                \r\n\"Много отдавна ходим по мъките. Почти бяхме обявили гражданско неподчинение, щяхме да спираме влакове\", сподели един от жителите на Момина клисура.\n\r\nУтре ще се реши докога ще продължи бедственото положение в селото.", "date": "2019.02.03", "title": "Бедствено положение в Момина клисура - мост може да рухне"}
{"url": "https://www.dnes.bg/index/2019/02/03/shtedriiat-mysk-podariava-patentite-na-tesla-za-da-spasi-sveta.401043", "text": "Илон Мъск, отново воден от стремежа си да направи света едно по-хубаво и чисто място, реши да направи всички патенти на Tesla публично достъпни за всички, които имат желание да ги ползват, без да се налага да плащат такси. \n\r\nВ своя блог, футуристът заявява, че компанията му няма да предявява никакви патентни искове към онези, които използват  добросъвестно технологиите на Tesla.Това е удивителен жест в епоха,  когато компаниите защитават в своите граници всеки малък напредък в  технологията и често водят съдебни битки помежду си.\r\nИлон Мъск е категоричев, че мисли само за спасението на света от климатичните промени и прави всичко възможно за развитие на технологиите за електромобили.\n                \n                \r\nВ духа на движението за отворен код, Tesla дори е премахнала стената от патенти в лобито на централния си офис в Пало Алто, съобщава още шефът на компанията.\n\r\nНещо повече, Илон Мъск казва, че не вярва в патентите, полза от които извличат не изобретателите, а гигантските корпорации и техните юристи. Според него, патентите потискат и задушават прогреса.\r\nНо има и уловка. Всеки, който иска да ползва патента на Tesla, ала после продава колите си по-скъпо, ще бъде санкциониран.", "date": "2019.02.03", "title": "Щедрият Мъск подарява патентите на Tesla, за да спаси света"}
{"url": "https://www.dnes.bg/eu/2019/02/03/bezotgovorno-e-da-niama-pregovori-za-brexit.401044", "text": "Ще е безотговорно ЕС да откаже да възобнови преговорите по споразумението за Brexit, заяви британският министър на търговията Лиъм Фокс, предаде БТА.\n\r\nБританският премиер Тереза Мей е заявявала, че иска промени в споразумението, за да може то да бъде подкрепено от парламента. ЕС заяви, че споразумението не може да се предоговаря.\r\n\"Наистина ли казват, че предпочитат да не преговарят и да се стигне до ситуация без споразумение? В интерес на всички ни е да постигнем споразумение. ЕС да казва, че дори няма да го обсъждаме ми се струва доста безотговорно\", каза Фокс в интервю за Скай нюз.\r\nС по-малко от два месеца до датата на Brexit 29 март опозиционната Лейбъристка партия заяви, че сега е неизбежно правителството да поиска удължаване на срока за преговори по Член 50 от Лисабонския договор.\r\n                    \n                    \n                Фокс, който досега бе твърдо против отлагане на датата на Brexit, заяви, че удължаване на преговорите, защото не е било постигнато споразумение, няма да реши нищо, но ще е нещо съвсем различно, ако има споразумение и Великобритания просто се нуждае от повече време да приеме нужните закони за организирано напускане.\r\nТой е вторият британски министър, който допуска необходимостта от отлагане на датата на Brexit, след като вчера външният министър Джереми Хънт каза, че Великобритания може да има нужда от повече време за приемането на някои нормативни актове.\r\nФокс каза, че Великобритания ще се справи и с напускане на ЕС без споразумение, но че това няма да е в интересите на страната.", "date": "2019.02.03", "title": "Безотговорно е да няма преговори за Brexit"}
{"url": "https://www.dnes.bg/notifikacii/2019/02/03/dokazano-myjete-hyrkat-poveche-ot-jenite.401046", "text": "До сега всички вярваха, че мъжете хъркат повече от жените. Но последното проучване на Националната кралска болница Уши Нос Гърло във Великобритания показва друго. Представителките на нежния пол хъркат по-често от представителите на мъжкия, пише \"Дейли мейл\", цитиран от БТА.\r\nСпоред проучване , 34 процента от дамите в млада възраст хъркат тежко най-малко три пъти седмично. Този процент при мъжете се оказа 31%.\r\nЕксперти отдават увеличеното хъркане при жените на редица фактори. Сред тях те посочват затлъстяването, повишената консумация на алкохол и употребата на електронни цигари.\r\nСпоред специалиста Бик Котеча досега се считаше, че жените натрупват тлъстини благодарение на естрогена, предимно в областта на бедрата, таза и ханша. Но новите изследвания показват, че подобни запаси все по-често се оформят и в областта на врата. Това от своя страна предизвиква натиск върху въздухопроводите и затруднено дишане, водещо до хъркане.\r\n                \n                Има тенденция жените да пият все по-големи количества алкохол през последните 30-40 години. А алкохолът е мускулен релаксант и тъканите в гърлото се отпускат, което също предизвиква хъркане. Пушенето на обикновени и електронни цигари е доста разпространено сред представителките на нежния пол и може да предизвика възпаление на горните дихателни пътища със същия ефект. ", "date": "2019.02.03", "title": "Доказано! Мъжете хъркат повече от жените"}
{"url": "https://www.dnes.bg/stranata/2019/02/03/boriat-se-za-jivota-na-dete-padnalo-ot-visok-etaj-v-bolnica.401045", "text": "Лекарите в болницата във Варна се борят за живота на дете, след като то е паднало от висок етаж на сградата, съобщава БТА.\r\nИнцидентът е станал около 12 часа днес.\r\nНе са ясни какви са причините и обстоятелствата около него.\r\nДетето е с черепно-мозъчна травма и в изключително тежко състояние, съобщиха за БТА от МБАЛ \"Св. Анна\" в града.", "date": "2019.02.03", "title": "Борят се за живота на дете, паднало от висок етаж в болница"}
{"url": "https://www.dnes.bg/sofia/2019/02/03/na-skorost-myj-leti-po-okolovrystnoto-s-280-km-ch.401047", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДжигит профуча по Околовръстния път в София с 280 км/ч и не пропусна да се похвали в социалните мрежи.\r\nКлипът му обаче предизвика само възмущение, а не възхищение, тъй като ограничението на пътя там е 80 км/ч.\r\nВидеото е публикувано под името Уникален български тунинг GT-R I 900 к. с., а пост под него разкрива, че наскоро тунингованата кола има близо 900 конски сили под капака.\r\nДокато мъжът \"лети\" по пътя, от колоните в автомобила свири бясна чалга.\r\nШофьорът преминава на червено и нарича случайните пешеходци \"ненормалници\".", "date": "2019.02.03", "title": "На скорост: Мъж лети по Околовръстното с 280 км/ч "}
{"url": "https://www.dnes.bg/index/2019/02/03/zaradi-brekzit-nisan-niama-da-proizvejda-djip-na-ostrova.401053", "text": "Японският автомобилостроител Нисан анулира плановете си за производство на нов джип във Великобритания и ще го прехвърли в Япония, нанасяйки нов удар на икономическите планове на британското правителство за периода след Брекзита, предаде ДПА.\r\nНисан обяви, че е анулирал плановете си да произвежда джипа Екс-трейл в завода си в североизточния английски град Съндърланд, където работят около 7000 души.\r\n\"Компанията реши да оптимизира инвестициите си в Европа като консолидира производството си на Екс-трейл в Кюшу, където е производственият център за този модел. Други бъдещи модели, които са планирани за производство в завода в Съндърланд, няма да бъдат засегнати\", се казва в изявление на компанията.\r\n                \n                \"След като Екс-трейл вече се произвежда в Япония, можем да съкратим инвестиционните си разходи\", каза председателят на управителния съвет на Нисан Европа Джанлука де Фики.\r\n\"Осъзнаваме, че това ще е разочароващо за нашия британски екип и партньори. Макар и решението да е взето по търговски причини, продължаващата неяснота около бъдещите отношения на Великобритания с ЕС не помага на компании като нашата да изготвят планове за бъдещето\", отбеляза той. (БТА)", "date": "2019.02.03", "title": "Заради Брекзит: Нисан няма да произвежда джип на Острова"}
{"url": "https://www.dnes.bg/notifikacii/2019/02/03/smelo-rodjyr-uotyrs-spasi-deca-ot-ujasa-na-voinata-v-siriia.401051", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Фронтменът на \"Пинк Флойд\" – легендарният Роджър Уотърс, използва частния си самолет, за да спаси две деца, които през последните 4 години са живеели в контролирани от \"Ислямска държава\" райони на Сирия. \n\r\nВ раздираната от война, бомби, експлозии и разруха Сирия, 11-годишният Махмуд и 7-годишният Айуб Ферейра живеят в така наречения халифат на \"Ислямска държава\". Двете братчета от Тринидад и Тобаго са отведени там от баща им – боец в терористичната групировка. \n\r\nДвете момчета обаче се оказват изоставени на улицата. Те са настанени в лагер за семейства на убити или осъдени бойци на терористичната групировка. От преживения ужас децата са забравили дори името на майка си и пазят жив спомена за нея само чрез снимка. \n                \n                \r\nПравозащитна оргазнизация се заема със случая, но той се оказва доста сложен. Адвокат, който се заема с казуса и приятел на легендарния Роджър Уотърс, търси помощ от него. И той откликва веднага.\r\n\n\r\n ", "date": "2019.02.03", "title": "Смело: Роджър Уотърс спаси деца от ужаса на войната в Сирия"}
{"url": "https://www.dnes.bg/notifikacii/2019/02/03/trymp-ne-izkliuchva-voenna-sila-vyv-venecuela.401054", "text": "Възможно е САЩ да прибегнат до военна сила във Венецуела, заяви американският президент Доналд Тръмп в интервю, което ще бъде излъчено днес по телевизия Си Би Ес, предаде Ройтерс.\r\nТръмп отказа да отговори при какви условия може да се стигне до подобен сценарий, но подчерта, че такава възможност съществува. \nПрезидентът на САЩ съобщи също, че преди няколко месеца е отказал да се срещне с венецуелския президент Николас Мадуро, \"защото ситуацията вече беше стигнала прекалено далеч\".\r\n\"Това беше най-богатата страна в тази част на света, много важна част на света\", подчерта Тръмп. \"А сега виждате бедност, виждате страдания, виждате престъпност, виждате всичко, което се случва. Така че според мен процесът се развива - много, много, много големи, огромни протести\", добави президентът на САЩ.\r\n                \n                Десетки хиляди противници на Мадуро излязоха на улиците във Венецуела, за да протестират срещу неговото управление, припомня Ройтерс.\r\nЧислеността на американския военен контингент в Сирия е 2000 души, съобщи президентът на САЩ. Те започват да се изтеглят с установяването на контрол над територията на някогашния самозван халифат на Ислямска държава. Военните ще бъдат преместени в базата в Ирак, а някои ще се върнат в Америка, подчерта той, но отказа да представи график за изтеглянето им.\r\nСАЩ трябва да запазят военното си присъствие в Ирак, за да наблюдават Иран, който представлява проблем, добави Тръмп. Той подчерта, че не иска база за нанасяне на удари по иранска територия, а за наблюдение.\r\nПрезидентът на САЩ посочи, че базата в Ирак е струвала много скъпо, но има перфектно разположение, за да наблюдава целия Близък изток и не трябва да се премахва.\r\nВашингтон няма намерение да изтегля войските си от Южна Корея като част от споразумението със Северна Корея за денуклеаризация на Корейския полуостров, добави Тръмп. САЩ имат 40 000 военнослужещи в Южна Корея, чиято издръжка струва скъпо, но \"никога дори не съм обсъждал възможността за изтеглянето им\", увери той. (БТА)", "date": "2019.02.03", "title": "Тръмп не изключва военна сила във Венецуела"}
{"url": "https://www.dnes.bg/politika/2019/02/03/otklonenieto-na-turski-potok-shte-dovede-ruski-gaz-do-hyb-balkan.401055", "text": "Енергийният министър Теменужка Петкова заяви, че България ще строи отклонение от газопровода \"Турски поток\", което да доведе руски газ до хъб \"Балкан\".\r\nВ интервю за БНР тя уточни, че процедурата е в съответствие с европейските правила и че стремежът е да се запази ключовото място на България на газовата карта в Европа. Пазарният тест е проведен и е ангажиран на 100 процента както входният, така и изходният капацитет на тръбата, уточни министърът.\r\n\"В резултат на успеха на пазарния тест, \"Булгартрансгаз\" взе окончателно инвестиционно решение за реализацията на този проект и пристъпи към сключване на договори с участниците, които подадоха ангажиращи оферти в рамките на третата фаза на пазарния тест. Обществената поръчка е в ход и ние очакваме подаването на заявление за участие до 15 февруари. В началото на 2020 година проектът трябва да бъде въведен в експлоатация\", каза тя.\n                    \n                    \n                \r\nПроцедурата за избор на стратегически инвеститор за АЕЦ \"Белене\" също е в ход, работи се върху поканата, която да бъде разпратена до заявилите интерес компании от Китай, Франция включително и до конструктора на проекта \"Росатом\", интерес има и от \"Дженеръл електрик\".\r\nТази покана ще бъде публикувана в официален вестник на ЕС и още в два местни ежедневника.\r\n\"До края на февруари се надявам да бъде даден старт на процедурата. След това следват останалите етапи, през които тя трябва да премине. Тя ще бъде публична, прозрачна процедура. Тя ще даде възможност за участие на всички заинтересовани страни. Ако процедурата приключи успешно, това означава, че този проект е икономически жизнеспособен, че е налице необходимост от гарантиране на енергийната сигурност не само за България, но и за целия регион в резултат на неговото изграждане\", обясни Петкова и добави, че за да мине през всички етапи, ще е необходима около една година.\n\r\n\"Нашата амбиция и желание е българската държава, чрез Националната електрическа компания, да притежава блокираща квота в този проект, тъй като не бива да забравяме, че проектът се развива на територията на България и ядреният риск остава за държавата\", увери още Теменужка Петкова. \n\r\nЕнергийният министър посочи, че към настоящия момент разполагаме с два пазара - регулиран, на който са битовите потребители и малкият бизнес, и свободен пазар, на който е голямата индустрия. По думите й Българската независима електроенергийна борса работи и се развива много добре.\r\nПеткова бе категорична, че в нашия енергиен микс трябва да се запази производството на електрическа енергия от въглища. \"Няма как с лека ръка да се откажем от такъв тип мощности, защото това е пряко свързано с нашата енергийна сигурност и ние не можем да я подлагаме на риск\", категорична е тя.\r\nТеменужка Петкова увери, че язоврите, стопанисвани от НЕК, са в много добро техническо състояние: \"Непрекъснато се държи връзка с МОСВ по отношение на нивото на водите и когато е необходимо, се задействат механизми за това язовирите да се управляват по възможно най-добрия начин, така че да няма рискове\".\r\n ", "date": "2019.02.03", "title": "Отклонението на \"Турски поток\" ще доведе руски газ до хъб \"Балкан\""}
{"url": "https://www.dnes.bg/notifikacii/2019/02/03/11-ruski-moriaci-zadyrjani-s-9-tona-kokain.401039", "text": "11 руски моряци бяха задържани от полицията на Кабо Верде,събщава БТА. \r\nТе са заподозрени в контрабанден внос на над 9 тона кокаин.\r\nПо данни на агенция \"Новости\" корабът \"ESER\", плаващ под панамски флаг, е пътувал от Панама за мароканския град Танжер. Той е бил задържан в четвъртък след спиране в пристанищния град Прая, поради смъртта на член на екипажа.\r\nРуското посолство в западноафриканската островна държава отказа коментар. Корабът все още се намира в пристанището на Прая.\r\n ", "date": "2019.02.03", "title": "11 руски моряци задържани с 9 тона кокаин"}
{"url": "https://www.dnes.bg/sofia/2019/02/03/spirat-vodata-v-studentski-grad-utre.401031", "text": "На 4 февруари, понеделник, във връзка с монтаж на редуктор за управление на налягането в кв. \"Малинова долина\" – до бензиностанция  OMV, се налага спиране на водоподаването от 10:00 до 22:00 часа на клиентите на \"Софийска вода\", съобщиха от дружеството.\r\nТо ще засегне живеещите в района на:\r\nкв. \"Витоша\" - ул. \"Братя Чакрин\", ул. \"Слав Караславов\", ул. \"Константин Петканов\"\r\nжк. \"Студентски град\"\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Студентски град“ до бл. 32\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2019.02.03", "title": "Спират водата в Студентски град утре"}
{"url": "https://www.dnes.bg/vremeto/2019/02/03/prez-syrbiia-ili-albaniia-e-izbiagal-nikola-gruevski.401020", "text": "Македонската онлайн медия МКД проследи как Груевски е избягал от страната си и е отишъл в Унгария, съобщават от агенция \"Фокус\". \n\r\nСпоред информацията в унагрискя печат, Груевски, с помощта на сръбските власти е влязал в Сърбия с автомобил. Медията \"24.ху\" тъврди, че това със сигурност е станало със знанието на унгарските гранични служби, тъй като едва ли някой от неговия ранг би могъл да премине незабелязано. \r\nБившият македонски премиер е пристигнал в Будапеща в петък и е преспал в петзвезден хотел.\r\nПо повод на искането за политическо убежище, унгарските медии отбелязват, че като човек, който идва от страна, оценена като безопасна, той няма право да кандидатства за него в държава от ЕС. Те обаче подчертават, че за Груевски може да се направи изключение и припомнят, че правителството в Будапеща вече потвърди откриването на процедура по този въпрос. Тя трае около 60 дни, но в изключителни случаи може да е ускорена и до 15 дни. По закон лицето, което иска убежище, трябва да чака излизането на официалното решение в транзитната зона. Случаят \"Груевски“ обаче е различен, отбелязва унгарският сайт \"24.ху“.\r\n                \n                Според друга медия,  \"Хунгаритудей.ху\", обикновен македонски граждани не би могъл са полуми убежище при влязла в сила присъда. Това коментира експертът по въпросите за право на убежище Марта Падави.\r\nУнгарските медии напомнят, че с бягството си в Унгария Груевски е поставил Орбан в неудобна ситуация.\r\nУнгарският премиер е бил изправен пред избора дали да спазва европейските правила или да защитава Груевски, към когото Москва изразява нескрити симпатии. Те пишат също, че в отсъствието на официални реакции има западни политици, които в социалните мрежи изразяват своя позиция по казуса \"Груевски в Унгария“.\r\nВерсията на Груевски обаче е друга. Пред унгарската телевизия \"Сител\" той разказа своята страна на историята: \"От Македония заминах много просто, отидох в Албания, регистрирах се в унгарското посолство там, поисках политическо убежище. От съображения за сигурност, като бивш дългогодишен премиер, бях транспортиран до Унгария\", обясни Груевски.\r\n ", "date": "2019.02.03", "title": "През Сърбия или Албания е избягал Никола Груевски? "}
{"url": "https://www.dnes.bg/obshtestvo/2019/02/03/416-hil-v-germaniia-350-hil-v-turciia-kolko-sa-bylgarite-v-chujbina.401021", "text": "Колко са българите в чужбина?\r\nСпоред данните на Министерството на външните работи на Р. България е, които то е в отговор на запитване до сайта www.eurochicago.com,най-много са българските граждани в Германия - 416 хиляди, но за повечето от страните, където има по-големи български разселения, данните са видимо закръглени, съобщава БТА. Така например за Франция числото е 60-80 хиляди, за Австралия - 10-15 хиляди, за Нова Зеландия - 3-5 хиляди и пр.\r\nЗа Турция са посочени 350 хиляди, за САЩ - 300 хиляди, за Гърция също 300 хиляди, за Испания - 250 хиляди, за Великобритания - 200 хиляди, за Италия - 120 хиляди, за Канада - 70 хиляди, за Австрия - 35 хиляди, за Молдова - 31 хиляди, за Кипър - 25 хиляди, за Чехия също 25 хиляди, за Южна Африка - 20 хиляди, за Швейцария - 12 хиляди, за Норвегия - 7 хиляди, за ОАЕ - също 7 хиляди, за Малта - 6 хиляди, за Полша - 4 хиляди, за Йордания - хиляда и пр.\r\n                    \n                    \n                Ако сравним новополучените данни с данните отпреди седем години (след предишното запитване до МВнР), ще видим, че през 2011 г. броят на българските граждани в Германия е бил само 74 869, а сега числото е над 400 хиляди и това е доста повече от САЩ, Гърция и Испания.\r\nЗа 2011 г данните за Великобритания са 100 хиляди български граждани, за Франция - 30 хиляди, данните за Турция - 500 хиляди. Т.е., българските граждани във Великобритания са се увеличили за 7 години със 100 хиляди, тези във Франция с 30-50 хиляди, а тези в Турция са намалели със 150 хиляди. Данните за САЩ, за Гърция и за Испания са същите, както сега. Излиза, че за седем години няма никакви промени в броя на българските граждани в тези страни, което едва ли е така, се констатира в съобщението на eurochicago.com.\r\nОбщият брой на българските граждани по света, според данните за 2011 г., изпратени ни в началото на 2012 г. от МВнР, е бил 2 018 792. Ако съберем грубо приблизителните данни, изпратени ни сега по Закона за достъп до обществена информация (ЗДОИ), ще получим над 2 млн. и 417 хиляди български граждани извън България за 2018 г., твърди чикагският уебсайт и отбелязва, че според данните на МВнР българските емигранти по света са се увеличили с 400 хиляди за седем години.\r\nБългарскоезичната електронна медия посочва, че в писмото си до МВнР от 10 януари т.г. е включила и въпроси, зададени не по ЗДОИ, свързани с идеята да се направи преброяване на българските граждани извън България. По тази тема от МВнР засега не са изпратили отговори.\r\nСпоред някои източници, продължава eurochicago.com, населението на България, вече е под 7 млн. Тези над 2 млн. и 417 хиляди български граждани в чужбина са една значителна част от тях, при това повечето са в активна и работоспособна възраст. И тази твърде значителна част наши съграждани с избирателни права, нямат никакво институционално представителство в България, ако не броим 25-те служители в печално прославилата се Държавна агенция за българите в чужбина...\r\nНа втория въпрос, зададен по ЗДОИ, а именно за броя на българските дипломатически и консулски представителства по света и броя на служителите в тях, от МВнР са изпратили данни за служителите в задграничните представителства. Вижда се, че на много места те са по един или двама човека и не е ясно как успяват и да обслужат българите, и да свършат другата си дипломатическа дейност свързана с политическите, културни и бизнес контакти.\r\nОт данните на МВнР личи, че най-много български дипломатически представители има в Брюксел - 61 в Постоянното представителство на България в ЕС, 14 в представителството ни в НАТО и 10 в българското посолство в града. В Москва (Руска федерация) българските дипломатически служители са 32; 25 - в Истанбул (Турция); 20 в Атина (Гърция); 19 в Скопие (Р. Македония); по 18 в Белград (Сърбия) и Париж (Франция); по 17 в Анкара (Турция), Берлин (Германия) и Лондон (Великобритания); 15 във Вашингтон (САЩ); по 13 в Рим (Италия), Киев (Украйна) и Техеран (Иран); 12 в Женева (Швейцария); 11 в Солун (Гърция); по 10 в Букурещ (Румъния) и Хага (Нидерландия); по 9 в Мадрид (Испания), Пекин (Китай), Тирана (Албания), Кайро (Египет) и Бейрут (Ливан); по 8 в Будапеща (Унгария) и Сараево (Босна и Херцеговина), по 7 в Прага (Чехия), Кишинев (Молдова) и Страсбург; по 6 в Копенхаген (Дания), Токио (Япония), Прищина (Косово), Мюнхен (Германия), Одеса (Украйна), по 5 в Берн (Швейцария), Лисабон (Португалия) и др. В Ню Йорк има 15 души в постоянно представителство и още 5 - в генералното консулство. Във Виена (Австрия) има 13 души в посолството и още 8 в постоянно представителство.\r\nСпоред изпратените данни в Белгия има общо 85 български дипломатически представители. В Турция са общо 53 (25 в Истанбул, 17 в Анкара, 8 в Одрин и 3 в Бурса). В САЩ има общо 40 дипломатически служители (20 в Ню Йорк, 15 във Вашингтон, 3 в Чикаго и 2 в Лос Анжелос). В Руската федерация са общо 36 (32 в Москва и 4 в Санкт Петербург). В Гърция са общо 31 (20 в Атина и 11 в Солун). В Германия са общо 26 (17 в Берлин, 6 в Мюнхен и 3 във Франкфурт на Майн). В Р. Македония са общо 22 (18 в Скопие и 4 в Битоля). В Сърбия са общо 21 (18 в Белград и 3 в Ниш). В Украйна са общо 19 (13 в Киев и 6 в Одеса).\r\nЗа последните две години служителите на бившата ДС, понастоящем на работа във външното министерство на Република България, са намалели с двама - от 56 на 54, завършва публикацията си eurochicago.com.", "date": "2019.02.03", "title": "416 хил. в Германия, 350 хил. в Турция. Колко са българите в чужбина? "}
{"url": "https://www.dnes.bg/stranata/2019/02/03/slyncheva-nedelia-s-temperaturi-mejdu-12-i-17-gradusa.401022", "text": "Ще преобладава слънчево време с разкъсана средна и висока облачност.\r\nВ сутрешните часове в низините и котловините видимостта ще бъде намалена. Максималните температури през деня ще са предимно между 12 и 17 градуса, по-ниски ще са на места в Северозападна България.\r\nНад Черноморието ще преобладава слънчево време.\r\nМаксималните температури ще са от 12 градуса в северните до 17 градуса - в южните райони. Над планините ще е предимно слънчево, с разкъсана средна и висока облачност, но ще бъде доста ветровито. Максималната температура на височина 1200 метра ще е около 9 градуса, на 2000 метра - около 3 градуса.", "date": "2019.02.03", "title": "Слънчева неделя с температури между 12 и 17 градуса"}
{"url": "https://www.dnes.bg/usa/2019/02/03/idva-li-kraiat-na-tyrgovskata-voina-mejdu-sasht-i-kitai.401023", "text": "Президентите на САЩ и Китай Доналд Тръмп и Си Цзинпин може да се срещват във Виетнам в края на този месец за да сложат край на търговския спор между страните, пише днес \"Саут Чайна морнинг поуст\", цитиран от БТА\r\nСпоред хонконгският вестник, позоваващ се на своя източник, двамата държавни глави обмислят срещата да е на 27 и 28 февруари, тоест малко преди да изтече срокът на \"примирието\" в двустранната търговска война.\r\nПо-рано тази седмица Тръмп каза, че очаква среща със Си за намиране на изход от спора за митата- Той добави, че Си му е пратил послание, в което изразил желание проблемът да бъде решен преди 1 март. ", "date": "2019.02.03", "title": "Идва ли краят на търговската война между САЩ и Китай? "}
{"url": "https://www.dnes.bg/akoshtete-vqrvaite/2019/02/03/nai-myrzelivoto-neshto-koeto-praviat-zodiite.400920", "text": "Има моменти, в които всеки от нас си позволява да помързелува и просто има нужда да релаксира. Ето и кое е най-мързеливото нещо, което правят различните зодиакални знаци.\r\n\r\n \r\nНе са мързеливи, а напротив - винаги са ангажирани, в движение навън, вършат много неща, ходят на много събития. Мразят скуката. Най-мързеливото нещо, което може да направят, е да се обадят или да пишат съобщение на някой, който е в съседна стая.\r\n \r\n\r\n \r\nТе работят здраво и обичат да са ангажирани, но често се награждават с мързелуване и не изпитват вина за това. Редовно си поръчват храна онлайн и купуват нещо готово, за да не готвят и чистят после.\r\n \r\n\r\n \r\nБлизнаците са смес от енергия и мързел. Не понасят скуката, винаги трябва да опитват нови неща. Но заради натоварването, някой път имат нужда да презаредят и да починат. Най-често отменят планове и отлагат да свършат някаква работа.\r\n\r\n\r\n \r\nНе е типично да са мързеливи, но пък обичат да си стоят вкъщи. Предпочитат да поканят гости там, вместо да излязат на разходка, кино, заведение. Карат приятелите да идват у тях.\r\n \r\n\r\n \r\nЕнергични са и се занимават с доста неща. Почиват си и мързелуват, когато усетят, че са много уморени и трябва да се заредят с нови сили. Тогава молят приятели, близки, роднини, да свършат нещо, което самите те е трябвало да свършат. Използват помощ.\r\n \r\n\r\n \r\nНикак не са мързеливи. Много са организирани, отговорни, работливи. Работят и учат много, но понякога не им остават сили за ежедневни дейности - например, не си оправят леглото, не измиват веднага чиниите.\r\n \r\n\r\n \r\nОбичат да си мързелуват. Дори често съветват приятели и близки също да си починат и да не се натоварват толкова. Често седят цял ден по пижама, гледат филми, четат, хапват вкусотии.\r\n \r\n", "date": "2019.02.03", "title": "Най-мързеливото нещо, което правят зодиите"}
{"url": "https://www.dnes.bg/notifikacii/2019/02/03/ultimatumyt-izticha-koi-shte-upravliava-venecuela.401024", "text": "Днес изтича осемдневният краен срок за венецуелския президент Николас Мадуро, в който той трябва да обяви нови избори. Ако това не се случи до края на деня, Великобритания, Белгия, Германия, Испания, Португалия, Холандия и Франция са заявили, че ще признаят за президент на Венецуела опозиционния лидер Хуан Гуайдо, предадоха ДПА и Ройтерс, цитирани от БТА. \n\r\nМадуро заклейми искането на европейските държави като \"безочливо\" на митинг в Каракас и бе категоричен, че той е законният държавен глада на страната си. Неговият противник  Гуайдо пък се зарече, че народът ще остане на улиците, докато се бъде  извоювана свобода, временно правителство и нови честни избори за  президент.\r\n                \n                Но проправителствения митинг социалистът Мадуро се провикна: \"Вие искате избори? Вие искате предсрочни избори? Ще имаме парламентарни избори\". Митингът бе в чест на 20-годишнината от първото встъпване в длъжност като президент на покойния Уго Чавес.\r\nОпозиционният депутат Армандо Армас окачестви като поредната провокация идеята на Мадуро за предсрочни парламентарни избори. \"Мадуро не е президент и т.нар. Учредително събрание няма легитимност, няма стойност\", се казва в изявлението на депутата от Националното събрание (парламента). Подчиненият на Мадуро Върховен съд е обявил за незаконно Националното събрание, след което Мадури свика свое Учредително събрание, припомниха агенциите.\r\nТе отбелязаха, че позициите на Николас Мадуро се доразклатиха, след като вчера бе разпространено видео, в което един генерал от венецуелските ВВС изрази подкрепа за Хуан Гуайдо, провъзгласил се за временен държавен глада до произвеждането на избори. Генерал Франсиско Янес заяви, че \"90 на сто от армията не е с диктатора, а с народа на Венецуела, след което командването на въоръжените сили го заклейми като предател.", "date": "2019.02.03", "title": "Ултиматумът изтича: Кой ще управлява Венецуела? "}
{"url": "https://www.dnes.bg/akoshtete-vqrvaite/2019/02/03/koi-greshki-v-noseneto-na-belio-ni-razboliavat.400852", "text": "Всеки ден мислите какво да облечете. Подбирате внимателно цветовете и материите на дрехите си, за да изглеждате перфектно във всяка ситуация през напрегнатия ден. А отнасяте ли се със същата стриктност и към избора на бельо?\r\nБельото може да запази здравето в интимната ви област, но също така може и да го влоши. Затова е важен изборът, който правите.\r\nКои са грешките, които много жени допускат в избора и носенето на бельо, които крият риск за интимното здраве?\r\n\r\nЕстествените материи са най-подходящи в избора на бельо, тъй като дават възможност на кожата да диша, да се проветрява и не задържат влага. Носенето на бельо от изкуствени материи увеличава риска от бактериални и гъбични инфекции.\r\n                    \n                    \n                \r\nПрашките са вид бельо, който никой гинеколог няма да ви препоръча. Вероятността да пренесат бактерии от ануса към вагината е голяма.\r\n\r\nСтрува ви се секси, но не е здравословно. Бельото има важна предпазна функция. Ако не носите бельо под панталоните или полата си, навлизането на болестотворни микроорганизми е много вероятно и значително по-лесно.\r\n", "date": "2019.02.03", "title": "Кои грешки в носенето на бельо ни разболяват? "}
{"url": "https://www.dnes.bg/eu/2019/02/03/snejen-ad-v-italiia-lavina-zatvori-magistrala.401025", "text": "Близо 200 души бяха блокирани на магистрала в Италия след силния снеговалеж, който тормози цяла Европа. \r\nНад 12 часа бе затворен участъка от A22 край Алто Адидже, който минава през Италианските Алпи. Върху него падна лавина, но жертни и ранени няма. \r\nДруг участък от същата магистрала е блокиран край Бернеро и границата с Австрия. Колоната там е достигнала 16 километра, а причината е няколко коли с неподходящи гуми, които поднесли и катастрофирали.\r\nМножеството хора, които се наложило да изтърпят на пътя минусовите температури били спасени от органите на реда и пожарната. ", "date": "2019.02.03", "title": "Снежен ад в Италия. Лавина затвори магистрала"}
{"url": "https://www.dnes.bg/obshtestvo/2019/02/03/sreshtu-10-hil-evro-bojinov-se-zavryshta-v-levski.401026", "text": "Днес ще стане ясно дали Валери Божинов отново ще се върне в отбора на \"Левски\".\r\nИзпълнителният директор на \"сините\" и фтболистът ще проведат последната си среща днес, на която трябва да вземат решение. \n\r\nДвете страни вече са имали няколко разговора и почти всичко е уточнено. Остават малки детайли за изясняване, а ако всичко е по план, в понеделник Божинов трябва да замине за Кипър и да се присъедини към лагера на Левски, твърди \"Котаспорт\".\r\n32-годишният нападател никога не е криел пристрастията си към столичния гранд, но това не му попречи да им вкара 2 гола на \"Герена“ с екипа на врачани при оглушителното 3:1, с което Ботев развинти командата на Славиша Стоянович през есента.\n                    \n                    \n                \r\nБожинов се подготвя с новака в елита, като досега вкара 2 гола и записа асистенции по време на лагера в Турция.\n\r\nПреминаването му в Левски няма да донесе нито лев в касата на врачани, но ще остави приятни емоции от престоя на нападателя през последните 4 месеца.\n\r\nКолегите от \"България днес\" пък твърдят, че нападателят ще получава най-високата заплата в клуба, която вече ще бъде 10 000 евро.\r\n", "date": "2019.02.03", "title": "Срещу 10 хил. евро Божинов се завръща в Левски?"}
{"url": "https://www.dnes.bg/obshtestvo/2019/02/03/super-kameri-v-borbata-s-djigitite-na-pytia.401027", "text": "Борбата с джигитите по пътя става все по ожесточена. КАТ ще започне да използва нови супер модерни камери, съобщават от NOVA. \r\n23 устройства вече са монтирани в полицейските автомобили и дебнат за нарушители. Те могат да работят дори и в движение. Почти незабележими са, но не пропускат провинилите се шофьори, които след това получават \"честитки\". \r\n\"Автомобилът разполага с две камери. Едната е инсталирана на тавана колата, а другата е вградена в предната броня. В багажника има инсталирана самостоятелен компютър, който обработва наличната информация”, обясни Илия Георгиев, инспектор в Пътна полиция в ГД „Национална полиция”.\n\r\n В купето на патрулката има екран, на който в реално време се вижда пътят. Едното от нарушенията, което хваща камерата, е превишената скорост.\r\n                    \n                    \n                \"Патрулният автомобил се движи плътно вдясно, заснема средната и лявата лента. Определили сме, че максимално допустимата скорост за движение е 80 км/ч. Радарът на камерата е настроен да установява превишаване на скоростта от 105 км/ч нагоре”, каза още той. ", "date": "2019.02.03", "title": "\"Супер камери\" в борбата с джигитите на пътя"}
{"url": "https://www.dnes.bg/index/2019/02/03/nov-test-hvyrli-v-panika-avtomobilnite-kompanii.401028", "text": "Автомобилните гиганти са в шок, след като нов тест за измерване на вредните емисии и разхода на гориво спря от продажба вече готови нови модели.\r\nЧаст от производителите, сред които бяха Volkswagen Group, BMW и Renault, не успяха да покрият стандарта и бяха принудени да спрат вече готови модели, а това доведе до спад в продажбите и сериозни финансови загуби.\n\r\nПрез 2019 г. предстои втори етап от WLTP, който включва задължителен тест на изпарение (EVAP). Според директора по продажбите на Volkswagen Group – Кристиан Далхайм, всички нови двигатели и трансмисии на концерна ще трябва да преминат нови сертификационни процеси, за да се справят с теста.\n\r\n\"В сравнение с 2018 г. сме далеч по-уверени, че ще успеем да смекчим ефектите от втория етап, но въпреки това не изключваме възможността за въвеждане на временни ограничения на част от моделите ни през втората половина на тази година”, обясни Далхайм.\n                \n                \r\nОт Daimler също признаха, че имат доста малко време, за да се подготвят за новите тестове. Причината е, че окончателните изисквания са били обявени едва в края на ноември. \"Това си остава огромно предизвикателство за нас, но сега ще успеем да планираме нещата по-добре”, коментира шефът на продажбите на концерна – Брита Зеегер.\n\r\nНовият тест EVAP влиза в сила от 1 септември, като при него се измерват изпаренията, които се отделят от превозни средства с изключен двигагел. Целта е да се ограничи броя на летливите органични съединения под формата на бензинови пари, които излизат от автомобила за период от 48 часа.\n\r\nКогато превозното средство е паркирано, повишаването на температурата на околната среда и дори слънчевата радиация могат да доведат до изтичане на бензинови пари. Автомобилите имат система, която да улавя изпаренията, но тя е с ограничени абсорбиращи способности. В случая, това се отнася само за колите с бензинови мотори, тъй като при дизелите налягането е много ниско.\n\r\nОсвен това, при всички нови превозни средства ще бъдат измерени отработените газове на азотен оксид по време на експлоатация на пътя (RDE-NOx). Според новите стандарти, дизеловите автомобили няма да могат да отделят 2,1 пъти повече от лабораторния лимит или 168 милиграма на километър.\n\r\nНякои автомобилни компании обявиха, че са готови за новите тестове. В Opel, например, вече са взели всички мерки, за да може моделите да покрият изискванията. Алиансът PSA, който е собственик на германската компания, също е готов да посрещне новите сертификационни изпитания.\n\r\nИ от BMW Group обявиха, че не очакват проблеми с EVAP. Баварският производител е създал специален екип, който да се справи с предизвикателството, като всичко е планирано и са направени необходимите корекции.\r\n", "date": "2019.02.03", "title": "Нов тест хвърли в паника автомобилните компании"}
{"url": "https://www.dnes.bg/politika/2019/02/03/valdis-dombrovskis-bylgariia-e-v-dobri-ikonomicheski-vremena.401029", "text": "Според комисарят за еврото и социалния диалог Валдис Домбровскис пред NOVA, България е в добри икономически времена. Той вярва, че решението дали страната ще влезе в Еврозоната, ще бъде взето до края на март. \r\n\"Въпросът дали България е готова за приемане на еврото обсъдих с българските власти по време на визитата си във вашата страна. Още през юни миналата година Европейската комисия публикува доклад, в който заключи, че България изпълнява всички критерии, с изключение на един - условията за обмен. Страната ви изпълнява фискалните критерии, тези, свързани с бюджетния баланс и публичния дълг, критерия за лихвения процент. Днес присъединяването на България към еврозоната означава присъединяване към банковия съюз. Ако всичко е в ход, решението за влизането на България в ERM II трябва да бъде взето до края на март”, заяви еврокомисарят за еврото Валдис Домбровскис. По думите му за приемане на еврото са нужни най-малко 3 години.\r\n                    \n                    \n                Той допълни, че еврото е валута, която би улеснила икономическия растеж в България.\r\n\"Тенденциите в Еврозоната и европейската икономика са за доста силен икономически растеж. Около 2 % растеж в по-голямата част на Европа. Имаме рекорден брой хора, които работя. Безработицата е на нива отпреди кризата. Навлязохме в седма година на икономически растеж. Ако трябва да обобщя, в добри икономически времена сме. Разбира се, не можем да се заблуждаваме, че този възход ще продължи вечно. Икономиката е циклична. След период на растеж идва лек спад, после пак растеж. Затова трябва да сме подготвени за следващия икономически шок”, каза още Валдис Домбровскис.\r\nСпоред него Brexit няма да окаже огромно влияние върху икономиката на Европейския съюз.", "date": "2019.02.03", "title": " Валдис Домбровскис: България е в добри икономически времена"}
{"url": "https://www.dnes.bg/akoshtete-vqrvaite/2019/02/03/kakva-lichnost-se-krie-v-decata-vi-spored-rojdeniia-im-mesec.400943", "text": "Знаете ли, че в известна степен месецът на раждане разкрива личността ни? Тя се формира още от детските ни години. В следващите редове споделяме какво е характерно за децата родени в различните месеци в годината.\r\nВижте каква личност се крие във вашите деца.\r\n\r\nТези деца са по-щастливи като възрастни, отколкото през детските си години и сякаш на старини имат по-младежки дух. На тях им е по-трудно да се забавляват. Предпочитат да прекарват времето си в писане на домашното, отколкото в игри. За да бъдат успешни в живота ще се нуждаят от вашето насърчаване. Обикновено са отговорни и следват график. Амбициозни, скромни и трудолюбиви, рядко показват емоциите си.\r\n                    \n                    \n                \r\nТе са иноватори, енергични, бързо усвояват информацията. Учат се бързо от своите връстници, но ценят независимостта и могат да се покажат като непокорни. Към хората и животните проявяват щедрост, въпреки че понякога изглеждат студени и безразлични. Децата родени през февруари са романтици в по-късен етап от живота си. Обичат забавленията и са разточителни.\r\n", "date": "2019.02.03", "title": "Каква личност се крие в децата ви според рождения им месец? "}
{"url": "https://www.dnes.bg/televizia/2019/02/03/ubiecyt-na-giganti-lukas-lepri-pred-boec-bg.400911", "text": "Осемкратният световен шампион по бразилско джу джицу при черните колани Лукас Лепри, наричан \"Убиецът на гиганти\", даде ексклузивно интервю за предаването Boec.bg. То ще бъде излъчено тази вечер, неделя, от 19:00 часа. \n\r\nСпециално за зрителите на  той ще разкаже за успехите си като състезател и треньор. \n\r\nГост на Boec.bg на 3 февруари ще бъде и треньорът на женския национален отбор по борба Петър Касабов. Пред водещата Десислава Джерманска треньор №1 на България за 2018 година ще разкрие как се създават шампионки от световно ниво. \n\r\nЕкипът на единственото предаване за бойни спортове и изкуства в българския телевизионен ефир ще покаже на зрителите как протича подготовката на ММА боеца Калоян Колев дни преди участието му на SFC 7, където ще се изправи срещу Камен Георгиев в категория 93 кг.  \n                    \n                    \n                \r\nНа финала любителите на бойните спортове ще разберат какво символизират различните колани в киокушина според цвета. \n\r\n\n\r\n\r\n ", "date": "2019.02.03", "title": "Убиецът на гиганти Лукас Лепри пред Boec.bg"}
{"url": "https://www.dnes.bg/politika/2019/02/03/borisov-ostaviam-zaiajdaniiata-i-kompromatite-na-drugite.401030", "text": "\"Това което сме поели като ангажимент да направим сме го изпълнили.  Другите нямат какво да покажат, че са направили. Когато работим, все ще  ни намерят кусури някакви\", каза премиерът Бойко Борисов по време на откриването на цялостно реконструирания надлез над жп линията и бул. \"Славянски“ в Стара Загора.\n\r\n\"Първо да направим парковете, ако приходите вървят като миналата година и зала ще направим\", допълни още Борисов, цитиран от \"Фокус\". \n\r\n\"Нашата политика винаги е била да показваме какво сме направили. Паркът тук знаете какво беше, блоковете знаете какви бяха. Ако конфронтацията от политиците не се спре, ще пречи на всеки един след изборите. Всички политици да си мерят думите. Хората очаквате да им се дават нови и нови неща, които да ползват. Но нека покажат те какво са направили през годините. Така че аз не се вкарвам изобщо в тази тема. Хората очакват всеки ден да им се дават нови и нови неща, които да ползват - училища, детски градини, инфраструктура, култура и всичко останало. Оставям на другите - който иска да се заяжда, да прави компромати - ние всички избори сме ги минали в такава ситуация. Плащат на 50 души, излизат, викат, но нека да покажат те какво са направили през годините“, категоричен бе премиерът.", "date": "2019.02.03", "title": "Борисов: Оставям заяжданията и компроматите на другите!"}
{"url": "https://www.dnes.bg/eu/2019/02/03/v-pratka-s-kartofi-francuzi-otkriha-granata.401032", "text": "Необичайна добавка откриха француизи в пратка, внесена от Хонконг. В пакета те открили германска ръчна граната от Първата световна война с липсваш щифт, предаде Франс прес.\r\nВзривното устройство е открито вчера в завода \"Калби снакс\" и е обезвредено без проблеми.\r\n\"Гранатата беше в нестабилно състояние, защото е била с изваден щифт, но не е била избухнала\", заяви комисар Уилфред Уон Хо-хон.\r\nПолицията публикува видеозапис как сапьори поставят гранатата в канализация преди да я взривят.\r\nВзривното устройство е било широко осем сантиметра и е тежало един килограм.\r\nПолицията не съобщи точния географски произход на пратката картофи.\r\nСпоред историци гранатата е била изоставена в окоп през Първата световна война, който впоследствие е станал част от картофена нива, и е била събрана заедно с картофите.\r\nТова не е първи случай, в който в бившата британска колония се откриват стари боеприпаси, но обикновено става дума за американски бомби, пуснати върху превзетата от японците територия през Втората световна война. Хонконг е превзет от Япония през декември 1941 г. и е освободен през лятото на 1945 г.\n\r\nТериторията е била обсипана с бомби от САЩ в началото на Тихоокеанската военна кампания.\r\n ", "date": "2019.02.03", "title": "В пратка с картофи французи откриха... граната"}
{"url": "https://www.dnes.bg/obshtestvo/2019/02/03/desetoklasnicite-s-chetiri-maturi-ot-sledvashtata-godina.401033", "text": "Десетокласниците ще бъдат подложени на две задължителни и две матури по избор през следващата година.\r\n\"Времетраенето към момента, колегите, които работят върху модела се  ориентират в рамките на 90 минути\", съобщи Евгения Костадинова, директор  на Дирекция \"Съдържание в предучилищното и училищното образование\" пред  БНТ.\r\nЗадължителните матури ще са по български и математика, а тези по изобр - чужд език и информационни технологии. Изпитът по български ще е тест от  въпроси с избираем или свободен отговор, ще се създава и текст. По  математика изпитът също ще е тест с различни по вид задачи.\r\n  \r\nПо литература ще са дават само българските автори, изучавани от осми до десети клас. Чрез изпитите по желание пък учениците ще могат да получат сертификати за владеене на език и дигитални умения. На тестовете ще се пишат точки, които няма да се превръщат в оценки. \"Тези точки, резултатите им, ще бъдат записани в Удостоверението за завършен Първи гимназиален етап\", поясни Костадинова. В това удостоверение ще влизат още средноаритметичните оценки по предметите от осми, девети и десети клас.\n                    \n                    \n                \r\nИзключително важно е родители и ученици да знаят, че точките, получени на Националното външно оцеляване след 10-и клас и всички оценки по различните предмети, получени в 8-ми, 9-ти и 10-ти клас няма да влизат в дипломата за завършено средно образование.\n\r\nЗащо тогава е необходимо удостоверението за завършен Първи гимназиален етап в 10-и клас? С него учениците, които желаят ще могат да започнат работа - те са вече на 16 и образованието нататък не е задължително. Ако пожелаят обаче по-късно отново могат да се върнат в системата. \"Не бива обществото да остава с впечатлението, че приключването на 10-ти клас и получаване на Удостоверение за завършен първи етап е равно на средно образование и може директно да се продължи във висше образование - не, не може\", акцентира Евгения Костадинова.\r\n \r\n ", "date": "2019.02.03", "title": "Десетокласниците с четири матури от следващата година"}
{"url": "https://www.dnes.bg/akoshtete-vqrvaite/2019/02/03/5-priznaka-che-brakyt-vi-shte-se-poluchi.400941", "text": "Разводът е един от най-големите страхове, когато се стигне до встъпване в брак. Двойките неминуемо се питат вътрешно дали са направили правилния избор, дали всичко ще бъде наред в бъдеще. Дори да са сигурни, че са срещнали любовта на живота си, винаги има една малка капчица на съмнение, която се промъква в съзнанието.\r\nТова е напълно нормално. Съвместният живот поднася такива изненади, че човек не може да е сигурен в нищо. Но пък има някои ранни сигнали, появяващи се във връзката, които нашепват, че бракът ви ще бъде успешен и че сте открили вашата истинска половинка. Радвайте се! Ето ги и тях.\r\n\r\nЕдин от може би най-важните показатели за успеха на брака е приемането. Колкото по-отворени сте към различията си, толкова повече щастие ви очаква. Обикновено едно от нещата, които съсипва отношенията е стремежът на единия партньор да промени другия или взаимните нападки от страна и на двамата. Това е истински пагубно за брака в дългосрочен план.\r\n                    \n                    \n                \r\nКогато съпругът ви ви приема такива, каквито сте и обратно, следващата стъпка към щастието е безусловната любов. Тя вирее и се развива, когато няма обстоятелства, психически или емоционални, които да я сриват. Щом се обичате безгранично, имате нужда един от друг и не се чувствате добре, когато любимият ви е далеч от вас, това е добър признак на здрав съюз.\r\n", "date": "2019.02.03", "title": "5 признака, че бракът ви ще се получи "}
{"url": "https://www.dnes.bg/obshtestvo/2019/02/03/kubrat-pulev-v-dvuboi-no-ne-sreshtu-djoshua-a-robert-helenius.401035", "text": "Очевидно Антъни Джошуа ще почака за среща с Кубрат Пулев. Първо, българският боксьор ще се срещне с Роберт Хелениус. Това обяви боксовата медийна институция Вохгес обяви на страницата си в интернет.\n\r\nКобрата (26 победи, от които 13 с нокаут и 1 загуба) ще излезе срещу финландския гигант Хелениус (28 победи, от които 17 с нокаут и 2 загуби) на 23 март в зала \"Форум\" в Ингълууд, Калифорния.\n\r\nМачът в Вохгес обаче е със звездичка, което показва, че не всичко още е на 100 процента сигурно. Ако двете страни се договорят, то този двубой ще бъде подгряващ на реванша между световния шампион на WBC в категория супер перо между Мигел Берчелт и бившия шампион Франсиско Варгас.\n                    \n                    \n                \r\nПреди 15 дни промоутърът на Кобрата - Боб Аръм, каза пред ESPN, че срещата Пулев-Хелениус е била предвидена за 20 април като част от програмата на двубоя между Терънс Крауфорд и Амир Кан. \n\r\nВ края на януари мениджърът на Хелениус Маркус Сундман потвърди, че екипите на двамата боксьори водят преговори, но те все още не бяха постигнали споразумение. Сега обаче нещата май са към финализиране.\n\r\nПулев обяви официално, че следващият му мач ще е на 23 март в Калифорния, но не каза име на съперника. По всичко изглежда, че това ще бъде Роберт Хелениус.\r\n", "date": "2019.02.03", "title": "Кубрат Пулев в двубой, но не срещу Джошуа, а Роберт Хелениус"}
{"url": "https://www.dnes.bg/obshtestvo/2019/02/03/poredna-jertva-na-gripa-pochina-26-godishnata-elinka.401036", "text": "Грипът взе поредната си жертва. Заради белодробни усложнения в болницата в Пазарджик е издъхнала 26-годишната Елинка Зарова, съобщи .\r\nВ същто отделение преди три дни почина и бащата на младата жена. Докато лекарите се опитват да спасят живота на 55-годишния Самуил Заров, придружаващата го Елинка колабира пред погледа на медиците.\r\nТя незабавно е била приета в реанимацията на болницата в изключително тежко състояние.\r\nНаправените в специализирана лаборатория изследвания показват, че младата жена е болна от грип А/Н1, а двамата с баща и се разболяват около седмица преди да потърсят лекарска помощ в болницата, като през това време се самолекуват.\r\nИменно самолечението се оказва фатално.\r\nМладата жена оставя малко момиченце сираче.", "date": "2019.02.03", "title": "Поредна жертва на грипа. Почина 26-годишната Елинка"}
{"url": "https://www.dnes.bg/obshtestvo/2019/02/03/dyrvo-padna-vyrhu-lift-v-pamporovo-tri-jeni-postradaha.401037", "text": "Три жени са пострадали заради падналото дърво върху лифт в Пампорово, съобщава bTV.\r\nЕдна от скиорките е паднало от няколко метра, след като бор се стоварил върху въжетата, докато седалката минавала под него. Няма опасност за живота й.\r\nДруго 20-годишно момиче е само с натъртвания.\r\nИнцидентът блокира лифта за 3 часа, а причината е силният вятър, който съборил дървото. \r\nОчевидци разказват, че много хора са скачали. Някои оправдаха риска си с измръзване на крайниците и казаха, че след втория час вече не са можели да седят на едно място.\r\nОт \"Пампорово ООД\" казаха, че всеки ден се извършват обходи и изгнили дървета се отстраняват, но срещу природата нищо не може да се направи понякога\r\n ", "date": "2019.02.03", "title": "Дърво падна върху лифт в Пампорово, три жени пострадаха"}
