{"url": "https://www.dnes.bg/za-da-se-razbirame/2018/06/21/zashto-vselenata-ni-sreshta-s-tezi-lichnosti-ima-prichina.379928", "text": "Всеки ден пътят ни се пресича с хора, които може би никога повече няма да срещнем в живота си. Някои от тях успяват да променят посоката, в която се движим, но се рядко защо срещаме определени личности.Приели сме, че хората, които оказват най-голямо въздействие върху живота ни, са най-близките ни, но невинаги е така.\r\nВ следващите редове ще прочетете за 4 типа личности и причината Вселената да ни ги изпраща. \r\n \r\n\r\n \r\nСпоред древногръцките философи и по-конкретно Платон, ние всички сме били четирикраки същества с две тела и една душа, която е била разделена на две. Вероятно това е била неговата дефиниция за сродна душа. Това е някой, който не е задължително да бъде ваш любим, а личност, с която много се доближавате, хармонизирате и се чувствате добре. \r\n \r\n\r\n \r\nВаш ментор може да стане интересна личност, на която се възхищавате, ваш учител, родител, любим автор на книги, приятел. Менторът е този, който ни вдъхновява и зарежда с позитивизъм.\r\n \r\n\r\n \r\nВ живота си имаме както неподходящи, така и партньори, с които сме се чувствали добре. И двата типа са ни дали ценни уроци. Едните чрез нанесената болка,  а другите, учейки ни да обичаме себе си, да преоткрием любовта, да обичаме живота без колебания. \r\n \r\n\r\n \r\nДа, ако досега не ви се е случвало, ще дойде онзи момент, в който ще срещнете себе си. Променени, може би помъдрели, преоткрили себе си, обичащи се повече, ценящи живота. Процесът на срещане на нашето ново Аз, обикновено е продължителен. Но винаги, когато успеем да се преоткрием, се случва нещо хубаво с живота ни.\r\n\r\n", "date": "2018.06.21", "title": "Защо Вселената ни среща с тези личности? Има причина! "}
{"url": "https://www.dnes.bg/obshtestvo/2018/06/21/pristrasteni-kym-igrite-ima-li-pyt-nazad-ot-matricata.380050", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСветовната здравна организация тревожно алармира от няколко дни за големия проблем с пристрастяването към компютрите и мобилните устройства. Хората, в това число и децата, прекарват часове пред телефоните си. \n\r\nСъвсем официално пък манията по видеоигрите е обявена за психично заболяване. Специалистите са категорични, че освен това игрите правят подрастващите по-агресивни. \nЕкспертите обясняват, че често много насилствени игри водят до агресивно поведение. Колко опасно е да стоим с часове пред компютъра - в предаването \"Директно\" по Bulgaria On Air коментират детският психолог Анет Маринова, Георги Билюков, председател на Националния браншови синдикат \"Информационни и комуникационни технологии\" и Цветомир Митев, специалист “Сървъри и инструменти”.\r\n                    \r\n                    \r\nПрипознава ли човечеството проблема с пристрастяването към видеоигрите и трябва ли да се тревожим за хората, които прекарват часове пред екрана на компютъра? Как рефлектира това върху поведението? \n\r\n\"Ефектите се свеждат до забавяне развитието на децата, защото възрастният е изключен като посредник. Днешното поколение израства с технологиите. Трябва много внимателно да се прецени кога видеоигрите заемат една важна и основна част от живота на детето и кога започват да предизвикват изоставяне в други аспекти от всекидневието му.\", коментира в предаването детския психолог Анет Маринова. \n\r\nАко може, обаче, да се вземат мерки при ранното развитие на децата, при възрастните проблемът е все по-очевиден и трудно преодолим. Има ли път назад от \"Матрицата\" и как можем да се избавим от манията да побеждаваме играта? Вижте в ", "date": "2018.06.21", "title": "Пристрастени към игрите: Има ли път назад от \"Матрицата\"?"}
{"url": "https://www.dnes.bg/politika/2018/06/21/dyrjavata-poema-otgovornostta-i-kontrola-na-iazovirite.380057", "text": "След редица инциденти на прелели водни басейни и деца, загинали след къпане в неохраняеми водоеми, държавата реши да поеме контрола над язовирите. \n\n\"Държавата поема своята отговорност и ангажимент за язовирите. Общините обикновено не могат да осигурят средства за поддържането или охраняването им. Проектозаконът предвижда да се основе държавно предприятие, което да се грижи за водоемите. Това ще става само с решение на общинските съвети да прехвърлят безвъзмездно язовирите си на държавата\", обясни депутатът от ГЕРБ Ивелина Василева.\n\r\nВ \"Денят ON AIR\" тя посочи, че със закона се въвежда и класификация на язовирите в зависимост от периметрите им. Ремонтът и поддръжката на тези язовири също ще бъде отговорност на държавата, допълни гостът.\r\n                    \r\n                    \r\nВасилева коментира и внесения от опозицията вот на недоверие, който ще бъде гласуван на 29 юни.\n\r\n\"Готови сме за дебатите по вота на недоверие. Не видях в мотивите на БСП политики, конкретни мерки и алтернатива. Вотът е самоцелен. В началото на Европредседателството също имаше вот на недоверие. Целят да омаловажат постигнатото през тези 6 месеца\", отбеляза Василева пред Bulgaria ON AIR.\n\r\nСпоред нея големият проблем на обществото ни е липсата на доверие към институциите. Хората трябва да могат да вярват, че институциите ги защитават, изтъкна народният представител.\n\r\n\"Усещането на хората с увреждания е, че няма адекватна грижа за тях. Експертите трябва да излязат с работещи решения на този проблем. Усилията трябва да се обединят с тази цел. Средствата, които се заделят, трябва да се разпределят правилно. С добрата воля и усилията на всички този проблем ще се реши\", подчерта Ивелина Василева.\r\n", "date": "2018.06.21", "title": "Държавата поема отговорността и контрола на язовирите!"}
{"url": "https://www.dnes.bg/snimka-na-denia/2018/06/21/petyk-oblaci-dyjd-gradushka-i-zahlajdane.380000", "text": "През нощта и в сутрешните часове ще има разкъсана облачност, на места намаляваща до незначителна. Утре около обяд, под влиянието на добре изразен студен атмосферен фронт, отначало в северозападната половина от страната, а привечер и през нощта и в източните райони ще се развива мощна купесто-дъждовна облачност.\n\r\nНа много места ще има краткотрайни валежи и гръмотевични бури. В отделни райони, главно от Северозападна България и Предбалкана, валежите ще са интензивни и значителни по количество. Очакват се градушки.\n\r\nТемпературите ще са все още високи - максималните ще са от около 27 градуса в северозападните, до около 33-34 градуса в югоизточните райони. До вечерта вятърът ще се ориентира от северозапад, ще се усили и с него ще започне чувствително захлаждане.\r\nНад Черноморието ще има променлива облачност, но през деня валежи са малко вероятни. Ще духа бриз. Максималните температури ще са 28-31 градуса. Температурата на морската вода е 23-26 градуса. Вълнението на морето ще бъде 1-2 бала.\n\r\nНад планините сутринта ще има и слънчеви часовe, но около обяд първо в масивите в Западна България, а по-късно през деня и в останалите планински райони, ще се развива мощна купеста и купесто-дъждовна облачност. \n\r\nНа много места ще има краткотрайни валежи и гръмотевични бури, в отделни райони значителни. След обяд вятърът ще се ориентира от северозапад и ще се усили. Температурите през деня ще са все още високи и максималната на височина 1200 метра ще е около 19 градуса, на 2000 метра - около 13 градуса.\n\r\nВ събота ще бъде ветровито и захлаждането ще продължи. Преобладаващите максимални температури ще са между 21 и 26 градуса. На места, повече в източните и южните райони, ще има краткотрайни валежи и гръмотевични бури, отделни райони - интензивни и с градушки.\n\r\nВ неделя ще бъде хладно, ще има променлива, в следобедните часове по-често значителна облачност и на места ще превали дъжд. Вятърът чувствително ще отслабне./НИМХ-БАН/\r\n ", "date": "2018.06.21", "title": "Петък: Облаци, дъжд, градушка... и захлаждане"}
{"url": "https://www.dnes.bg/stranata/2018/06/21/nad-7-hil-leva-zlato-apashite-pak-s-bogata-pliachka.379999", "text": "Възрастна шуменка е дала 7500 лева и златни накити на телефонни измамници, съобщиха от полицията.\r\nЖената е била излъгана вчера по вече класическата схема за съдействие за задържане на телефонни измамници при провеждане на полицейска операция.\r\nДадени й били указания да се придвижи до ул. \"Победа\" в града, където до паркиран лек автомобил да остави парите и златните накити, поставени в найлонова торба.\r\nЖената изпълнила инструкциите, а малко по-късно установила, че е измамена и подала сигнал в полицията.\r\nОбразувано е досъдебно производство.", "date": "2018.06.21", "title": "Над 7 хил. лева, злато... апашите пак с богата плячка"}
{"url": "https://www.dnes.bg/eu/2018/06/21/romite-v-italiia-ot-7-mlrd-ne-poluchihme-dori-hapche-aspirin.380003", "text": "В прахоляка на ромски лагер в покрайнините на италианската столица животът продължава въпреки заплахите на новия министър на вътрешните работи и водач на крайнодясната партия \"Лига\" Матео Салвини.\n\r\nВече засипан с критики, тъй като отказа да отвори италианските пристанища за хуманитарния кораб \"Акуариус\" с 630 мигранти, Салвини предизвика нова вълна от възмущение, като обяви предстоящо преброяване на ромите, живеещи в Италия.\n\r\nИзказванията му породиха възмущение в редиците на лявата опозиция и известно притеснение сред новото популистко правителство. Левицата и правозащитни организации направиха паралел с расистките закони, гласувани през 1938 г., по времето на фашисткия водач Бенито Мусолини, пише Франс прес.\r\n                    \r\n                    \r\nНо в \"Ривър вилидж\", както се нарича ромският лагер, разположен далече от главните пътища и дворците в историческия център на Вечния град, хората предпочитат да стоят далече от тази полемика.\n\r\n\"Ако той /Салвини/ дойде тук, ние ще го посрещнем любезно. Трябва да види как живеем\", казва 18-годишният Хабиби Мехмеди.\n\r\nРазбира се, \"има някои, които правят лоши неща, но повечето от нас тук са италианци и никога не са вършили престъпление\", добави той пред АФП.\n\r\nМарчело Дзуинизи, основател на организацията \"Национе Ром\", която се бори за правата на ромите и синтите в Италия, казва, че хората не трябва да се плашат прекалено от заплахите на новия вътрешен министър със силни позиции в италианското правителство.\n\r\n\"Познавам Матео Салвини, няколко пъти сме разговаряли и не смятам, че ще направи кой знае какво. Това са само думи\", добавя той.\n\r\nИ за да го докаже, Дзуинизи показва на АФП съобщение, което е изпратил до вътрешния министър, за му напомни, че италианският статистически институт е направил проучване за ромите в Италия още през 2017 г.\n\r\n\"По-късно през деня той смени тона и заговори за това как са били използвани европейските фондове (предназначени за ромите), послуша ме\", твърди Дзуинизи.\n\r\nДзуинизи обясни също, че неотдавна организацията му посетила Брюксел, за да поиска Европейската комисия да разследва как са били използвани структурни фондове от 7 милиарда евро, отпуснати на Италия, за да се подпомогне жилищното настаняване, здравеопазването и образованието на ромите и бездомните.\n\r\n\n\r\n\"В лагерите обаче нищо не получихме, дори хапче аспирин\", отбеляза той.\n\r\nСпоред ромската \"Асоциация 21 юли\" в Италия има между 120 и 180 хиляди роми и синти, около 16 400 от които живеят в лагери като \"Ривър вилидж\", пръснати в 87 града. Четиридесет и три процента от жителите на тези лагери са италианци, останалите идват главно от страните от бивша Югославия.\n\r\nСамо в Рим има 17 лагера и макар \"ли дзингари\" - синтите или ромите - да представляват не повече от 0,3 процента от населението на Италия, те са подложени на всевъзможна дискриминация. Често обвинявани в кражби и всякакви видове трафик, ромите трудно се интегрират, най-вече в италианската столица, където част от организираната престъпност е в ръцете на кланове на синти.\n\r\nПрез април, след кражба на автомобили полицията арестува десетина души в \"Ривър вилидж\". За да стигнат до лагера, репортерите трябва да минат през полицейски \"контролен пункт\" в края на път, който води до река Тибър.\n\r\nВ лагера живеят 127 семейства и около 180 деца - в бунгала, каравани и сглобяеми постройки.\n\r\nТова е един от най-хубавите лагери в столицата, казва Дзуинизи и изтъква, че всички деца там ходят на училище.\n\r\nПри все това обаче в \"Ривър вилидж\" няма течаща вода, а питейната се осигурява от частна компания.\n\r\n\n\r\n\"И слава Богу! Представяте ли си какво би било тук в тази жега, ако не ни изпращаха вода?\", казва 18-годишният косовар Алберт Хасими, който живее в Италия почти цял живот.\n\r\nОсновният проблем тук обаче е липсата на работа по простата причина, че работодателите не искат да наемат роми, обяснява той.\n\r\n\"Всички казват, че циганите крадат. А камората (неаполитанската мафия)? Те чисто и просто смятат, че тяхната раса е по-добра от нашата\", отбелязва с горчивина Хабиби Мехмеди.\r\n/БТА/\r\n ", "date": "2018.06.21", "title": "Ромите в Италия: От €7 млрд. не получихме дори хапче аспирин!"}
{"url": "https://www.dnes.bg/politika/2018/06/21/deputat-ot-bsp-ochevidno-e-che-ms-ne-se-spravia-sys-sigurnostta.380058", "text": "Вторият вот на недоверие към кабинета Борисов 3 бе внесен, предстоят дебати във вторник, а гласуването ще се състои в петък - 29 юни. \n\n\n\"И двата пъти аргументите ни са силни - в тях се съдържат факти и истина. Очевидно е, че МС не се справя със сигурността. Агресия, побоища и престъпни набези се случват ежедневно\", каза депутатът от БСП Филип Попов в студиото на Bulgaria ON AIR и продължи с примери за показни разстрели, бягства от затвора и престъпно поведение от последните месеци.\n\r\n\"Какво още трябва да се случи? Българите се избиха поради липсата на всякаква политика по сигурността. Основния бич е битовата престъпност - 85% от \"ало - измамите\" са неразкрити\", заяви Попов в \"Денят ON AIR\".\r\n                    \r\n                    \r\nДепутатът от опозицията акцентира върху големия брой напуснали системата на МВР. \"2085 човека за 2017 г. са напуснали системата, а полицай не се става за 1-2 седмици. Ръководството на МВР е некомпетентно\", атакува той.\n\r\nПопов напомни и позицията на вицепримиера Симеонов за заведенията, които се \"покровителстват\" и \"развиват сутеньорство и проституция\".\n\r\nВъв връзка с невъзможността вотът да успее математически, поради недостатъчен брой гласове в подкрепа, депутатът от БСП заяви, че от опозицията имат подкрепата на българските граждани.\n\r\n\"Чашата ни преля от безхаберието на правителството за нашата сигурност\", каза още той.\n\r\n", "date": "2018.06.21", "title": "Депутат от БСП: Очевидно е, че МС не се справя със сигурността"}
{"url": "https://www.dnes.bg/politika/2018/06/21/iunski-parlament-gerb-pred-bsp-s-3-3-v-ns-vlizat-4-partii.379975", "text": "ГЕРБ води с 3,3% пред БСП, ако сега имаше избори. Данните са от проучване на изследователски център “Тренд” по поръчка на \"\" за политическите и социалните нагласи на българите.\r\nИзследването е проведено сред 1008 българи между 1 и 9 юни.\r\nСпоред социолозите двата големи опонента събират гласовете на по-малко от половината избиратели. Трета сила е ДПС с близо 7 на сто електорат. “Обединени патриоти” ги следват с 5,5% подкрепа. Тези са и четирите партии, които влизат в юнския парламент.\n\r\nПод бариерата е новосъздадената Демократична партия, която получава подкрепа от 2,1% избиратели. Реформаторският блок събира 1,2%. “Воля” на Веселин Марешки е с вот от 1,9%, показват данните.\r\n                    \r\n                    \r\nБългария се справи добре с европредседателството, категорични са 41 на сто от българите. Два пъти по-малко - 19%, са на обратното мнение.\n\r\nВ последната група доминират симпатизантите на БСП. Според социолозите причината е, че именно българското правителство стои в центъра на организацията и събитията на председателството и това няма как да не срещне негативна реакция сред привържениците на основната опозиционна сила.\n\r\nСпоред данните интересът към председателството е бил по-интензивен в началото, през януари - тогава 53% са следили новините за него, а 43% - не. През юни структурата е обърната – 56% декларират, че не следят, а 40% - че следят новини за европредседателството ни.\n\r\nСоциолозите са използвали доминацията на европейската тема, за да тестват нагласите към членството на България в ЕС и НАТО. Регистрират мнозинство от 59%, които твърдо биха гласували за оставането на България в ЕС, ако има референдум по въпроса. Около една пета биха били против.\n\r\nЗа оставане в НАТО пък биха гласували 49% от попитаните срещу 24% против. И при двата въпроса симпатизантите на БСП са силно нюансирани от общата картина, твърдят социолозите.\n\r\nНа въпроса за ЕС са раздвоени, докато при този за НАТО доминира мнението, че България трябва да напусне Северноатлантическия пакт.\n\r\nОбщо над 2/3 от българите смятат, че ЕС трябва да се промени като начин на функциониране.\n\r\nСпоред 40% в тази група промяната трябва да е кардинална, а според 29% - несъществена и малка. Само 7% от всички интервюирани смятат, че на ЕС не му трябва никаква промяна.\n\r\nНа две равни части са разделени българите по въпроса дали ЕС трябва да се стреми към по-силна интеграция между различните страни-членки (35%) или трябва да се даде повече власт на националните държави (36%).\n\r\n", "date": "2018.06.21", "title": "\"Юнски парламент\": ГЕРБ пред БСП с 3,3%, в НС влизат 4 партии"}
{"url": "https://www.dnes.bg/eu/2018/06/21/es-iska-pari-dava-migranti-na-borisov.380059", "text": "Европейските държави трябва да увеличат репатрирането на мигранти, без право на престой и да дадат допълнителни пари за Африка. Това заяви днес комисарят за миграцията Димитрис Аврамопулос преди насрочената за след седмица среща на върха на ЕС в Брюксел. \n\"Ние се нуждаем от общи европейски решения, не от индивидуални действия, защото освен, че те не работят, могат и да навредят на вече направеното през последните 6 г\", каза Аврамопулос.\r\nСпоред Европейската комисия страните членки трябва да се обединят около 5 решения, когато се видят след седмица в Брюксел: да се разберат за реформата на Дъблинската система за убежището, да връщат в страните им мигрантите с отказан престой, да дадат още 500 млн евро във фонда за Африка, да одобрят допълнителните 3 млрд за бежанците в Турция и да подсилят охраната по външните граници.\r\r\n                    \r\n                    Аврамопулос съобщи, че въпреки спадането на броя на пристигащите чужденци, това не се усеща, защото под 40% от тези с издадени заповеди за репатриране, действително биват връщани по домовете им. През последната година броят на ефективните връщания е намалял с още 10 на сто.\r\nЕврокомисията настоява и за още пари за фонда за Африка, от където се финансират мерки за прибирането на мигрантите, намиращи се в Либия и други програми, разубеждаващи хората да тръгват за Европа. На първо време 28-те трябва да съберат половин милиард евро, за да закърпят дупката от €1,5 млрд, която се е отворила във фонда. Аврамопулос каза, че \"с финансови гимнастики\" ЕС ще добави €145 млн от общия бюджет, но други €500 млн трябва да се съберат от еврочленките.\r\nКомисията настоява и за спешно одобрение на допълнителните 3 млрд евро за сирийските бежанци в Турция. Решението се блокира от Италия, която настоява първо да се направи анализ каква част от парите наистина помага на 4-те милиона сирийци в Турция.\r\nАврамопулос обяви планове за назначаване на 10 000 граничари до 2020 г в Европейската служба за гранична и брегова охрана, за да пазят външните граници на ЕС. Офисът за бежанците пък ще бъде превърнат в европейска агенция, а служителите му ще имат право да пресяват още на границата мигрантите, нуждаещи се от закрила от икономическите пришълци и да връщат вторите още от браздата, без да ги допускат да влизат в Съюза.\r\nМеждувременно, хаосът около насрочената за неделя извънредна мини среща на върха в Брюксел расте. Вчера шефът на Еврокомисията Жан-Клод Юнкер призва лидерите на 8 държави, сред които и България, да се съберат на разговор при него за миграцията. Останалите поканени са Германия, Франция, Италия, Испания, Малта, Гърция и Австрия.\r\nСлед като премиерите на Белгия и Холандия се обадиха да поискат Юнкер да включи и тях в събирането, днес Чехия, Полша, Унгария и Словакия обявиха, че те няма да дойдат, макар и да не бяха поканени.\r\nУнгарският премиер Виктор Орбан, който председателства в момента Вишеградската четворка, заяви, че членовете й категорично се противопоставят на преразпределянето на мигранти. \"Разбираме, че някои държави имат вътрешнополитически проблеми, но това не бива да води до пан-европейска паника\", каза Орбан.\r\nГерманският канцлер Ангела Меркел е атакувана от коалиционния си партньор незабавно да върне в страните по първа регистрация, мигрантите, които нямат право на престой и закрила в Германия. Това би засегнало най-вече граничните държави, през които те са влезли. Именно те са и поканените на срещата при Юнкер в неделя. Свикването на събирането бе направено веднага, след като Юнкер се върна от разговори с Меркел и френския президент Еманюел Макрон.\r\nОрбан добави, че решения в ЕС могат да се вземат само от Съвета, а Еврокомисията е да предлага ново законодателство, но не и да предрешава нещата.\r\nГоворител на Юнкер поясни, че срещата ще завърши с декларация и без да взема решения. Според него целта на неделното събиране е да се подготви срещата на върха на ЕС идната седмица.\r\nНай-вероятно обаче шефът на Съвета Доналд Туск, който ще я ръководи, няма да дойде на събирането при Юнкер. Подборът на страните, които ще участват е направен сред държавите, които по думите на говорителя са “заинтересовани за намиране на решение за миграцията”.", "date": "2018.06.21", "title": "ЕС иска пари, дава мигранти на Борисов"}
{"url": "https://www.dnes.bg/temida/2018/06/21/4-g-zatvor-za-shofiora-pregazil-konstantin-krai-atiia.380051", "text": "Шофьорът, който прегази с автомобила си 16-годишния Константин на пешеходна пътека на пътя Бургас-Созопол в района на Атия, бе осъден на четири години затвор. \n\n\nПрисъдата бе произнесена следобед от Окръжния съд в Бургас. \r\nНаказанието ще бъде изтърпявано при първоначален общ режим. То включва и отнемане на шофьорската книжка за срок от пет години. \r\nПрисъдата подлежи на обжалване. Шофьорът е с мярка за неотклонение \"подписка\".\r\nПред съда шофьорът - 60-годишният Кирил Георгиев заяви, че се чувства виновен за стореното и съжалява, че е подценил ситуацията. Призна се за виновен, но поиска условна присъда. Поради тази причина защитата му ще обжалва присъдата.\r\nБлизките на загиналото момче също не останаха доволни и обявиха, че ще обжалват решението на съда.", "date": "2018.06.21", "title": "4 г. затвор за шофьора, прегазил Константин край Атия"}
{"url": "https://www.dnes.bg/obshtestvo/2018/06/21/sled-protesta-na-nimh-obeshtanie-za-oshte-pari.380039", "text": "След като недоволните синоптици излязоха на протест пред БАН, просветният министър Красимир Вълчев се срещна с тях и с шефа на Академията и им обеща, че ще търси още пари за тях през тази година.\n\n\n\n\r\n\"Националният институт по метеорология и хидрология /НИМХ/ при БАН има специфично място в структурата на БАН и той е едно от трите й звена или може би най-важното, което има постоянно възложени функции - за метеорологично обслужване на обществото и на редица сектори в него\", коментира министърът.\r\nТой припомни, че през 2018 г. бяха отделени допълнителни 15 милиона за БАН, като те вече са разпределени между институтите от Общото събрание на Академията.\r\r\n                    \r\n                    \"Затова през тази година ще търсим варианти за покриване на недостига в бюджета на НИМХ-БАН, а за 2019 г. имаме споразумение още от началото на 2018 г. бюджетната субсидия за БАН да бъде утвърдена от бюджета по дейности. Една от тези дейности ще е за метеорологичното и хидрометеорологичното обслужване на държавата и обществото“, обясни Вълчев.\r\nСпоред обаче най-упълномощеният орган да разпределя парите за година е Общото събрание на БАН.\r\n\"Единственото, което мога да направя е да предоставя средства целево, ако имам някакви икономии\", обеща министърът.\r\nТой настоя, че е необходима и промяна в Закона за БАН, с която да стане възможно да се утвърждават субсидиите и по дейности.\r\nВелчев се ангажира да предложи такава промяна заедно със Закона за държавния бюджет. \n\r\n\n\r\n ", "date": "2018.06.21", "title": "След протеста на НИМХ – обещание за още пари "}
{"url": "https://www.dnes.bg/balkani/2018/06/21/radev-sled-pomirenie-s-minaloto-evrointegraciia-na-regiona.380031", "text": "Реалната европейска интеграция на страните от нашия регион минава през помирение с миналото, загърбване на езика на омразата, установяване на добросъседски отношения, спазване на правата на малцинствата, заяви президентът Румен Радев в Белград на съвместна пресконференция със сръбския си колега Александър Вучич. Радев пристигна днес на официално посещение в Сърбия по покана на президента Вучич.\n\r\nИсторическото помирение, върху което беше изградена единна Европа, трябва да намери място и на Балканите и трябва всички да работим заедно за това, подчерта българският президент, цитиран от БТА.\n\r\nЕдна от темите на разговора е било бъдещето на Сърбия като европейска перспектива. Нашата цел е да работим заедно за перспективата на Балканите в тяхното европейско бъдеще, защото само така можем да гарантираме сигурност, стабилност, просперитет на региона, коментира Румен Радев. Сърбия има своята времева рамка, отбеляза той и изрази мнение, че 2025 г. е амбициозна, но постижима цел, като, разбира се, тя иска мобилизация за решителни реформи.\r\n                    \r\n                    \r\nРадев отбеляза, че езикът на омразата и разединението трябва да остане в миналото, а на негово място идват сътрудничеството и приятелските отношения. Това е начинът да покажем, че сме извлекли поуки от уроците от миналото и можем заедно да вървим към нашето общо европейско бъдеще, коментира българският президент.\n\r\nДнес можем да кажем, че отношенията между България и Сърбия са на такова ниво, че положителните процеси доминират и сме решени да работим заедно това да бъде необратима перспектива, допълни той.\n\r\nРадев припомни, че утре заедно с президента Вучич ще имат среща с българското малцинство. Това е първата такава съвместна среща и е наистина знаково събитие, каза той. Очакваме, че това наше национално малцинство ще усети по-силната подкрепа на сръбската държава, ще усети във всекидневието си по-скоро тези позитивни промени в сръбското законодателство по отношение на националните малцинства, допълни българският държавен глава.\n\r\nПо думите му програмата, която е предложил Вучич, е изцяло в дух на историческо помирение и разбирателство. Утре ще положим заедно цветя на паметника на Нешков връх, където почиват заедно сръбски и български войници, ще направим и първа копка на паметника на Свети Кирил и Методий, каза Румен Радев.\n\r\nБългарският президент посочи още, че ръстът на стокообмена между двете страни миналата година е значителен, надхвърлил е един милиард евро, има повишен туристически обмен, а големите свързващи ни инфраструктурни проекти са в развитие - и магистралата София-Ниш, и изграждане на газовия интерконектор между двете страни, и в областта на железопътния транспорт. Радев съобщи, че двамата смятат да предложат на правителствата да изградят още един контролно-пропускателен пункт между двете държави.\n\r\nНа въпрос Радев отбеляза, че очакванията са до 2022 г. нашият участък от магистралата София-Ниш да е готов, а по интерконектора текат предпроектни проучвания.\n\r\nИмаме конструктивни разговори да бъдем по-активни и в речния транспорт и туризъм в обхвата на Дунавската стратегия, и в по-пълноценно използване на механизмите за трансграничното сътрудничество, както и за усъвършенстване на условията и процедурите за въздушния транспост, посочи той. Радев информира, че има официална покана към сръбската държава от България и Румъния като съпредседатели на функционалния блок от въздушното пространство между двете държави и Република Сърбия да се присъедини към този блок.\n\r\nПрезидентът Александър Вучич посочи, че взаимоотношенията между България и Сърбия с всяка година са все по-добри. Имахме една важна тема днес - не само за миналото, а и за нашето бъдеще, за конфликтите в миналото, как можем да превъзмогнем тези конфликти, дошло е време да отворим една нова страница за бъдеще и да се концентрираме върху приятелството, отбеляза Вучич.\n\r\nГоворим и за българското малцинство в Сърбия, зачитайки исканията на българската страна, на българите, които живеят тук, коментира той и посочи готовността за финансиране на медиите на български език в Сърбия, културната инфраструктура.\n\r\nДвамата са обсъдили и темата за Косово. България признава независимо Косово, но становищата от страна на Сърбия трябва да бъдат чути, благодарни сме за уважението, което се проявява към нас, коментира Вучич.\n\r\nРумен Радев отбеляза, че диалогът за Косово няма алтернатива, трябва да се намери решение на този казус, така че Сърбия да няма пречки в своята интеграция в европейските структури. Но трябва да бъдем внимателни, аргументите на сръбската страна трябва да бъдат анализирани и оценени много внимателно, защото, ако бъдат пренебрегнати, ще получим моментно решение, но едва ли то ще бъде стабилно, рационално и устойчиво във времето, смята Радев.\n\r\nВ Белград президентът Радев има срещи и с министър-председателя Ана Бърнабич и с председателя на Народната скупщина Мая Гойкович.", "date": "2018.06.21", "title": "Радев: След помирение с миналото – евроинтеграция на региона! "}
{"url": "https://www.dnes.bg/football/2018/06/21/futbol-strast-i-celuvka-v-efir-a-uvajenie-kym-jenite-jurnalisti.380020", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Журналистка на \"Дойче Веле\" получи целувка в ефир.\r\nЖулиет Теран се включила в новинарската емисия от Москва по повод на Световното по футбол, когато мъж я прегърнал и целунал по бузата.\r\nСлед случката журналистката призова в профила си в Instagram за по-голямо уважение към жените журналисти.", "date": "2018.06.21", "title": "Футбол, страст и целувка в ефир! А уважение към жените журналисти?"}
{"url": "https://www.dnes.bg/obshtestvo/2018/06/21/uj-gluhi-i-sybirat-sredstva-ne-se-doveriavaite.380055", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХора, представящи се за глухонеми, събират дарения за изграждане на международен център. Измамниците спират минувачите в центъра на София и искат пари. Днес с тях се сблъска и екип на Bulgaria ON AIR.\r\nСрещали сте ги неведнъж. Разхождат се в центъра на големите градове у нас. Предлагат ви да се включите в подписка за създаване на международен център за хора с увреждания.\n\r\nМалко по-късно разбирате, че трябва да дарите пари. А сумата трябва да е над 20 лева. При вида на камера обаче тези хора стават особено агресивни. Опитахме да разберем повече за центъра, за който събират дарения. Отговор не получихме. Разбрахме обаче, че не са с увреден слух.\r\n                    \r\n                    \r\nСъс същите хора се е сблъсквал и Радослав. Той работи като барман в центъра на столицата. Самият той има увреден слух. Успява да ги заснеме с мобилния си телефон. След това Радослав и негов колега се опитали да подадат сигнал в полицията. Безуспешно.\n\r\nОт съюза на хората с увреден слух у нас поясниха, че подобни кампании не са инициирани нито от тях, нито на международно ниво. Представители на неправителствени организации пък призовават да бъдем по-бдителни, защото има знаци, които ясно издават, че става дума за измама.\n\r\nВъпреки че повечето хора не можем да разпознаем правилните жестове в жестомимичния език, хората с увреден слух съветват да следим дали има логика в жестовете на тези, които събират пари.\n\r\nПредставители на неправителствения сектор смятат, че организацията на въпросната схема се развива в чужбина. За това обаче няма достатъчно данни.\r\n", "date": "2018.06.21", "title": "Уж глухи и събират средства... Не се доверявайте!"}
{"url": "https://www.dnes.bg/sport/2018/06/21/pesteliva-franciia-bi-peru-klasira-se-za-1-8-final.380056", "text": "Франция победи Перу с 1:0 в двубой от Група С на световното първенство, игран на стадион \"Екатеринбург Арена\".\r\nДвата отбора си размениха по едно полувреме, като футболистите на селекционера Дидие Дешан на моменти бяха доста колебливи. Въпреки това \"петлите\" стигнаха до победата с гол на Килиан Мбапе в 34-ата минута.\r\nТака Франция вече гледа към 1/8-финалите. \"Петлите\" са на първо място в групата си с актив от 6 точки. След тях е Дания с 4, Австралия с 1 и Перу с 0 пункта.\r\nПо-късно тази вечер е и последният мач за днес, където един срещу друг се изправят Аржентина и Хърватия.\r\n\r\n ", "date": "2018.06.21", "title": "Пестелива Франция би Перу, класира се за 1/8-финал"}
{"url": "https://www.dnes.bg/stranata/2018/06/21/otkriha-trup-na-myj-v-iazovir-v-selo-drumevo.380053", "text": "Труп на мъж е намерен в язовира край село Друмево, съобщават от Областната дирекция на МВР в Шумен.\r\nСигнал за намереното във водоема тяло е подаден до полицията днес в 11.38 часа.\r\nКъм язовира веднага са изпратени спасители, които са извадили трупа, както и екипи на полицията и на \"Спешна помощ\".\r\nПо първоначална информация трупът е на 37-годишния пазач на язовира. Предстои да се установи причината за смъртта му.\r\n ", "date": "2018.06.21", "title": "Откриха труп на мъж в язовир в село Друмево"}
{"url": "https://www.dnes.bg/stranata/2018/06/21/boris-ivanov-e-izdirvaniiat-mvr-mu-pusna-snimka.380046", "text": "МВР пусна снимка на избягалия затворник от Ловеч. 48-годишният Борис Иванов е осъден на общо 13 години затвор за кражби и блудства. Той избяга от работното си място към 10:30 тази сутрин. Мъжът е среден на ръст, с кафяви очи и къса, черна коса. Рецидивистът е с нормално телосложение и продълговато, мургаво лице. На врата му има татус – червена целувка, съобщиха от МВР. От властите призовават, който има някаква информация за него, да сигнализира на тел. 112 или в някое от поделенията на МВР. Рецидивистът е бил на строг режим 7 години. В началото на юни е бил преместен на по лек режим в затворническо общежитие от открит тип в Ловеч. Започва работа във предприятие заедно с още четирима затворници. На работното място няма наздирател. В сутрешните часове постъпва сигнал от охранителя на фирмата, че Борис е избягал. Зам.министърът на правосъдието Николай Проданов увери, че \"не става въпрос за бягство, а за отклоняване.\" Акцията по издирването на избягалия Борис Иванов все още продължава. В търсенето са ангажирани служители на МВР от всички районни управления в региона.", "date": "2018.06.21", "title": "Борис Иванов е издирваният. МВР му пусна снимка"}
{"url": "https://www.dnes.bg/usa/2018/06/21/vyzrastnite-nikoga-nishto-ne-razbirat-vyrnete-igrachkite-na-decata.379987", "text": "\n\r\nПомниш ли кафявото мече, без което не можеше да заспиш като малък? А розовото слонче, синята маймунка и другите плюшени животинки със странни цветове, с които всеки ден пиехте чай?\r\nА помниш ли лошият \"чичко\" от емиграционните, който ти взе любимата играчка и я хвърли на боклука? Това лице никога не се забравя...\r\nВсяко дете има любима играчка, която, може би, е най-важното нещо в света на детското съзнание, особено що се отнася до деца, разделени от родителите си на границата. Това е късче от дома, от което никое дете не иска да се отделя, защото е познато, мирише на вкъщи и прави нещата малко по нестрашни, отколкото всъщност ти се струват. За Федералните служби в САЩ, обаче, това няма никакво значение.\r\r\n                    \r\n                    Заради огромната бежанска криза хиляди семейства са разделени - деца остават без родителите си, жените остават без мъжете си. Властите конфискуват всяка една вещ, която може да е потенциално опасна или пък ненужна. Конфискуват и деца.\r\nНелегалните емигранти се сдобиват с номерче - подобно на чек ин на летището, и получават вещите си обратно при своето освобождаване. Системата обаче не винаги работи както трябва.\r\nИ тук идва зловещата част от историята...\r\nДецата са изпратени в центрове за временно настаняване на СБП (Службата за пренастаняване на бежанци), за която стана ясно, че използва психотропни вещества върху подрастващите. Децата са затворени в килии с 24 часово наблюдение. Ако не бъдат върнати на семействата си, се изпращат в приюти. \n\n\n\n\r\nСтресът при подобни изживявания може да окаже огромно влияние за по-нататъшното развитие на подрастващите. Особено ако те се третират като престъпници. А службите не правят нищо, за да смекчат травмиращото изиживяване.\r\nТим Кийфър работи като разсилен в Службата за пренастаняване на бежанци в Аризона, близо до мексиканската граница от 2003 до 2014 година. Това било работа на временна заетост, плащало се добре, а Кийфър имал нужда от време и пари, за да се отдаде на хобито си - фотографията. \r\nДокато работил там, обаче, мъжът започнал да забелязва как агентите изхвърлят огромни количества предмети, които били конфискувани от мигрантите. Поискал разрешение да събира консервите с храна, за да ги дарява на хранителни банки за нуждаещите се. Но докато ровел из контейнерите, Кийфър започнал да събира и всичко останало - библии, броеници - неща, за които се смятало, че са потенциално опасни и могат да застрашат живота на бежанците. Съвестта на мъжа му попречила да остави всичко това на боклука.\r\n\"В един момент бежанците можеха да задържат само дрехите на гъбра си. Всякакво допълнително облекло - зимни якета, одеяла, обувки, бельо, отиваха на боклука. Беще брутално и неморално. Дори нехуманно. Това са неща, за които сме чели в учебниците по история. Първото нещо, което изниква в съзнанието е Нацистка Германия. Направо е варварско... \", споделя пред Huffington Post бившия разсилен.\r\nМъжът започва да запечатва всички вещи на снимки. Това се превръща в част от неговата колекция \"El Sueño Americano\" (Американската мечта), която може да бъде намерена в Instagram. На снимките се виждат и много детски играчки - плюшени кученца, маймунки, меченца, детски обувки. \r\nТова е тъжната история за стотици мечета на боклука, които вече не могат да пазят децата в тъмното. А там вече винаги е тъмно, винаги е страшно, защото кошмарът им се е сбъднал. Върнете играчките на децата. Върнете им и родителите.", "date": "2018.06.21", "title": "Възрастните никога нищо не разбират... Върнете играчките на децата "}
{"url": "https://www.dnes.bg/politika/2018/06/21/evropa-dom-na-vseki-afrikanec-koito-poiska-ne.380035", "text": "Според българския дипломат №1 Екатерина Захариева Европа не може да приеме всички млади африканци, които не виждат перспектива в страната си.\n\n\n\n\n\r\nВ Пловдив, където участва в Пловдивския икономически форум, тя предупреди, че в следващото десетилетие населението на Африка ще се удвои и мигрантският натиск върху Европа няма да изчезне след умиротворяването на Сирия.\r\n\"Страните основателки на ЕС, включително Франция и Германия, трябва да дадат отговор на въпроса докъде са границите на сигурността на Европа и се надявам скоро да имаме този отговор\", каза Захариева, цитирана от БНР.\r\nЕвропа трябва да има обща миграционна политика и обща политика по въпросите на убежището, а също и да работи превантивно по отношение на Африка и Близкия изток, каза още външният министър и добави, че друг важен въпрос е опазването на границите.\r\r\n                    \r\n                    Тя коментира, че преди Гърция и Македония да се разберат за името, е имало много голяма подкрепа за евроинтеграцията на Скопие, която е отслабнала, след като споразумението е било постигнато.\r\n\"Сякаш Европа не вярваше, че балканците ще се разберат\", каза Захариева и посочи, че след приключването на гръцко-македонския спор на Балканите остава само една конфликтна точка – отношенията между Сърбия и Косово.\r\nЕкатерина Захариева добави, че между България и Македония все още има нерешени въпроси, но те ще се решават позитивно и по пътя на диалога.", "date": "2018.06.21", "title": "Европа – дом на всеки африканец, който поиска? Не!"}
{"url": "https://www.dnes.bg/stranata/2018/06/21/za-pyrvi-pyt-u-nas-chuma-v-tri-ovcefermi-v-iambolsko.380004", "text": "В три овцеферми в ямболското село Воден, община Болярово, са констатирани случаи на болестта \"чума по дребните преживни животни\", съобщи директорът на Областната дирекция по безопасност на храните в Ямбол д-р Николай Георгиев, цитиран от БТА.\r\nЕдно животно е умряло, а други две са в тежко състояние. За да се спре разпространението на смъртоносната болест около 700 овце и кози и техните приплоди ще бъдат хуманно евтаназирани и загробени в близост до фермите, допълни Георгиев.\r\nБолестта прониква за първи път в нашата страна, засега не е известно откъде е пренесена заразата. Вирусът е силно устойчив на външни влияния, може да се съхрани дълго време и да се предаде на диви животни, но не е опасен за хората.\r\r\n                    \r\n                    Взети са всички мерки за спиране на заразата в 3-километровата зона около огнищата на болестта, в 10-километровата зона за наблюдение, а също и в населените места по протежение на границата ни с Турция.\r\nНаложен е контрол върху забраната за транспортиране и продажба на овце и кози. Ветеринарни екипи от Ямболска и други области на страната ще прегледат всички дребни преживни животни в областта и ще вземат кръвни проби за изследване, съобщи областният управител Димитър Иванов.\r\n ", "date": "2018.06.21", "title": "За първи път у нас: Чума в три овцеферми в Ямболско"}
{"url": "https://www.dnes.bg/politika/2018/06/21/borisov-kym-bsp-vot-li-spomnete-si-bejanskite-buntove.380028", "text": "Премиерът Бойко Борисов не смята, че исканият от БСП вот на недоверие по темата за сигурността е основателен.\r\n\"Сега тези, които искат вот на недоверие, да си спомнят бежанските  бунтове в Харманли и Любимец\", заяви Борисов и добави: \"Дойде ли БСП на  власт - всички фондове спират, а сега България и Гърция имат повече пари  от предишния програмен период\".\n\n\n\r\n\"С кое сме вредни? Че докарахме повече  пари от Европа, че сме отсекли мигрантската вълна единствени в Европа?\",  попита министър-председателят.\r\nПри откриването на Пловдивския икономически форум Борисов заяви, че на Балканите се случват неща, различни от старото твърдение, че са барутен погреб.\r\r\n                    \r\n                    \"България и Македония проявиха воля, Гърция и Македония проявиха воля, Хашим Тачи и Александър Вучич си стиснаха ръцете\", каза Борисов. Според него нещата се случват благодарение на усилията, които се полагат от всички страни.\r\nВ тази връзка той коментира пътната инфраструктура, която по думите му е еднакво важна както за Гърция, за Румъния, за държавите от Западните Балкани. Като пример посочи транспортните връзки, по които за часове се стига от Пловдив до Солун; коридор 8, който свърза София - Скопие - Тирана, както и коридор 10 - от Истанбул през Пловдив и София до Любляна и Братислава.\r\nКакво повече би желал бизнесът, подчерта Борисов и допълни - прекрасни места да се развиват цехове, да се разширяват производства - природа и енергийни ресурси.\r\nПремиерът добави, че в неделя в Брюксел, където трябва да се вземе решение за спирането на мигрантската вълна, ще бъде много трудно и изрази съжаление, че колегите му не са приели неговото предложение от преди 4 години. Според него мигрантската вълна \"мина и отнесе цели политически системи и политически партии\".\r\nБорисов бе категоричен, че спираме на 100% мигрантите към Европейския съюз, с изключение на тези, които бягат от войната, предаде БТА. Останалите се връщат в своите държави, да работят за възстановяването им, добави премиерът.\r\n\"Държавите на предната линия като България, Гърция, Италия, Испания трябва да се подкрепят, да се осигурят външните граници на ЕС и тогава да се мисли какво ще се прави с тези, които вече са в Европа\", коментира Борисов.\r\nПловдивският икономически форум се провежда днес и утре в града и се организира от Делфийския икономически форум, Атина, Гърция, и от Център за либерални стратегии в София. Форумът ще коментира предизвикателствата пред България, региона и Европа.", "date": "2018.06.21", "title": "Борисов към БСП: Вот ли? Спомнете си бежанските бунтове!"}
{"url": "https://www.dnes.bg/mish-mash/2018/06/21/pop-rok-rege-kakva-muzika-obichat-razlichnite-zodii.380047", "text": "Музиката прави живота ни по-хубав. Слушайки любимите ни парчета, ние се пренасяме в друго измерение и забравяме за проблемите. Различните мелодии могат да предизвикат буря от емоции у хората. Понякога те са начин да изразим чувствата, които таим дълбоко в себе си. \r\n \r\nХората имат свои индивидуални предпочитания за музика. Едни обожават джаз, други народна музика, трети рок или метъл, четвърти пък обичат да слушат няколко различни стилове и не се срамуват  от това. Понякога влечението към определен певец или група се предава от поколение на поколение. Друг път човек сам избира какво да слуша. \r\n \r\nВсеки от нас е имал трудни моменти, в които обича да остане сам и да слуша някое парче с часове. Това е музиката, която му помага да превъзмогне болката и лошото настроение. Но дали изборът на жанра не се корени някъде в астрологията? Ето каква музика е подходяща за всеки зодиакален знак: \r\n \r\n\r\n \r\nМузикалният жанр, който описва най-добре овните, е рокът. Представителите на тази зодия с удоволствие слушат най-различни стилове музика, но този най-много им приляга на сърцето. \r\n \r\nКато доста активен и много оптимистично настроен зодиакален знак, овенът трябва да слуша рок и подобен стил музика, за да задържи адреналина в себе си и се нахъсва. Това може да става по всяко време – на път за работа, преди среща, във фитнес залата. \r\n \r\n\r\n \r\nТози знак харесва класиката в жанра. Що се отнася до музика, той не обича новите хитове, а по-скоро позабравените стари парчета. Например от българската естрада, класически рок, поп парчета от 80-те. Причината е, че те му напомнят за доброто старо време. \r\n \r\n\r\n ", "date": "2018.06.21", "title": "Поп, рок, реге... Каква музика обичат различните зодии?"}
{"url": "https://www.dnes.bg/obshtestvo/2018/06/21/knsb-iska-tochna-smetka-za-horata-s-uvrejdaniia.380023", "text": "Социалният министър Бисер Петков да излезе с позиция как ще се решат проблемите на хората с увреждания и колко струва това. За това призова президентът на КНСБ Пламен Димитров.\n\nПо думите на Димитров социалното министерство и министърът най-накрая трябва да заемат позиция - не \"за\" или \"против\" решаването на проблемите, защото е ясно, че всички искат да ги решат, а за начините, по които това ще стане и какви средства са нужни за социални, образователни, здравни и други грижи.\r\nЛидерът на КНСБ подчерта, че синдикатите подкрепят майките, но не споделят предложеното от омбудсмана Мая Манолова решение. Пламен Димитров смята, че е илюзия, че Законът за личната помощ ще реши проблемите дори на тези 86 хиляди, които имат право на добавка за чужда помощ, предаде БТА.\r\r\n                    \r\n                    Той смята, че е неясно защо след като от повече от година Манолова пише този законопроект, проектопромените не са консултирани с всички хора с увреждания и се е стигнало до ситуацията от онзи ден в Националния съвет за интеграция на хората с увреждания.\r\nПо данни на МТСП 24 хиляди са ползвали различни асистентски услуги, като от тях 10 хиляди не са хора с увреждания, но с крещяща нужда, такива, които не могат да се грижат сами за себе си, отбеляза Пламен Димитров и попита какво ще правят тези хора, ако се приеме предложението на омбудсмана, което ги изключва от подкрепа.\r\nПо повод искането на майките на деца с увреждания синдикатите да бъдат проверени за усвояване на различни средства, Димитров коментира, че синдикатите, и в частност КНСБ, са едни от най-проверяваните от български и от европейски институции организации.\r\nЗа настояването за разпускане на Националния съвет за интеграция на хората с увреждания, Димитров подчерта, че трябва да се помни, че именно организациите там са извоювали чрез много битки сегашните 270 милиона лева за хората с увреждания, които някой сега се опитва да преразпределя.", "date": "2018.06.21", "title": "КНСБ иска точна сметка за... хората с увреждания "}
{"url": "https://www.dnes.bg/obshtestvo/2018/06/21/da-si-na-12-i-da-smaesh-google-s-kompiutyr-na-svetovnata-scena.380049", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n12-годишен ученик от доспатското село Барутин впечатли световния гигант \"Google\" с уменията си за програмиране. Радостин Чолаков е разработил две приложения за \"Google Assistant\" и това му донесе подаръци и 2400 долара под формата на ваучери. Момчето вече инвестира парите в работата си.\r\nРадостин е само на 12 години. Но всички в Барутин го познават, защото ако имат проблем с компютъра си, викат него.\n\r\nПървият си компютър Радостин получил преди четири години. По програмирането се запалил от леля си и съпруга ѝ. Така 12-годишният програмист разработил приложенията, които впечатлили дори \"Google\".\r\n                    \r\n                    \r\nЕдното от тях е за забавни факти. Сега Ради работи върху приложение за игра на шах. Продължава да го усъвършенства, като ползва и ваучерите, защото програмите, с които работи, са платени.\n\r\nРодителите на Радостин живеят скромно, баща му работи в дърводелски цех, а майка му е шивачка. Но са горди със сина си, който печели всяка олимпиада в региона, а бележникът му е от горе до долу с шестици. За помощ го търсят дори учителите в местното училище.\n\r\nУчилището в Барутин е само до седми клас и Радостин още не знае къде ще продължи образованието си. Категоричен е обаче за бъдещата си професия - програмист.\n\r\nМомчето разказва, че не е необходимо да напуска България, за да се реализира. Защото дори на село му трябва един компютър, за да впечатли глобалния свят.", "date": "2018.06.21", "title": "Да си на 12 и да смаеш Google: С компютър на световната сцена"}
{"url": "https://www.dnes.bg/zvezdi/2018/06/21/shum-v-dvoreca-bremenna-li-e-markyl.380038", "text": "Преди месец една от най-горещите светски теми бе сватбата на Меган Маркъл и принц Хари, а сега вече тръгна слух, че двойката чака близнаци. За радостното събитие двамата узнали на медения месец и съобщили новината на Кейт Мидълтън и принц Уилям.\n\n\n\r\nХерцогинята на Съсекс и съпруга й са изключително щастливи. Те не очаквали, че това ще се случи толкова скоро. Това е голяма изненада за тях, пише OK Magazine.\n\r\nИзданието отбелязва още, че Меган вече се е настроила за майчинство и постоянно се консултирала с Кейт Мидълтън по въпросите, свързани с бременността и раждането.\n\r\nThe Hollywood Gossip твърди, че двойката вече е съобщила новината на най-близките си приятели. Според източник на изданието, те няма да обявят официално новината, докато не мине първия триместър.\r\n                    \r\n                    \r\nМаркъл и принц Хари сключиха брак на 19 май. Съвсем скоро и бащата на бившата актриса сподели, че дъщеря му е готова и иска да стане майка.\r\nОще новини за звездите, четете в", "date": "2018.06.21", "title": "Шум в двореца: Бременна ли е Маркъл?"}
{"url": "https://www.dnes.bg/stranata/2018/06/21/zavardiha-pytishta-krai-varna-zaradi-izbiagaliia-zatvornik.380052", "text": "На всички входно-изходни точки във Варна има заградителни мероприятия от страна на полицията, съобщава \"Фокус\", като се позовава на информация на Областната дирекция на МВР. \n\nОрганите на реда извършват проверки във връзка с издирвания затворник от Ловеч.\r\nЗаградителни мероприятия има както по пътя за \"Златни пясъци\", по пътя към Добрич, Бургас и към автомагистрала \"Хемус\". Проверките предизвикаха огромни задръствания в рамките на града. \r\nКакто е известно, 48-годишният Борис Иванов е осъден на общо 13 години затвор за кражби и блудства. Той избяга от работното си място към 10:30 тази сутрин.\r\nМъжът е среден на ръст, с кафяви очи и къса, черна коса. Рецидивистът е с нормално телосложение и продълговато, мургаво лице. На врата му има татус – червена целувка, съобщиха от МВР.", "date": "2018.06.21", "title": "Завардиха пътища край Варна заради избягалия затворник"}
{"url": "https://www.dnes.bg/stranata/2018/06/21/ubiistvo-v-sozopol-myj-prebi-do-smyrt-sestra-si.380012", "text": "Жена на 49 години е била пребита до смърт в Созопол. За престъплението е задържан нейния брат.\r\nДнес Окръжна прокуратура-Бургас ще внесе искане за налагане на постоянна мярка за неотклонение \"задържане под стража\", спрямо мъжа, съобщиха от прокуратурата. В крайна сметка Окръжен съд – Бургас го остави в ареста.\r\nТой е с повдигнато обвинение за убийство по непредпазливост. \r\nЗагиналата е била приета по спешност в УМБАЛ-Бургас с разкъсани черен дроб и жлъчен мехур, след побоя на 17 юни, но по-късно е починала от травмите си.\r\n ", "date": "2018.06.21", "title": "Убийство в Созопол: Мъж преби до смърт сестра си"}
{"url": "https://www.dnes.bg/health/2018/06/21/kak-se-razviva-sluhyt-pri-bebeto.380029", "text": "Слухът е едно от сетивата на човек. Той е основно средство за формирането на речта и съответно за изграждането на комуникативните и социални умения на детето, както и за нервно-психическото му развитие. Бебето може да чува още, докато е в утробата на майката. Така то след раждането може да разпознава гласовете на най-близките Ви хора, които е чувало още преди да се роди. Все пак слухът му не е съвършен, той се развива постепенно в следващите месеци. Причините за това са две: Ушният канал е изпълнен с течност при раждането, което постепенно се резорбира. Частта от главния мозък, която е отговорна за възприемането на слуха, все още не е напълно развита и съответно функционира несъвършено. ", "date": "2018.06.21", "title": "Как се развива слухът при бебето?"}
{"url": "https://www.dnes.bg/notifikacii/2018/06/21/jalko-djokovich-ne-ostavi-shansove-na-grisho-v-london.380054", "text": "Новак Джокович победи с лекота Григор Димитров и така се класира за 1/4-финалите на турнира в Куинс на тревни кортове.\r\nСръбската тенис звезда стигна до успеха след 6:4, 6:1 и по този начин вече постигна втората си победа на английска земя в подготовката за Уимбълдън. В спор за 1/2-финалите той ще спори с Жулиен Бенето или Адриан Манарино.\r\nВ първия сет двамата си взимаха подаванията и всичко се реши след пробив в последния 10-и гейм в полза на Джокера.\r\nВторият сет започна равностойно, но Джокович проби решително за 3:1 гейма и така на практика се доближи максимално до крайния успех.\r\nToва бе и пети пореден успех на Джокера срещу родния тенисист.", "date": "2018.06.21", "title": "Жалко! Джокович не остави шансове на Гришо в Лондон"}
{"url": "https://www.dnes.bg/akoshtete-vqrvaite/2018/06/21/chudo-pyrvi-gei-brak-v-britanskoto-kralsko-semeistvo.380021", "text": "Еднополов брак, който ще е първият в историята на британското кралско семейство, ще бъде сключен през това лято. 55-годишният далечен племенник на кралицата Айвар Маунтбатън ще се бракува с 56-годишния Джеймс Койл. \n\r\nКакто пише „Дейли мейл“, сватбата на племенника на Елизабет Втора ще се състои в британския Девън, като церемонията няма да е публична. Едва ли някой от членовете на кралското семейство ще присъства на нея, въпреки че предстоящият брак е одобрен от всички близки и по-далечни роднини. \n\r\nИзбраникът на Маунтбатън е Джеймс Койл, с когото лордът се запознал преди няколко години в швейцарски курорт. Това подтикнало Маунтбатън преди две години публично да разкаже за своята сексуална ориентация, която той дълги години е бил принуден да крие. \r\n                    \r\n                    \r\nАнглийският аристократ Маунтбатън има геоложко образование и дълги години се е занимавал с фермерство. Той е пряк потомък на две кралици – на британската Виктория и на руската Екатерина Втора, както и на поета Александър Пушкин, пише Би Би Си. \n\r\nТой признава, че е имал много щастливо детство, но -за нищо на света не е можел да каже на родителите си, че е гей. В крайна сметка през 1994 г. Маунтбатън се жени за Пенелопа Томпсън, с която имат три дъщери. Те, както пише „Дейли мейл“, се радват, че баща им най-накрая е открил щастието с близък човек. \n\r\nСъщото може да се каже и за бившата му съпруга, бракът с която се е разпаднал преди осем години. Пенелопа сама ще отведе бившия си съпруг до олтара – по думите й, с леко сърце. \n\r\nБившата съпруга на Маунтбатън още по време на брака им е знаела за неговата сексуалната ориентация и чувствайки собствената си непотребност, тя злоупотребявала с алкохола. Сега обаче нещата са се обърнали към добро – с развода и появата в техния живот на Джеймс Койл, който е шеф на службата на стюардите.  \n\r\nПо думите на Айвар Маунтбатън той и неговият избраник ще се разпишат в присъствието на много тесен кръг гости – неговите дъщери, най-близките роднини и приятели. „Всички останали – около 120 души, ще се присъединят по-късно. Ще има хубава храна и хубава музика“, казва младоженецът. \n\r\nЛорд Маунтбатън е близък с по-малкия син на Елизабет Втора Едуард, той дори е кръстник на двете по-големи дъщери на лорда. От кралското семейство обаче никой няма да отиде на сватбата. ", "date": "2018.06.21", "title": "Чудо! Първи гей брак в британското кралско семейство "}
{"url": "https://www.dnes.bg/cars/2018/06/21/zaedno-audi-i-hyundai-shte-praviat-vodorodni-avtomobili.380027", "text": "Компанията Audi сключи споразумение с Hyundai Motor Group за съвместна разработка на водородни силови агрегати. Според условията на договора, от тях ще могат да се възползват още марките Volkswagen и Kia.\r\nРазмяна на акции меду двата производителя засега не се предвижда. Компанията ще работят върху технологии с водородни елементи, като сътрудничеството им предвижда обмяна на лицензи и съвместно използване на едни и същи двигатели. Това ще позволи намаляване на стойността и повишаване на обемите на производство.\n\r\nВъпреки че ще разчитат на едни и същи водородни двигатели, Audi и Kia не предвиждат унификацията на модели. Така всяка от двете компании ще може сама да разработва автомобилите, на които ще поставя новите силови агрегати.\r\r\n                    \r\n                    Последният водороден модел на Hyundai е кросоувърът NEXO, който заменя излезлия още през 2013 г. модел ix35 Fuel Cell. Машината разчита на електрически двигател със 120 к.с., 40-киловатова батерия и блок от водородни клетки. Пробегът с едно зареждане е 590 км.\r\nНа свой ред Audi още няма сериен водороден модел, но през 2016 г. показа концептуалния h-tron quattro. Дългият 4,8 метра кросоувър е оборудван с два електромотора с мощност 122 и 190 к.с., като с едно зареждане изминава 600 км.\r\n", "date": "2018.06.21", "title": "Заедно! Audi и Hyundai ще правят водородни автомобили"}
{"url": "https://www.dnes.bg/sofia/2018/06/21/da-iahnesh-gradskata-vylna-pred-ndk.380034", "text": "\r\nНякои предпочитат да са на гребена на морските вълни със сърф в ръка, но друг тип култура търси нещо съвсем различно. Рампата, дъската на четири колела, каската, сините колене и... понякога счупената глава. \r\n \r\nБолката, обаче, никога не е спирала любителите на по-екстремните преживявания, които непрестанно търсят адреналина и изпробват нови трикове на рампата. Така и малки, и по-големи, начинаещи и опитни скейтъри се събраха пред Националния дворец на културата, за да отбележат Международния ден на скейтбордиста. \r\n \r\nПървият скейтборд е направен 1930-те г. в Америка и е представлявал сърф, прикачен към 4 колелца. Тогава не е бил измислен полиуретанът (от който се правят колелцата в наши дни) и затова устройството е било много опасно и е вдигало много шум.\r\n \r\nКогато първите скейтбордисти преминавали по улиците, всички са се сърдели и полицията е имала проблеми.\r\n \r\nОт 1930-те до 1960-те год. е било забранено да се кара скейтборд. През 1960-те години обаче той отново нашумял сред младите и започнало масовото му производство. До ден днешен скейт културата все още е жива и кипи под парещото слънце или нощните градски светлини. \r\n \r\n ", "date": "2018.06.21", "title": "Да яхнеш градската вълна пред НДК"}
{"url": "https://www.dnes.bg/obshtestvo/2018/06/21/iz-denia-v-parlamenta-chereshi-typani-i-tanci.379995", "text": "\n\r\nТъпани, народни танци и песни огласиха парламента в почивката на депутатите. Младежи от Национално училище по танцово изкуство и Горублянските баби поздравиха народните представители по случай Еньовден.\n\r\nДесетки избраници получиха и стръкче здравец. \r\nВ същото време омбудсманът Мая Манолова донесе традиционните щайги с череши за журналисти и депутати. \r\nТя раздаде новата реколта на всички парламентарни групи и на репортерите в Народното събрание.", "date": "2018.06.21", "title": "Из деня в парламента: Череши, тъпани и танци..."}
{"url": "https://www.dnes.bg/kino/2018/06/21/nov-film-s-kevin-speisi-klubyt-na-momchetata-miliarderi.379994", "text": "Кевин Спейси бе изгонен от сериала \"Къща от карти\", а сцените с  неговото участие във филма \"Всички пари на света\" бяха изрязани, но  филм, в който се е снимал, ще се появи по екраните това лято, съобщи  Асошиейтед прес.\r\nКомпанията \"Въртикъл ентъртейнмънт\" оповести, че филмът \"Клубът на  момчетата милиардери\" ще се прожектира в киносалоните в САЩ от 17  август, пише БТА. \n\n\r\nВъв филма се говори за млади богати мъже в Лос Анджелис, които  прибягват до схемата на Понци, т.е. до незаконни финансови операции.  Филмът е с участието Ансел Елгорт, Тейрън Еджъртън и Спейси.\r\n\"Клубът на момчетата милиардери\" е заснет през 2015 г., преди през  есента м.г. Спейси да бъде обвинен в сексуални посегателства и неуместно  поведение от много хора. Спейси се извини на един от обвинителите си.\r\r\n                    \r\n                    От \"Въртикъл ентъртейнмънт\" отбелязаха, че напълно подкрепят  жертвите на сексуален тормоз, но че актьорският състав и снимачният екип  на филма заслужават да видят как крайният им продукт стига до публиката", "date": "2018.06.21", "title": "Нов филм с Кевин Спейси: \"Клубът на момчетата милиардери\""}
{"url": "https://www.dnes.bg/stranata/2018/06/21/api-obeshta-otbivka-za-aheloi-po-noviia-pyt-ot-slynchev-briag.379996", "text": "До две седмици ще бъде изградена отбивка за Ахелой по новия четирилентов път от Слънчев бряг за Бургас. Това обещаха от ръководството на Агенция \"Пътна инфраструктура\" на среща с жители на града, съобщи \r\nОще днес започва геодезическото заснемане на терена, а от началото на следващата седмица и строителството на половинкилометровата отсечка.\n\n\r\nВсе още не е ясно колко ще струва изграждането на допълнителната връзка, но тя ще минава основно по общински пътища.\r\nЖителите на Ахелой излязоха на протест, притеснени, че са оставени без директна връзка с курорта. Недоволство изразиха и превозвачите.", "date": "2018.06.21", "title": "АПИ обеща: Отбивка за Ахелой по новия път от Слънчев бряг"}
{"url": "https://www.dnes.bg/zvezdi/2018/06/21/uma-tyrman-iska-da-se-sdobie-s-shvedski-pasport.379998", "text": "Американската актриса Ума Търман планира да получи шведски паспорт, предаде ТАСС като цитира в. \"Афтонбладет\". За целта тя ползва услугите на адвоката и бивш шведски министър на правосъдието Томас Будстрьом, на когото е възложено да подаде заявка за получаване на паспорт от нейно име, пише БТА.\r\n\"Повечето й роднини са шведи, майка й е шведка - заяви Будстрьом. - По-рано тя ми каза, че се чувства шведка.\"\r\nПо думите му, преди две седмици на среща с 48-годишната Търман в Ню Йорк му била възложена тази задача. Ума възнамерява да се установи в кралството.\r\n\"Тя иска да купи дом в Швеция и да живее тук в бъдеще - поясни Будстрьом. - Ума има много роднини в южната провинция Сконе, затова са много причините, поради които иска да е шведка.\r\n\"По-рано Търман в няколко интервюта спомена за произхода си и за желанието си да получи шведски паспорт. Баба й е моделът Биргит Холмквист от провинция Сконе, а майка й - моделът Нена фон Шлебрюге.", "date": "2018.06.21", "title": "Ума Търман иска да се сдобие с... шведски паспорт"}
{"url": "https://www.dnes.bg/obshtestvo/2018/06/21/cherveni-kmetove-iskali-pri-gerb-shte-se-kradat-li-lichnite-momi.379992", "text": "След като от ГЕРБ обявиха, че има опозиционни кметове, които гравитират около тях, стана ясно и кои ще са номинираните техни градоначалници за нов мандат.\n\r\nДоверие за нов мандат получават кметовете на София Йорданка Фандъкова, на  Бургас Димитър Николов, на Варна Иван Портних, на Пловдив Иван Тотев,  на Стара Загора Живко Тодоров, на Велико Търново Даниел Панов и на  Благоевград Атанас Камбитов.\r\nШефът на Националния предизборен щаб и зам.-председател на партията Цветан Цветанов заяви, че ГЕРБ има много кметове отличници и призна, че цени много усилията им.\r\nОт ГЕРБ обаче категорично отказаха да издадат кои кметове на БСП и други  политически сили гравитират около най-голямата партия с надеждата да  получат подкрепа на местните избори след 1 г. и 3 месеца, съобщи .\r\r\n                    \r\n                    Заподозрените, че са се завъртели от БСП към Борисов и Цветанов, отричат с тях да е говорено за подкрепа, но не пестят похвали и благодарности към правителството.\r\nВъв Великотърновско кметът на Свищов Генчо Генчев е сред заподозрените, че \"се е завъртял\" към ГЕРБ, но твърди, че досега не са водени разговори с него.\r\nГенчев бе избран като независим, подкрепен от БСП. Той не е член на Столетницата, но неведнъж е бил в центъра на партийни интриги, защото не пропуска да благодари на Цветанов и депутатката от дунавския град Станислава Стоянова за ангажираността им при осигуряване на средства за града и решаване на местни проблеми.\r\n\"Как ще бъда представен на следващите избори, още не стои на дневен ред, но не мога да отрека доброто взаимодействие с депутатите от Великотърновски регион и г-н Цветанов. Срещам изключителна подкрепа от правителството и ресорните министри. Човек трябва да бъде благодарен за всичко, което се прави за общината. Помагат ми. Как да кажа нещо лошо, то ще бъде двуличие\", каза Генчев.\r\nОтрича да са го канили да влиза в ГЕРБ. \"Аз като политик съм доволен на абсолютно всякаква подкрепа, която застане зад моя гръб\", допълни кметът и припомни, че в Свищов управлява четиристранна коалиция - БСП, ДПС, ГЕРБ, гражданско сдружение \"Промяна\".\r\n\"Това е изключително сложен процес, но мисля, че е много работещ модел за управление на една община. В този период на близо 3-годишно управление Свищов се събуди и върви усилено напред. Не сме имали скандали по политиките, което да е в противоречие с интересите на нашите съграждани\", подчерта кметът.\r\nСимпатиите си към управляващите не крие и кметът на Стражица Румен Павлов, който бе избран от БСП. Дори и от ГЕРБ да го припознаят като добър управленец за изборите през есента на 2019 г. обаче, интрига няма, защото между БСП и Павлов настъпи шумен развод през 2016 г. Той прекрати членството си при социалистите, за да е кмет на всички граждани, те пък му искаха оставката, защото предал доверието на партията и изгонил от общината местния им лидер.\n\r\nКметът на Сопот Деян Дойнов също може да се яви на следващите избори като кандидат на ГЕРБ. Такава мълва върви в подбалканското градче, след като от 12 април т.г. младият управник е вече аут от БСП. Мотивите бяха, че не спазвал предизборните си обещания и не се отчитал за работата си пред партията.\n\r\n\"Не БСП ме изключи, аз сам си подадох молбата за напускане, защото не са коректни и лоялни към мен\", заяви  Деян Дойнов. Той отрече вероятността да се яви на следващия местен вот като номинация на ГЕРБ. Щял да бъде независим. Нямало да бъде политически номад.\r\nКметът на Сопот обаче не пести похвали към кабинета. \"С премиера Бойко Борисов и финансовия министър Владислав Горанов работим добре. Благодарение на тях Сопот излезе от колапса и вече диша спокойно. Подал съм ръка на всички политически сили, които мислят за просперитета на общината\", добави Дойнов.\r\nОт областната организация на БСП в Пловдив са категорични, че ГЕРБ няма да пробие другите им кметове - на общините Асеновград, Брезово и Садово.\r\nЕдинственият кмет от БСП във Варненска област е кметът на Провадия Филчо Филев. При него обаче няма шанс да мине в редиците на управляващата партия, след като от ГЕРБ подадоха сигнал срещу него до главния прокурор за нанесени на общината щети в размер на стотици хиляди левове.\r\nВ Ловешка област поне засега преминаване от БСП в ГЕРБ на градоначалници не се очертава. Най-примамливата управленска позиция е в Троян. Близки до ГЕРБ чули активисти да говорят, че е по-важно да спечелят в Троян, отколкото в Ловеч. Само че настоящата кметица Донка Михайлова е с много силен актив, всеотдайно работи за града и хората я харесват.\r\n\"Категорично не смятам да изменя на БСП, от която преди това бях депутат\", каза тя. И уточни: \"От медиите разбрах за намеренията да бъда \"открадната\". Интересно е това, че политическите централи възраждат традициите да се крадат личните моми. Добре би било, преди да ни разпределят, първо да ни помагат - местната власт има нужда от подкрепа\".\r\n\"Една година преди изборите политическия \"трансферен прозорец\" явно вече е отворен. Последните социологически проучвания са притеснили много сериозно отбора на ГЕРБ, което означава няколко неща: 1. Проучванията са верни 2. ГЕРБ започват да страдат все по ясно от кадрова мощ 3. Всеядността на управляващите излиза на преден план. Затова хората смятат че всички политици са еднакви\", коментира зам.-шефът на БСП Кирил Добрев пред \"24 часа\".\r\n\"Искам да информирам г-н Цветанов, че ние разчитаме изключително много на нашите кадри и селекцията ни със сигурност е по-добра от тази на ГЕРБ. Колкото до нашите кметове... Предполагам, че Цветанов ще облече народната си носия и ще ги кани с питка и мед, друго няма какво да им предложи\", допълни Добрев.", "date": "2018.06.21", "title": "Червени кметове искали при ГЕРБ. Ще се крадат ли \"личните моми?"}
{"url": "https://www.dnes.bg/rusia/2018/06/21/sasht-s-kosmicheski-voenni-sili-rusiia-mejduzvezdni-voini.379959", "text": "Русия предупреди, че ще отговори твърдо на планираното от САЩ изграждане на нови, космически ориентирани военни сили, пише руското англоезично издание \"Москоу таймс\".\n\r\nВ понеделник президентът на САЩ Доналд Тръмп нареди на министерството на отбраната да започне процедури \"за създаване на космически сили като шести вид въоръжени сили\". Според електронния вестник идеята ще наложи САЩ да напуснат Договора за открития космос от 1967 г., забраняващ разполагането на оръжия за масово унищожаване в космоса, но не и на конвенционални оръжия.\n\r\nВиктор Бондарев, председател на комисията по отбрана и сигурност в Съвета на федерацията - горната камара на руския парламент, изрази пред РИА Новости надежда, че \"у американската политическа върхушка още са запазени остатъци от здрав разум\" и че Вашингтон няма да излезе от договора. Но ако това стане, \"естествено не само от нашата, но и от други страни ще последва твърд отговор, целящ да гарантира световната сигурност\", цитира думите му електронният вестник. \r\n                    \r\n                    \r\n\"Милитаризацията на космоса е път към катастрофа\", допълни Бондарев.\n\r\nСпоред аналитици в САЩ плановете за създаване на космически сили вероятно ще се сблъскат с трудности, протакане или ще бъдат категорично отхвърлени след президентските избори през 2020 г., отбелязва \"Москоу таймс\", цитиран от БТА.\n\r\nСъздаването на космически войски на САЩ е глупава идея. Това заяви в Тwitter американският астронавт Марк Кели, пише в. \"Известия\".\"А после какво - ще обявим подводниците за седми клон и ще ги наречем \"подводни сили\"?\", иронизира астронавтът.\n\r\nГоворителката на руското външно министерство Мария Захарова прогнозира \"междузвездни войни\", пише в заглавие \"Росийский диалог\". Захарова заяви, че Америка не само не изключва евентуални бойни действия в космическото пространство, но се стреми и да получи такава възможност. Тя изтъкна, че Щатите вече активно разработват планове за извеждане на оръжия в космоса, отбелязва онлайн изданието \"Политроссия\".\n\r\nПолитологът Константин Соколов нарича думите на Захарова \"правдоподобна версия\".\n\r\n\"Сега САЩ, както виждаме, нарушават и демонстрират презрение към голям брой международни норми\", заявява той. Опазването на мира в космоса е сред основоположните международни договорености, постигнати през 20 век, но днес тя е застрашена, смята руският експерт.\n\r\n\"Напълно е възможно САЩ да са готови да нарушат и тази, нека я наречем международна традиция\", коментира той.\n\r\nСъщевременно много летателни машини вече може да се наричат космически, тъй като достигат границата между околоземното и космическото пространство. И \"голям брой средства, достъпни за военновъздушните сили, могат да излизат в близкия космос. Какво представляват те - авиационни или космически оръжия?\", казва специалистът.\n\r\nСветовната общност тепърва предстои да уточни терминологията, преди да се вземат конкретни мерки по въпроса, подчертава Соколов.", "date": "2018.06.21", "title": "САЩ с космически военни сили. Русия: Междузвездни войни!"}
{"url": "https://www.dnes.bg/notifikacii/2018/06/21/poredno-biagstvo-ot-zatvora-tozi-pyt-v-lovech.380011", "text": "Полицията издирва избягал рано тази сутрин затворник, предават от БНР.\r\n \r\nМъжът е бил на режим в затворническо общежитие и е избягал от работа към 10:30 ч. тази сутрин. По първоначална информация мъжът работел на строителен обект.\r\n \r\nКъм момента е организирана акция по издирването му. Не е известно за какво е осъден и дали е опасен. \r\n \r\nВ издирването му са ангажирани достатъчен брой служители на МВР - от всички районни управления в региона, съобщиха за \"Дарик\" от Областната дирекция в Ловеч.\r\n \r\nПо-късно се очаква Министерство на правосъдието да оповести подробности. \r\n \r\nПреди два месеца подобен случай имаше и в Пловдив. Там рецидивистът Георги Танчев \"забрави\" да се върне от работа в затворническо общежитие \"Хеброс\" и на полицията й бяха нужни близо две седмици, за да го хване.\r\n \r\nПрипомняме и историята с двама избягали осъдени от софийския затвор - Владимир Пелов и Радослав Колев.  Пелов беше застрелян в Ботевград в началото на месец юни. Още издирват Колев.\r\n ", "date": "2018.06.21", "title": "Поредно бягство от затвора, този път в Ловеч"}
{"url": "https://www.dnes.bg/temida/2018/06/21/syuchenichka-na-ioan-v-uchilishte-se-govoreshe-che-e-toi.380005", "text": "По време на поредното изслушване на съда за убийството на Георги в Борисовата градина – съученичка на подсъдимия Йоан Матев бе категорична: \"Всички в училище говореха, че той е момчето от записа на камерите\".\r\n \r\n20-годишната Стефания Коларова разказа пред Софийския градски съд, че се свързала с приятелката на Георги – Лора, година след престъплението, за да и разкаже, че в нейното училище всички коментирали приликата на Йоан Матев с момчето от охранителните камери.\r\n \r\nНа днешното съдебно заседание се проведе и очна ставка между двете момичета, на която те трябваше да потвърдят как се е представила Стефания на срещата. Между двете нямаше противоречия. \r\n \r\nПо думите на Стефания съучениците на Йоан коментирали, че след убийството на Георги той коренно променил визията си и спрял да ходи на училище. Децата пускали записите дори на една от учителките и и показали уголемена снимка с добро качество. Маратонките на момчето от записа били същите като тези на Йоан. \r\n \r\nПреподавателката по английски Вени Гегова разказва, че го е виждала да носи сгънат нож на колана си. Тя коментирала с учениците си приликата на Матев с момчето от записите.\r\n \r\nИменно в нейния час в края на юни 2015 година зам.директорката на училището поискала извинителни бележки от всички, отсъствали на 2 юни 2015. Тогава преподавателката се обърнала поименно и към Йоан, който също не е бил на училище в този ден. \r\n \r\n\"Йоан се държеше доста свободно. В час не бях доволна от неговото поведение. Отказваше да работи, пусакше музика, говореше с останалите момчета, не му се учеше\", разказва преподавателката за поведението на подсъдимия, цитирана от \"\". \r\n \r\nНо следавщото съдебно заседание съдът ще слуша записите от обажданията на спешния телефон 112, които са свързани с убийството на Георги през 2015.  \r\n \r\nОсвен Лора, приятелката на убития, други хора също са подали сигнал до спешния телефон. ", "date": "2018.06.21", "title": "Съученичка на Йоан: В училище се говореше, че е той!  "}
{"url": "https://www.dnes.bg/zvezdi/2018/06/21/godenikyt-na-ariana-grande-potvyrdi-napravih-go.380007", "text": "Съмненията за Ариана Гранде, че вече е обвързана, отпадат. Комикът Пийт Дейвидсън публично потвърди мълвата, че се е сгодил за певицата. Той е част от екипа на скечовото шоу \"На живо в събота вечер\".\n\r\n24-годишният Дейвидсън е заявил като гост в шоуто на Джими Фалън, че слуховете, които се носят през последната седмица за годежа му с Гранде, отговарят на истината, предава Ройтерс, цитирана от БТА.\n\r\nНа въпрос на водещия дали се е сгодил, комикът е отговорил: \"Да, направих го\". \"Чувствам се все едно съм спечелил състезание\", е допълнил Пийт Дейвидсън, коментирайки романа си с 24-годишната Ариана Гранде.\n\r\nДейвидсън и Гранде направиха връзката си достояние в края на май, публикувайки своя обща снимка в профилите си в социалните мрежи - само няколко седмици, след като се разделиха с предишните си партньори.\r\n                    \r\n                    \r\nМиналата седмица сайтове за знаменитости съобщиха, че певицата и комикът са сгодени. По-рано през тази седмица Ариана Гранде беше забелязана с диамантен годежен пръстен. В сряда медии оповестиха, че двойката се е нанесла в апартамент в Манхатън.", "date": "2018.06.21", "title": "Годеникът на Ариана Гранде потвърди: Направих го!"}
{"url": "https://www.dnes.bg/world/2018/06/21/v-antarktida-na-22-c-pluvane-v-ledenata-voda.379980", "text": "Учени в Антарктида отпразнуваха зимното слънцестоене, което ще донесе повече дневна светлина в южното полукълбо след седмици на мрак, като се гмурнаха в ледени води, предаде Франс прес.\r\nРъководителката на австралийската изследователска база \"Кейси\" Ребека Джефкоут поясни, че 21 юни е специална дата за учените, които зимуват в Антарктида. \r\nПри температура минус 22 градуса Целзий учени от базата \"Кейси\" пробиха дупка в дебелия лед, преди да се съблекат и да скочат във водата. \r\n\"Плуването в ледени води е малка лудост, но храбри учени от базата чакат с радост тези мигове - каза тя. - Двадесет и един от 26-те обитатели на базата са достатъчно смели, за да се гмурнат във водата.\"\r\nПовече от век учените, които зимуват в Антарктида, честват зимното слънцестоене, което се отбелязва на 21 юни в южното полукълбо и на 21 декември в северното полукълбо, пише БТА.\r\n ", "date": "2018.06.21", "title": "В Антарктида на -22°C: Плуване в ледената вода"}
{"url": "https://www.dnes.bg/stranata/2018/06/21/izvadiha-tialo-na-myj-ot-vodite-na-dunav-pri-svishtov.380006", "text": "Пожарникари са извадили тяло на мъж от река Дунав при Свищов. Сигнал за инцидента е получен вчера в 18,05 ч.\r\nОт извършения първоначален оглед се предполага, че тялото е на 32-годишен полски гражданин, съобщиха от полицията.\r\nЗа него е имало информация, че е бил член на екипаж на плавателно средство под холандски флаг.\r\nМъжът е изчезнал в нощта на 17 срещу 18 юни. Следи от насилие по тялото не са установени.\r\nПо случая е образувано досъдебно производство.\r\n ", "date": "2018.06.21", "title": "Извадиха тяло на мъж от водите на Дунав при Свищов"}
{"url": "https://www.dnes.bg/obshtestvo/2018/06/21/skandal-obviniha-maikite-na-deca-s-uvrejdaniia-plateni.380010", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНационално представените организации обявиха, че имат сигнали за финансиране на протестите на майките на деца с увреждания. Те отказаха да съобщят детайли, тъй като по думите им фактите все още се проверяват.\n\n\n\n\n\r\nПо думите на представител на НПО-тата финансирането е ставало по социални проекти, които после са се изпълнявали по различен начин.\r\n\"И ние може да плачем, и ние плачем. Не е необходимо това. В момента имаме шанс, а го изпускаме\", обясниха от пациентските организации.\r\nСлед конфликта между тях и майките, който прерасна дори в лични закани за убийство, хората с увреждания се разделиха на две, съобщава .\r\r\n                    \r\n                    Така, за да бъдат разграничени от майките, представители на пациентските организации обявиха - съвсем скоро ще разпънат свой палатков лагер, но не пред парламента, а пред националния стадион. И вместо с черни, ще ги видим с бели тениски.\n\r\n ", "date": "2018.06.21", "title": "Скандал! Обвиниха майките на деца с увреждания: Платени!?"}
{"url": "https://www.dnes.bg/obshtestvo/2018/06/21/shefkata-na-agenciiata-po-transplantaciia-s-ostavka.380002", "text": "Директорът на Изпълнителната агенция по трансплантация д-р Марияна Симеонова е подала заявление за напускане, твърди \"Дарик\". \r\nНовината идва дни, след като пациенти, нуждаещи се от трансплантация, недоволстваха заради прекратен договор с международната организация за обмен на органи Евротрансплант.\r\nОт пациентски организации \"Заедно с теб\" се застъпиха за д-р Симеонова с мотивите, че благодарение на нея у нас е създадено доверие в донорството. \r\n\"Без нея и малкото, което работи, ще спре\", подчертават пациентите в свое становище, и допълват, че \"застават твърдо зад професионализма и човечността\" на д-р Марияна Симеонова.\r\nНастоящият директор оглави Изпълнителната агенция по трансплантация в началото на 2013 година, когато министър на здравеопазването бе депутатът от ГЕРБ Десислава Атанасова.", "date": "2018.06.21", "title": "Шефката на Агенцията по трансплантация с... оставка"}
{"url": "https://www.dnes.bg/stranata/2018/06/21/bsp-za-izbiagaliia-zatvornik-merki-predi-da-bradiasa.380015", "text": "БСП поиска парламентът да изслуша утре вътрешния и правосъдния министър по повод новия случай на избягал затворник в страната.\n\n\n\r\nДнес стана ясно, че затворник е избягал от затвора в Ловеч.  \r\n\"Буквално преди минути разбрахме от интернет сайтове, че, както казва главният секретар, имаме нов случай на отклонило се лице от български затвор, а всъщност е избягал”, обяви от парламентарната трибуна соцдепутатът Иван Ченчев.  \r\nТой се обърна към председателя на НС Цвета Караянчева да се чуе с прафесионалното ръководство на МВР и министерството на правосъдието.  \r\n\"Преценете утре тук да се явят пред народното представителство министър Радев, министър Цачева и да чуем от тях какви мерки са предприети, каква е превенцията на това нещо да не се случва. За нас какво остава като народни представители? Може би да се надяваме, че ще бъде заловен по-бързо, докато не си е пуснал брада отклонилият се?\", каза социалистът.", "date": "2018.06.21", "title": "БСП за избягалия затворник: Мерки, преди да брадяса "}
{"url": "https://www.dnes.bg/notifikacii/2018/06/21/novi-razkritiia-ot-panama-peipyrs-novosti-i-okolo-mesi.380016", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНови разкрития за укриването на данъци от известни личности, включително срещу капитана на аржентинския национален отбор по футбол Лионел Меси. Съобщиха ги германски медии, участвали в международното журналистическо разследване \"Панама пейпърс\", което извади на светло офшорни сметки за милиарди долари.\n\r\nРазкритията се появяват две години след скандала с т.нар. досиетa от Панама. В скандалните документи отново се появи името на Меси. През 2016 г. се оказа, че той притежава подставена фирма, чрез която укрива доходите си, съобщава .\n\n\rТогава футболистът категорично отрече обвиненията и заяви, че фирмата не е активна. Новата информация, получена от изтекли вътрешни имейли на адвокатската кантора \"Мосак Фонсека\" - основен играч в скандала с офшорките, показва, че компанията на футболната звезда извърпва дейност и има клиенти, които ползват услугите ѝ. \n\r\nПотърсен за коментар адвокат на Меси отрече клиентът му да е свързан с каквито и да било нелегални финансови машинации..\n\r\n\"Досиетата от Панама\" са най-голямото изтичане на документи в историята, по които работят 400 журналисти от 80 държави, обединени от Международния консорциум на разследващите журналисти.\n\r\nДокументите идват от панамската адвокатска кантора \"Мосак Фонсека\", която продава анонимни офшорни компании по света. Два месеца, след като кантората разбира, че архивът за десетилетия назад е копиран и изнесен, в голяма част от случаите ръководството не успявада установи кои са крайните собственици на повече от 28 хиляди активни компании, които са регистрирали на Британските Вирджински острови.\n\r\nСрещу закритата тази пролет кантора и нейни клиенти има започнати близо 150 разследвания, проверки от одитори и проверки в близо 80 държави.", "date": "2018.06.21", "title": "Нови разкрития от \"Панама пейпърс\". Новости и около Меси"}
{"url": "https://www.dnes.bg/sofia/2018/06/21/pod-naem-v-sofiia-kakvo-se-predlaga-i-subektiven-li-e-luksyt.379966", "text": "Отдаването на имот под наем е с добра доходност през последните години. Наемните цени са от значение и когато се преценява дали има изкуствено повишаване на цените или така наречения  \"имотен балон\".\r\nДнес можем да бъдем спокойни, защото цените за наем на жилищен имот са в разумни граници. Тъй като най-силен е , ще направим кратък анализ на това, което се предлага в момента според imoti.net.\r\nНезависимо, че за наемодателите е много по-лесно и със значително по-малък риск от негативни последствия да отдават необзаведено жилище, в платформата за обяви преобладават предимно обзаведени апартаменти – 94% от всичките обяви за наем на жилище в София.\r\r\n                    \r\n                    Търсенето на по-нови апартаменти определя и предлагането на такива в сгради ново строителство – почти 42% от обявите за наем, а само 5% са предложенията за жилища в панелни блокове. Като луксозни наемодателите определят 31% от апартаментите под наем, но това е доста субективно и по-скоро показва, че жилището не е обзаведено със стари мебели и на банята е направен ремонт.\r\nМного рядко зад определението \"лукс\" се крие истински такъв, защото това означава по-голяма площ, луксозни общи части, централно местоположение, високо качество на строителството, гараж, висок клас обзавеждане и оборудване и още много важни детайли, които могат да се открият предимно в къщи извън София.\r\nПроблемът с липсата на места за паркиране в София може да се види и в предложените обяви за жилище под наем. С осигурено паркомясто се предлагат само 22% от апартаментите. И това невинаги означава наистина осигурено място, а по-скоро е възможност да се паркира безплатно на улицата. А по-малко от 1% са наемодателите, които биха допуснали домашен любимец в имота, който отдават. Тъй като това е нова опция на сайта, е възможно процентът да не отразява реалността на този етап.\r\n\r\nНай-много обяви за апартаменти под наем има от централните квартали на столицата – 46%. В Студентски град по това време на годината няма голямо предлагане – само 5% от обявите за наем са от този квартал. Толкова са и обявите от целия комплекс \"Младост\". Привлекателните и определяни като \"баровски\" райони в полите на Природен парк Витоша също не генерират много обяви за наеми на апартаменти.\r\nС обявите не се потвърждава и теорията, че българинът предпочита да живее близо до големия град, но в къща с двор. Обявите за наемане на къщи в близките до София села са по-малко от половин процент. Това може и да е знак, че при избор да се живее в къща, се предпочита да е в собствена, а не наета.", "date": "2018.06.21", "title": "Под наем в София: Какво се предлага и субективен ли е луксът?"}
{"url": "https://www.dnes.bg/health/2018/06/21/zdravoslovnata-magiia-na-soka-ot-kaktus.379924", "text": "е не просто бодливо пустинно растение. Той може да се окаже изключително полезен за организма и по-специално неговият сок. \r\nСокът от специфичен вид кактус, наричан бодлива круша или опунция, е невероятно богат на незаменими хранителни вещества.\r\n \r\nОпунцията се среща из островите по Средиземноморието, Северна и Южна Америка, Австралия. Този вид кактус ражда плодове, заради които идва и прякорът му бодлива круша.\r\n \r\nПлодовете имат особен вкус, съчетаващ този на круша, цитрус и грозде. Вътрешността на плода е изпълнена със ситни семки, в които се съдържат изключително големи количества витамин С. В месестата му част се съдържат желязо, калций, бета-каротин, магнезий, аминокиселини, фитонутриенти, омега-6 мастни киселини.\r\n \r\n\r\n \r\n\r\n \r\nСвойството на сока от кактус да понижава холестерола предпазва сърцето от заболявания и кръвоносните съдове от атеросклероза.\r\n \r\n\r\n \r\nБодливата круша е бедна на калории, но е богата на фибри. Сокът от нея потиска глада и контролира кръвната захар и инсулина.\r\n \r\n\r\n\r\n\r\n\r\n\r\n\r\n", "date": "2018.06.21", "title": "Здравословната магия на сока от кактус"}
{"url": "https://www.dnes.bg/obshtestvo/2018/06/21/da-ti-kipne-ot-16-te-bona-za-voaiaja-na-edin-chinovnik-govori-georgi.379960", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкъпото пътуване до Ню Йорк на вече бившия зам.-министър на труда и социалната политика Росица Димитрова разгневи и единствения българин с две трансплантации. \n\r\nСпоред хасковлията Георги Пеев оставката не подлежи на коментар, но тя не решава проблемите на хората с увреждания.\n\n\n\n\n\n\r\nМакар че е само на 41 години, Георги често казва за себе си, че живее трети живот. Оцелява след две трансплантации - на сърце и бъбрек, и се превръща в единствения двойно трансплантиран в Европа. \n\r\nПризнава, че с годините се е научил да щади нервите си, но пътуването на заместник социалния министър до Ню Йорк прелива чашата на търпението му. \r\n                    \r\n                    \r\n\"Тя е опасна за хората с увреждания, защото няма мисленето на човек, който трябва да помага. С тези 16 хиляди лева, дето двете отидоха на екскурзия в Ню Йорк, могат да направят инфраструктура към една сграда да могат да влизат по-лесно хора с колички\", гневи се Георги пред .\r\nМъжът изрази съмнение, че нейната оставка ще промени нещо.\r\n\"Това че тя се маха не означава нищо, на нея не ѝ пука. Но трябва и ние да се променим, като не става – марш\", категоричен е той.\r\n ", "date": "2018.06.21", "title": "Да ти кипне от 16-те бона за воаяжа на един чиновник. Говори Георги!"}
{"url": "https://www.dnes.bg/notifikacii/2018/06/21/evropa-da-se-koordinira-i-da-kontrolira-bejancite.379955", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХората, тръгнали да търсят спасение от войната вече са милиони и са пръснати по целия свят. През последните няколко години изцяло промениха представите на хората за бежанците – много от тях бяха приети от страните, но десетки други бяха прогонени. В резултат много семейства останаха разделени.\n\r\nВ световен мащаб над броя на хората, бягащи от войната надхвърля 24 милиона, според доклад на ООН. А над 3 милиона бежанци търсят убежище в чужда страна. Как стоят нещата у нас и каква е нагласата на българите спрямо емигрантите – в студиото на \"Директно\" покоментира координаторът на фондация \"Ориент България\" Азхар Аломар.\r\nЗа последната година над 900 хиляди сирийци са насилствено изгонени от домовете си. Какви са причините, които водят до това – само политически, икономически или пък има и други фактори, за които ние не знаем, защото сме далеч от проблема?\n\n\n\n\r\n\"Нека да не гледаме на тези цифри само като някаква бройка. Това са човешки съдби, човешки истории. Абсолютно всеки един има своя трагедия. Това, разбира се, не са всички бежанци, но има хора, които са насилствено изгонени от домовете си. Проблемът в Гуда до ДАмаск в Сирия е наистина голям. Там е изселено мирно население, а не бойци или терористи.\", коментира в предаването Азхар Аломар.\n\r\nПромени ли се нагласата на страните от Европа, които възприемат бежанците като радикалисти? При какви условия живеят бежанците в центровете за настаняване? Как можем да решим проблемите с бежанската криза?\n\r\n\"Трябва да има контрол върху това кой влиза и излиза от държавата, не да се ограничава. Европа доказа за сетен път, че е слаба и не може да се координира в действията си. Това трябва да се реши на политическо ниво.\", сподели в предаването Азхар Аломар\n\r\nИ още: Според последните доклади пейзажът на бежанската вълна е на път да се промени. Промяната в потоците се изразява в това все повече хора от Конго, Южен Судан и Мианмар да търсят убежище в друга страна. Това ли е вълната, която предстои да ни залее?", "date": "2018.06.21", "title": "Европа да се координира и да контролира бежанците"}
{"url": "https://www.dnes.bg/obrazovanie/2018/06/21/profesiia-jurnalist-ot-pyrvo-lice-deca-v-tv-studia.379958", "text": "\n\r\nТелевизии и отвориха вратите на студиата си за група ученици от СУ \"Саво Савов\", заедно с техни преподаватели, за да им представят какво всъщност се крие зад телевизионния екран. Димитър Абрашев, водещ на всекидневното актуално предаване \"Директно\", разведе младежите из нюзрумите, монтажните и режисьорските апаратни, където им представи от първо лице професията на журналиста.\r\nПо време на образователния тур из двете телевизии гимназистите имаха възможност да заемат мястото на водещ и репортер, да четат емисия на времето през аутокю, както и да седнат зад режисьорския пулт. Те присъстваха на заснемане на промо видео за Новините ON AIR, надникнаха зад кулисите на предаването \"В развитие\" по Bloomberg TV Bulgaria по време на ефир и дори си направиха селфита с екипите на телевизиите.\r\r\n                    \r\n                    Димитър Абрашев подхрани големия интерес на учениците, като отговори на любопитните им въпроси и им даде ценни съвети за това как се става журналист, какво изисква тази професия и колко важна е нейната социална мисия.\r\nС кратки лекции за различните етапи, през които преминава една телевизионна продукция, преди да се излъчи в ефир, се включиха и Таня Кръстева - главен редактор на Bloomberg TV Bulgaria, Стефан Милов - главен режисьор на Bloomberg TV Bulgaria и Bulgaria ON AIR, Олег Попов, фотограф на Investor Media Group, Благой Цицелков, продуцент на „България сутрин“ и Николина Димитрова, изпълнителен директор на Bloomberg TV Bulgaria и програмен директор на Bulgaria ON AIR. \n\r\n ", "date": "2018.06.21", "title": "Професия журналист от първо лице: Деца в тв студиа!"}
{"url": "https://www.dnes.bg/eu/2018/06/21/germaniia-predotvrati-napadenie-s-biologichesko-oryjie.379956", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГермания предотврати нападение с биологическо оръжие. Разкритието направи федералната криминална служба.\n\r\nВ Кьолн е арестуван тунизийски бежанец. Миналата седмица полицията обискира жилището на 29-годишния тунизиец, пребиваващ в Кьолн.\n\r\nТой е идентифициран като Саиф Аллах. Арестуван е, след като полицията е открила в дома му рицин – едно от най-силно отровните вещества.\n\r\nМъжът разполагал с достатъчно материал, за да произведе между 250 и 1000 дози от токсичната субстанция, предаде \r\n                    \r\n                    \r\nРайонът около жилището е отцепен. Според местни медии арестувания тунизиец е следвал инструкции, разпространявани от групировката Ислямска държава.\n\r\nУчени твърдят, че рицинът е 6000 пъти по-мощен от цианида и за него няма антидот.\n\r\nВеществото причинява органна недостатъчност и смъртта настъпва в рамките на 36 до 48 часа.\n\r\n", "date": "2018.06.21", "title": "Германия предотврати нападение с биологическо оръжие"}
{"url": "https://www.dnes.bg/usa/2018/06/21/trymp-podpisa-za-spirane-razdelianeto-na-deca-migranti-ot-roditelite.379964", "text": "Президентът на САЩ Доналд Тръмп подписа указ за прекратяване на практиката за разделяне на деца мигранти от родителите им при незаконно влизане в страната, предадоха Ройтерс и Франс прес.\n\r\n\"Не харесвах да виждам как биват разделяни семейства\", каза Тръмп на церемонията по подписването на нормативния акт. В същото време той подчерта, че здравата охрана на южната граница на САЩ с Мексико остава приоритет за него.\n\r\nФранс прес определя указа на Тръмп като зрелищен обрат, който слага край на една практика, струвала многобройни критики на администрацията на президента на САЩ.\n\r\nИзточник от правителството обясни, че указът ще даде на семейства нелегални имигранти с деца предимство при разглеждане на техните случаи. Нормативният акт обаче няма да сложи край на т.нар. политика на нулева толерантност на администрацията на Тръмп към нелегалната имиграция, подчерта в същото време цитираният източник, пожелал анонимност.\n\n\r\r\n                    \r\n                    Тръмп отстъпи пред политическия натиск и подписа указ за прекратяване на политиката за разделяне на незаконно влезли в САЩ мигрантски семейства, в резултат на което родители и деца ще бъдат задържани за неопределено време заедно на границата. Има обаче правни и практически пречки пред спирането на практиката, а и указът не се отнася за около 2300 деца, които вече са отделени от родителите си, пише днес в. \"Ню Йорк таймс\".\n\r\nПрезидентът подписа указа дни след като заяви, че единственият начин да се спре разделянето на семействата е чрез Конгреса, защото \"това не може да стане с указ\". Тръмп обаче размисли след дъжд от критики от демократи, активисти, членове на собствената му партия, а дори от съпругата му и дъщеря му Иванка, която в личен разговор му казала, че тази политика е грешна, отбелязва вестникът. \n\r\nСъветници на Тръмп са му казвали преди, че не е възможно дадена политика да бъде променена с указ и не е ясно как се е стигнало до подписването на сегашния документ. В указа от четири страници се посочва, че всеки, който прекоси незаконно границата, ще подлежи на съдебно преследване, но че властите ще се опитат да осигурят места, където родители и деца ще могат да бъдат заедно, вместо да са разделени, докато случаят им се разглежда в съда. И тук възникват нови въпроси: указът не уточнява къде ще се намират семействата и дали децата ще останат отделени от родителите си, докато се намерят или построят центрове за настаняването им, подчертава \"Ню Йорк таймс\", цитиран от БТА.\n\r\nТръмп не обясни защо прави пълен завой в курса, но оповести решението си ден след срещи на Капитолия с републикански конгресмени, които му казаха, че тази политика нанася огромни вреди на партията, пише британският в. \"Файненшъл таймс\".\n\r\nСлед общественото възмущение, което предизвика политиката му на \"нулева толерантност\", американският президент подписа указ, по силата на който незаконно влезли в страната родители и деца ще бъдат задържани, без да бъдат разделяни, отбелязва френският в. \"Монд\". В предишните дни Белият дом, начело с президента, невъзмутимо защитаваше тази политика, въведена от министерството на правосъдието с неговата благословия. От май тя задължава граничната полиция да разделя децата от родителите им, които са в ареста, докато срещу тях се води съдебна процедура. Оттогава от родителите им бяха отделени най-малко 2342 деца и младежи. Противно на очевидното министърката на вътрешната сигурност Кирстен Нилсен отрече съществуването на такава политика, докато в същото време Тръмп твърдеше, че само прилага правна разпоредба, наследена от правителството на демократите, което не е вярно, допълва вестникът.\r\n ", "date": "2018.06.21", "title": "Тръмп подписа за спиране разделянето на деца мигранти от родителите"}
{"url": "https://www.dnes.bg/obshtestvo/2018/06/21/cvetanov-za-rosica-dimitrova-niama-da-ia-gubim-kato-ekspert.379963", "text": "Самолетен билет за над 8000 лева предизвика трус в кабинета. Зам.-социалният министър Росица Димитрова, която летя в бизнес класа до Ню Йорк, за да говори за успехите на страната ни при работа с хора с увреждания повдигна вълна от недоволство и тя напусна поста си. Решението й беше одобрено от премиера, но ядоса вицепремиера Валери Симеонов.\n\n\n\n\r\n\"Росица Димитрова нямаше друг полезен ход, освен да подаде оставка след всичко, което се изсипа върху нея. Тя работи повече от 20 години в социалната сфера и винаги е била съпричастна. Това не означава, че ще я изгубим като експерт. Евентуално може да бъде назначена като съветник към ресора на Валери Симеонов, за да може да продължи да работи\", коментира пред Нова тв председателят на ПГ на ГЕРБ Цветан Цветанов.\r\r\n                    \r\n                    \"В Ню Йорк тя е спала в общежитието на консулството и не е похарчила нито лев от бюджета на държавата, за да може да бъде в скъп хотел\", допълни той.\r\nПо думите му, Росица Димитрова е планирала друга командировка, която не е била със средства от държавния бюджет. Три дни преди събитието е решено, че тя трябва да представи България на нужното високо ниво на 11-та сесия на Конференцията на страните по Конвенцията за правата на хората с увреждания в Ню Йорк. България е председател на форума за периода 2017-2018 г. и в това си качество организира конференцията.\r\nЦветанов твърди, че Димитрова е направила изключително много за хората с увреждания и винаги е работила в техен интерес.\r\nМинистър Бисер Петков е издал заповедта за командировката, а след това процедурата се задейства от съответните служители по веригата към министерството.\r\nЦветанов допълни, че самият той избягва да лети в бизнес класа заради подобни спекулации, които могат да излязат в публичното пространство и внушенията, които се правят след това.", "date": "2018.06.21", "title": "Цветанов за Росица Димитрова: Няма да я губим като експерт!"}
{"url": "https://www.dnes.bg/politika/2018/06/21/shte-ocelee-li-kabinetyt-borisov-3-shte-razberem-idniia-petyk.379971", "text": "Дали ще оцелее кабинетът \"Борисов 3\" и при втория вот на недоверие, внесен от БСП, ще разберем идния петък.\r\nЗа тогава шефката на парламента Цвета Караянчева насрочи гласуването на вота.\r\nДебатите по него пък ще се проведат на извънредно заседание на парламента във вторник от 13 часа.\r\nСпоред правилника за работата на Народното събрание гласуването на вота трябва да се проведе не по-рано от 24 часа след приключването на дебата.\n\n\n\n\n\r\nОказа се обаче, че много народни избраници са в командировки сряда и четвъртък, а съдбата на кабинета трябва да бъде решена от 121 депутати.\r\nДПС обявиха, че подкрепят искането за сваляне на правителството. Против вота ще гласуват ГЕРБ, Обединените патриотите и партия Воля.\r\nРазпределението на гласовете показва, че вотът няма да мине. ГЕРБ и Патриотите имат мнозинство от 122-ма депутати, а заедно с Воля - общо 134.\r\nБСП внесе втория вот на недоверие към кабинета \"Борисов 3\" вчера заради провал в политиката по сигурността. Под мотивите за вота стоят подписите на 80 депутати от левицата.\r\n\"Всички ние страдаме от това некадърно управление, то е опасно и вредно за България\", отсече червената депутатка Елена Йончева.\r\nТова е вторият вот, който внася опозиционната партия към кабинета \"Борисов 3\". Първият беше за ширещата се корупция в държавата и очаквано не успя.\r\nТози път БСП иска правителството да подаде оставка заради несправяне със ситуацията в сектор \"Сигурност\".\r\nКонкретните аргументи, заради които левицата иска оставката на кабинета \"Борисов 3\", са бягството на затворниците от Централния софийски затвор, битовата престъпност в Угърчин, страхът на хората от престъпници в Ботевград, както и авиокатастрофата с военния хеликоптер.", "date": "2018.06.21", "title": "Ще оцелее ли кабинетът \"Борисов 3\"? Ще разберем идния петък"}
{"url": "https://www.dnes.bg/sofia/2018/06/21/koshmaren-trafik-v-bojurishte-jitelite-na-protest.379965", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Не можем да спим! Трафикът вече не може да се търпи. Инфраструктурата не може да поеме този трафик към Индустриални зони. Искаме незабавно да бъде изградено това продължение на бул. \"Царица Йоана\" от Околовръстното към Индустриални зони директно. До момента нито една институция не се ангажира с изграждането на това трасе\", обясни представител на гражданското недоволство.\n\r\n\"Денят започва много рано, още към 3 часа, когато и ТИР-овете започват да минават. Тресенето на къщите е невероятно. Трафикът е много интензивен, много шумен\", каза протестираща пред репортер на .\r\n                    \r\n                    \r\nЖителите не се задоволяват с аргумента, че с разширяването на индустриалната зона ще се открият много нови работни места. Те подчертаха, че никога не са имали липса на работни места. Радваме се на Индустриални зони, но много ни пречат, коментира жена от протестиращите.\n\r\nНякои от хората се притесняват за децата и внуците си. Самите те пресичат с вдигнати ръце, за да не бъдат ударени от автомобилите, а къщите им треперят заради тежкия трафик.\n\r\nПредставител на \"Национална компания индустриални зони\" посочи в ефира на \"България сутрин\", че проблемът е общ. Работи се по въпроса, ангажирани са архитекти и пътни инженери, като вече са изготвени два проекта, стана ясно от думите му. На 28 юни ще се проведе среща, на която пред гражданите ще бъдат изложени двата идейни проекта.\n\r\nКметът на район \"Връбница\" не се ангажира с мнение дали има временно решение на проблема и посочи, че е обсъждано алтеранативно трасе през Калотина. А хората са решени на продължителни протести, ако няма конкретно решение.\n\r\n ", "date": "2018.06.21", "title": "Кошмарен трафик в \"Божурище\": Жителите на протест!"}
{"url": "https://www.dnes.bg/technology/2018/06/21/tesla-sydi-bivsh-slujitel-sabotior-bil.379970", "text": "\r\nАгенцията се позовава на обвинителния акт, подаден в съд в Лас Вегас. Пълният обхват на \"незаконните дейности\" все още не е определен обаче.  \n\r\nTesla също така обвинява своя бивш служител, че е правил неверни изявления пред пресата. Твърди се, че служителят е бил нает през октомври 2017 г. като техник в завода за батерии на Tesla \"Gigafactory\" в американския щат Невада, където е имал достъп до изключително чувствителна вътрешна информация.\r\nТрип е написал софтуер, който е накарал операционната система за производство на автомобилния производител да прехвърли няколко гигабайта от данните си на трети страни. Обвиняемият не е коментирал темата пред Ройтерс. Неговият хакерски софтуер е работил върху три отделни компютърни системи на други служители в Tesla, така че данните да бъдат изнасяни дори след като той е напуснал компанията. Освен това този метод му е дал възможност да прехвърли обвинението към тези лица, става ясно от иска.\r\nСлед това се е стигнало до силно недоволство и проблеми с мъжа, недоволен от функцията си в компанията, а той е демонстрирал и агресивно поведение към колегите си.\r\n„В рамките на няколко месеца, откакто Трип се е присъединил към Tesla, мениджърите му го определили като имащ проблеми с работата и понякога гневен спрямо колегите си. В резултат на това на или около 17 май 2018 г. Трип е бил преназначен на нова роля. Той обаче не е бил доволен от новата си позиция“, пише в документите на съда.\r\nДиректорът на Tesla  за предполагаемия враг в собствените редици. „Служител извърши \"обилен и вреден саботаж\", съобщи мениджърът в мейл до всички служители в неделя вечер.\r\nКато мотив Мъск тогава посочи желано от служителя повишение, което е било отхвърлено. Но по думите на милиардера зад действията можело да се крият много повече неща,  така че разследването ще продължи.\r\nМъск намекна дори, че може да си представи и заговор. „Както знаете, има дълъг списък от организации, които искат Tesla да умре\", написа главният изпълнителен директор, като имаше предвид компании от петролната и газова индустрия и спекулантите на Wall Street, които залагат срещу акциите на компанията.\r\nПо-късно Мъск съобщи и за пожар в завода на Tesla във Фримънт, Калифорния, като също го обвърза с евентуален саботаж, и призова служителите да „обръщат внимание на всичко, което не е в най-добрия интерес на нашата компания\".  \r\n", "date": "2018.06.21", "title": "Tesla съди бивш служител – саботьор бил"}
{"url": "https://www.dnes.bg/notifikacii/2018/06/21/papata-razdelianeto-na-deca-ot-roditeli-e-nemoralno.379962", "text": "Папа Франциск разкритикува политиката на администрацията на Доналд Тръмп за разделяне на семействата на мигранти, преминали незаконно границата с Мексико. В пространно интервю за агенция Ройтерс той заяви също, че популизмът не е отговор на имиграционните проблеми на света.\n\r\nВ интервюто папата каза, че подкрепя неотдавнашните изявления на американските католически епископи, които определиха разделянето на деца от техните родители като \"противоречащо на нашите католически ценности\" и като \"неморално\".\n\r\nВ интервюто папата се спря и върху ситуацията от неотдавна в Италия, където правителството реши да не приема кораба със спасени в Средиземно море над 600 мигранти, който в крайна сметка бе приет от Испания. \"Вярвам, че не можете да отхвърляте хората, които пристигат. Трябва да ги приемете, да им помогнете, да се грижите за тях, да ги придружавате и да видите къде да ги настаните, но из цяла Европа\", каза папата.\n\n\r\"Някои правителства работят по този въпрос и хората трябва да бъдат настанени по най-добрия възможен начин, но пораждането на психоза не е лек за проблема. Популизмът не решава нещата. Онова, което решава нещата, е приемането, проучването, благоразумието и предпазливостта\", каза папата.\n\r\nВ миналото италианският вицепремиер Матео Салвини, който е лидер на крайнодясната партия Лига, каза, че Франциск трябва да приеме мигранти във Ватикана, щом е толкова загрижен за тях, припомня Ройтерс.\n\r\nВ интервюто Франциск каза, че е натъжен от решението на Тръмп от миналата година да въведе нови ограничения върху пътуванията и търговията на американците с Куба.\n\r\nПред Ройтерс 81-годишния папа защити начина, по който ръководи Католическата църква и каза, че иска да назначи повече жени да оглавят ватиканските департаменти, защото те са по-добри при разрешаването на конфликти.\n\r\nФранциск сподели, че здравето му е добро с изключение на болки в крака, които обаче били свързани с проблеми в гърба. Той повтори изказването, което направи малко след избирането си за папа през 2013 г., че може някой ден да се оттегли поради здравословни проблеми като предшественика си папа Бенедикт Шестнадесети, но допълни: \"Точно сега дори не си помислям за това\".\n\r\nФранциск каза, че е оптимист за разговорите, които могат да доведат до историческо споразумение за назначаване на епископи в Китай. В интервюто той каза също, че може да приеме още оставки на епископи в Чили заради скандала със сексуални посегателства над деца, разтърсил местната католическа църква, пише БТА.\n\r\nПо въпроса за реформата на ватиканската администрация папата каза, че тя върви добре, но трябва да се работи още. Той подчерта, че е много доволен, че подетите реформи са направили по-прозрачни скандалните едно време ватикански финанси. За Ватиканската банка, която вече закри стотици подозрителни или спящи сметки, папата каза също, че сега тя работи добре. Той добави, че е трябвало да вземе някои силни решения в тази насока. ", "date": "2018.06.21", "title": "Папата: Разделянето на деца от родители е неморално"}
{"url": "https://www.dnes.bg/technology/2018/06/21/1-mlrd-vseki-mesec-cykat-snimki-v-instagram.379972", "text": "Платоформата за споделяне на снимки Instagram представи нова видео функция с името  IGTV, с която ще се конкурира във видеоформата с YouTube на Alphabet и Snapchat на Snap.\r\nПриложението предлага нова възможност за потребителите на Instagram да създават видео канали, подобни на тези в YouTube, които да хостват в Instagram по-дълги видеа.\r\nНаречена IGTV като намек за традиционната телевизия, услугата планира да показва видеоклипове от изгряващи интернет знаменитости, артисти и домашни любимци, някои от които имат десетки милиони последователи в социалните медии.\r\n„Тийнейджърите сега гледат с 40% по-малко телевизия, отколкото преди пет години\", заяви главният изпълнителен директор на Instagram Кевин Систром по време на събитие, дало старта на услугата в Сан Франциско. \"Време е видеоклиповете да се придвижат напред и да се развият“, поясни той, цитиран от Ройтерс. Hidden Field\r\r\n                    \r\n                    Основаната през 2010 г. като приложение за споделяне на снимки Instagram, която е собственост на Facebook, е надминала границата от 1 милиард месечно активни потребители, каза Систром. За сравнение - Facebook разполага с 2,19 млрд. месечно активни потребители, докато Snapchat има 100 млн. месечно активни потребители.\r\nАкциите на Facebook поскъпнаха с 2,3 на сто в сряда до 202,06 долара за брой, след като по-рано преминаха за първи път границата от 200 долара.\r\nТехнологични компании като Facebook, Snapchat на Snap Inc и на Alphabet Inc. харчат сериозни суми за развитието на мобилни видео услуги, които ще привлекат както потребителите, така и корпоративните клиенти.\r\nНасърчаването на звездите да публикуват видеоклипове е част от техните стратегии. Instagram заяви, че е подписала договори за IGTV със звезди като Леле Понс, който има 25 милиона последователи от Instagram. \r\n\r\n ", "date": "2018.06.21", "title": "1 млрд. всеки месец цъкат снимки в Instagram"}
{"url": "https://www.dnes.bg/obshtestvo/2018/06/21/iliana-raeva-otyrvahte-li-se-ot-zlobata-si-dolu-rycete-ot-dyshteria-mi.379973", "text": "Илиана Раева защити дъщеря си Славея, която предизвика вълна от недоволство с пост във Facebook, в който написа, че й се \"повръща\" от майки на деца с увреждания и тяхната \"патардия\".\r\nШефката на федерацията по художествена гимнастика също използва социалните мрежи за защита на Славея. Тя смята, че всичко се дължи на народопсихология и хейт, които добре познава и изтъква колко човечна и колко помагаща на хората в нужда е наследничката й. Според нея постът й бил емоционален и е написала това, което сърцето й е диктувало. Самата Славея пък се извини на засегнатите майки и смята, че е разбрана неправилно.\n\r\nЕто думите на Илиана Раева без никаква редакторска намеса:\r\r\n                    \r\n                    \"Долу ръцете от дъщеря ми! Написахте ли се?! Употребихте ли всички възможни клетви към Славея и семейството ми?! Изхвърлихте ли агресията от собствените си тела?! Отървахте ли се от злобата си, която ви трови?!\n\r\nНадявам се вече сте по-добре. Дали ще можете спокойно да четете, това което очаквате от часове да напиша и да отговоря. Четох. Но не много, защото знам репертоара от години. Един същ... Кълнете, обиждате, мразите до посиняване, до изтощение...\n\r\nЕто отговорът ми:\n\r\nОт няколко години Славея обикаля и подпомага домове за изоставени деца и такива в неравностойно положение в някои градове на България и София. Отначало се връщаше много разстроена. После, някакси го прие като нещо, което я правеше много полезна за тези Божии деца и го правеше с огромно желание. Измисляше различни инициативи и им носеше различни неща, оставаше там, знаеше имената на някои от дечицата и историите им, разказваше ни с усмивка за тях и им се радваше искрено. Но не успя да прости на родителите им.\r\nЕ, може и да не е е права, но не успя да разбере тези родители. Преди време дори получи някакво благодарствено писмо от директор на един от домовете. Постът и, който е бил харесан от повече от 20 000 души общо от Фейсбук и Истаграм е доста емоционален, защото тя има твърде искрено отношение към тези деца от домовете и както по-горе обясних, не разбираше тези родители. Между другото сега се сещам, че беше ходила и в лагер за бежанци, за да им носи храна и дрехи и на тях, но сега темата е друга.\r\nТа... прочетох този неин пост, който даде повод на някакви хора, преличащи ми на освирепяла и изгладняла глутница да излеят агресията, жестокостта, злобата си върху дъщеря ми, защото явно дотам им стига “смелостта”... да се нахвърлят върху една млада жена, която е имала “наглостта” да напише това, което сърцето и е диктувало. Защо върху нея, “смелчаци”?! Защо я кълнете, а говорите за възпитанието и?! Защо я обиждате, а говорите за интелекта и?! Защото е дъщеря на Илиана и Наско! И това ли не можете да и простите, че кълнете и родителите и? Защото на един дъх е изляла душата и мислите си? Защо не разпространявате и втория и пост по темата, в който се извинява на протестиращите майки и обяснява, че говори най-вече за родителите, оставили тези деца? Защото и там отдолу само сте клели и обиждали!\r\nДа! Пожелавали сте ужасни неща и на нея, и на майка и, и на баща и! А вие какви сте щом кълнете?! Херувимчета ли сте? Защо се правите, че не виждате, че още в първия пост е написала за тези родители, които оставят децата си?! Да, има за какво да се хванете, защото постът и е доста емоционален. Може да звучи объркано, но ви е написала втори, в който ясно е обяснила и първо се е извинила, че може да не е била достатъчно ясна. Но и под него пак сте обиждали и клели?! Точно заради клетвите ви и обидите към семейството и ви е изстрила. Защото е разбрала, че е безсмислено. Защото никой не чете, а търси място къде да кълне и обижда. И правилно е направила. Защо сте се хванали за думата “гади ми се”?! Ами и на мен ми се догади от това, което изсипвате. И на всеки нормален човек ще му се догади!\r\nНаистина нямаше да ви напиша нищо, защото през това вече съм минавала и познавам до болка българската народопсихология във всичките и палитри, и защото Славея е преминавала заедно с нас като наша дъщеря, както и Виолета, и са обръгнали от всичката тази помия. Но това само още повече им е помогнало с добрина и усмивка да продължават по пътя си.\r\nНо ми пишат и ми звънят, възмутени от тази агресия. И само едно написано нещо от непозната жена ме провокира да отговоря. Защото онемях, наистина! Няма да и напиша името, за да и спестя неприятности, но ще копирам написаното от нея (разбира се, пазя съобщението и). Отговорът и на мое изречение: Аз: Вярвам, че тези, които кълнат дъщеря ми и семейството ми не са родители на деца в неравностойно положение, а обикновени хейтъри. Тя: “за съжаление, една от кълнащите ми е близка приятелка, с детенце .... (спестявам името на детето, което ми е написала), на ... (спестявам годините му) години ...с церебрална пареза... ох, страшна патардия се вдигна. изключително интелигентни хора, които много уважавам, изтърваха нишката и погнаха дъщеря ви. на мен ми стана странно...” Е, това вече е страшно, много страшно и е за ГАДЕНЕ! Та не трябва ли точно тези жени да са изпълнени с любов, а не да кълнат чуждите деца?! Това наистина е потресаващо.\r\nИ за финал:\r\nДнес казах на Славея: Боже, какви са тези хора?! Ужас!!! Как е възможно? А тя ми отговори: “Мамо, много по-голямата част от хората са добри.”\r\nДа! Точно така ми отговори. Това е БЛАГОСЛОВИЯ! След толкова омраза и агресия към теб и родителите ти да си изпълнен с добрина и вяра... ГОРДЕЯ СЕ С ДЪЩЕРЯ СИ, С ДЪЩЕРИТЕ СИ!\r\nЛека нощ! Ще се опитам да мисля като дъщеря ми, че много по-голямата част от хората са добри... Дано ми се получи.\n\r\nЕто и втория и пост, който никой не сподели:\n\r\n“Преди всичко се ИЗВИНЯВАМ, че с последния пост засегнах майки и родители, които неправилно са изтълкували думите ми, или аз неточно съм изразила онова, което силно ме възмущава последните години! Подкрепям всички вас, които се борите за нормалното съществуване на вашите деца. За първи път ще напиш нещо, което съм премълчавала досега от деликатност и възспитание! Същото, което беше една от причините да напиша този пост.\n\r\nОт както съм се върнала в България не един път съм била инициатор и човек, който е подкрепял благотворителни каузи свързани с домове за изоставени деца с тежки увреждания. В един такъв дом човек може да види съвестните хора, които се грижат за тези деца, като за свои..., но там може да видиш и безотговорността и безсърдечността на родителите, които са ги изоставили.\r\nПовече няма да навлизам в подробности...\n\r\nВсичките тези срещи и преживявания бяха една от причините да изразя публично отношението ми към тези безотговорни родители.\r\nМоже би силната ми емоция не ми е позволила да бъда достатъчно ясна.\n\r\nПрочетох част от коментарите ви и останах изумена от клетвите и злобата, която сте изсипали върху мен и семейството ми! В моя живот винаги е имало място за помощ и човечност към нуждаещите се. Това ме кара да се чувствам щастлива и полезна.”\n\r\nТолкова по темата!\n\r\nP.s Защо е тази моя снимка ли?! Защото е най-подходяща за темата. Но ако не си отговорите, ползвайте жокер, или приятел!\".", "date": "2018.06.21", "title": "Илиана Раева: Отървахте ли се от злобата си? Долу ръцете от дъщеря ми!"}
{"url": "https://www.dnes.bg/notifikacii/2018/06/21/sled-zabelejka-myj-pliu-i-blyska-maika-i-dyshteria.379978", "text": "Криминално проявен софиянец е задържан в Созопол. Мъжът нападнал майка и дъщеря, плюл ги, блъскал ги заради забележка, отправена към него, съобщиха от Областната дирекция на МВР в Бургас.\r\nБрутална сцена се разиграла вчера около обяд пред хотел на улица \"Ропотамо\" в Созопол. \r\nПри маневра на заден ход с колата си мъжът закачил крака на 16-годишна пешеходка, която преминавала с майка си.\r\nДвете жени направили забележка на водача, който слязъл от колата си и след като ги наплюл, започнал да ги удря с юмруци.\r\nДевойката паднала на земята и си счупила очилата и мобилния телефон. 42-годишната майка се развикала за помощ. Полицията е задържала за едно денонощие в ареста 43-годишния столичанин, криминално проявен.\r\nПроведени са  множество процесуално-следствени действия, сред които разпит на свидетели и разпознаване. Образувано е досъдебно производство за хулигански действия.\r\n ", "date": "2018.06.21", "title": "След забележка: Мъж плю и блъска майка и дъщеря"}
{"url": "https://www.dnes.bg/zvezdi/2018/06/21/preslava-shte-dari-pavel-sys-sin-gotvi-li-se-svatba.379967", "text": "Фолкпевицата Преслава очаква момче. Очаква се то да бъде кръстено на бащата на изпълнителката Кольо, но ще се казва Нико, съобщава \"България днес\", цитиран от . \n\r\nПреслава и нейният приятел Павел очакват с трепет да станат родители в края на август. Родителите на звездата също са в трескава подготовка за появата на внучето.\n\r\nМайката на Преслава първа разбрала новината, че бебето е на път. \n\r\n\"В първия момент всички много се зарадвахме и едва чакахме момента да го споделим със света\", радва се сестрата на миньончето от Добрич - Ивелина Колева. Самата тя е майка на момиченце - Виктория, вече ученичка.\r\n                    \r\n                    \r\nТаткото на певицата – Кольо, също е много щастлив, но не бърза да коментира слуховете около бременността на известната си щерка. Все пак Кольо се надява момченцето да носи неговото име.\r\n\"Радвам се, че всички лоши слухове около детето ни се разсеяха. Сега Преслава е щастлива жена, а дай Боже да стане и добра майка\", надява се бай Кольо.\r\n\"Сестра ми никога не натоварва хората излишно с проблемите си, но славата, която й пришиха, много я промени. Взе да избягва общите ни приятели, защото всеки я питаше неща, които е прочел за нея, те все бяха негативни и това много дразнеше Петя\", споделя сестрата на Преслава. Семейството на фолкаджийката винаги е било задружно, всички се чували по няколко пъти на ден.\r\n\"Мама е най-големият ми критик, но ние винаги сме били приятелки. Татко пък е най-големият ми фен, който иска от нищо да не се главозамайвам\", разказва Преслава.\r\nПавел е човекът, който плътно стои до певицата и вероятно след като се роди детето, двамата ще се оженят официално.\r\nРодителите на Преслава смятат, че като тя стане майка, ще се кротне и животът й ще тръгне в по-спокойна плоскост. Майката на певицата дори сподели преди време, че изживяла най-големия си ужас веднъж като пътували с автомобила с мъжа си и чули по радиото, че починало в катастрофа момиче с име Петя Иванова. Точно тогава на дъщеря им предстояло участие в провинцията и трябвало да им се обади, а закъсняла с час. \"Първо звъняхме на нея, на шофьора й, никой не вдига, половин час щяхме с баща й да умрем от страх по нея\", обясни Янка.\r\n", "date": "2018.06.21", "title": "Преслава ще дари Павел със син, готви ли се сватба?"}
{"url": "https://www.dnes.bg/politika/2018/06/21/svetlozar-lazarov-otpusnaha-se-oshte-pari-za-mvr-i-mo.379974", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Втори опит на опозицията да свали третото правителство на Бойко Борисов, е вотът на недоверие, което внесе БСП. Аргументите на социалистите са провал в политиката по сигурността и несправяне с битовата престъпност, лошо управление в отбраната, пропуски в охраната на затворите и дори телефонните измами.\n\r\nБившият главен секретар на МВР и настоящ национален координатор на \"Атака\" Светлозар Лазаров е категоричен, че не са ясно дефинирани и обяснени целите и причините за вота на недоверие.\n\r\n\"Да не забравяме, че това правителство е на година и няколко месеца. Вотът е конкретно към това правителство, а не към минали управления. Отношенията между БСП и ГЕРБ са отделна тема\", отбеляза Лазаров пред .\r\n                    \r\n                    \r\nТой смята, че в сектор \"Сигурност\" има положителни политики - отпуснати са допълнително финансови средства както за МВР, така и за военното министерство.\n\r\n\"Покажете ми управление в България, по време на което да е нямало криминални инциденти. В тази картина трябва да има по-различен подход. Много ясни и конкретни политики.\n\r\nКогато има политически консенсус по определена тема, тогава може да разчитаме и за обсъждането на стабилни политики и реални реформи\", подчерта бившият главен секретар на МВР в \"България сутрин\".\n\r\nНастоящият национален координатор на \"Атака\" допълни, че за първи път от много години насам има повече назначени служители в системата на МВР, отколкото напуснали.\n\r\n ", "date": "2018.06.21", "title": "Светлозар Лазаров: Отпуснаха се още пари за МВР и МО"}
{"url": "https://www.dnes.bg/sofia/2018/06/21/tejka-katastrofa-v-sofiia-petima-sa-v-bolnica.379944", "text": "\n\r\nТежка катастрофа с петима ранени стана снощи в София. На кръстовището на булевардите \"България\" и \"Тодор Каблешков\" се сблъскаха \"Опел Корса\" и такси.\r\nИнцидентът стана около 21 часа, информира Нова.\r\nНа мястото на произшествието са пристигнали три линейки. Дошли и екипи на полицията и пожарната.\r\nТаксито е пътувало по бул. \"България\" в посока Околовръстен път, а опелът – от Околовръстното по бул. \"България\", разказа началникът на \"Пътна полиция\" към СДВР Тенчо Тенев.\r\nОпелът е искал да завие по бул. \"Тодор Каблешков\", но таксито е преминало на червено и го е ударило странично.\r\nТаксиджията е тестван е за алкохол и резултатът бил отрицателен.\r\nОт удара са пострадали тежко пътникът и шофьорът от опела.\r\nРанени са двама алжирци, които пътували в таксито. Всички са откарани за прегледи в болнични заведения. \r\n ", "date": "2018.06.21", "title": "Тежка катастрофа в София: Петима са в болница"}
{"url": "https://www.dnes.bg/obshtestvo/2018/06/21/v-rodnite-psihiatrii-ad-ne-samo-za-pacientite-no-i-za-lekarite.379898", "text": "Всички здравни статистики показват, че психиатрично болните  се увеличават. За тези хора трябва да бъдат полагани адекватни грижи от  достатъчно на брой адекватни хора, каквито обаче няма.\r\nПример за това е държавната психиатрична болница във великотърновското село Церова кория, която не отговаря на психиатричните стандарти.\n\r\n12-часовите смени за 100-те пациенти се поемат от един лекар, една медицинска сестра и един санитар, а по правилата за добра медицинска практика за този тип лечебни заведения трябва да са поне двойно повече.\n\r\nБолницата е в омагьосан кръг, защото за липсата на достатъчно кадри има задължително за изпълнение предписание от Инспектората на Министерството на здравеопазването, в чиито правомощия е да разпише и приеме щатното разписание. Това не е направено вече втора година.\r\n                    \r\n                    \r\n70 медици и административен персонал работят в Държавната психиатрична болница във великотърновското село Церова кория. \n\r\nПо психиатричните стандарти грижата за 100-е пациенти с тежки психози трябва да се изпълнява от поне 96 души персонал, а там работят 70. Недостигът от една трета от кадри поставя оцеляването на болницата под въпрос, каза за БНР нейният управител д-р Даниела Иванакова.\n\r\n\"Много е трудно. От 2016 г. съм алармирала Министерството на здравеопазването. Имаме предписания на одита на самото министерство, както и предписание на главния секретар. Предприела съм абсолютно всички законови действия, но до този момент нямам увеличение на щата\", каза тя. \r\n\"Недостиг има както на медицински, така и на немедицински персонал. На дежурства в отделение са максимум една сестра и един санитар, което е недостатъчно. Трябва двама санитари и две сестри да са дневни дежурни, за да може да се обхванат пациентите. Отделно това се психично болни, които изискват малко по-специална грижа и внимание\", добави Иванакова. \n\r\nСпоред нея въпреки недостига на персонал за болните се полагат качествени грижи, но за сметка на умората и добрата воля и професионализма на хората.\n\r\nНощните дежурства са още по-тежки, защото за цялата болница смените се поемат от една сестра, един санитар и един лекар. \n\r\n\"Когато човек е дежурен сам, тогава възникват най-много проблеми\", каза д-р Александър Минев, който работи в психиатрията в Церова кория от 26 години. Той е началник на женското отделение, но трябва да отговаря за четирите отделения. \n\r\n\"Друго е, ако има достатъчно колеги. Възможно е две или три линейки, или полицейска кола и линейка да дойдат по едно и също време. Трябва едновременно да има два екипа, които да приемат. По ред на пристигането и на спешността, разбира се, започваме да приемаме, но това рефлектира и в работата на другите – полицаите чакат примерно, вместо да изпълняват други задачи. Двама-трима лекари биха помогнали доста\", каза той.\n\r\nОще по-сериозен е проблемът с медицинските сестри и санитарите, които лекарите наричат своите очи и уши за психично болните пациенти.\n\r\n\"Тежичко ни е, защото нямаме персонал, нямаме хора. Налага се да работим на двата етажа и общо около 70 човека – нощна смяна, дневна смяна. Има манипулации, зареждане на лекарства, сбиват се пациентите, случват се инциденти и трябва да сме адекватни\", каза Димка Димитрова, която от 39 години е медицинска сестра в психиатрията в Церова кория.\n\r\nСпоред нея персоналът реагира адекватно и полага добри грижи, но на цената на умората, тичането по етажите, напрежение. \n\r\n\"Трябва да действаме в дадена ситуация като пожарникари, а заплащането ни е малко\", добави тя.\n\r\n\n\r\nСанитарите са основно жени и те като сестрите са със стаж по над 20 години и са принудени да бъдат момичета за всичко – да отговарят за хигиената както на болницата, така и на пациентите, да ги усмиряват и възпитават, да ги извеждат в двора, да ги водят на терапия. \n\r\nСанитарките Нели Ковачева, Стефка Хълтева и Миглена Николова разказват, че понякога пациентите са агресивни и се налага да помагат на сестрата, просто става дума за екипна работа. А те са само жени, макар че понякога трябва да се справят с огромни мъже. Случвало се е столове, маси да хвърчат. \n\r\nСпоред тях заплащането е обидно малко и смятат, че ако дойде един депутат на тяхно място, ще си тръгне след половин час, даже няма да влезе в отделението.  \n\r\n700 лева е основната заплата на сестрите, 1050 лева е за лекарите, а трудът на санитарите е оценен на 530 лева месечно. Липсата на щатно разписание от Здравното министерство не позволява да се обявят конкурси и да се назначат недостигащите кадри, защото те трябва да бъдат обезпечени със заплати, които плаща държавата. Това е и пречка да се дадат и увеличения на заплатите. \n\r\nМедиците и останалият персонал – единствените трудотерапевт, шофьор, счетоводител, отговорник по поддръжката, трудно ползват нормално отпуск. Хората излизат за не повече от седмица, за да може по някакъв начин да се окомплектоват дежурствата. Става страшно, когато някой се разболее. Хората са свикнали да съвместяват по няколко длъжности за една заплата. \n\r\nСамо лоялността на екипа спасява нещата, коментира управителят на болницата д-р Даниела Иванакова и разказва за последния парадокс от преди няколко дена. Тогава трябвало да бъде изпълнено в определен ден съдебно решение за превеждане на пациент в друга психиатрия.\n\r\n\"Единственият ни шофьор беше в отпуск. Транспортира го организаторът стопанска дейност инж. Цонев. При транспорта е необходимо да има задължително медицинско лице. Пак на доброволни начала тръгна управителят на Центъра за настаняване от семеен тип и социалният работник\", разказа тя. \n\r\nИванакова няма разумен отговор защо от две години здравното министерство не решава кадровия проблем на психиатрията. Казвали, че била сложна процедурата, трябвало постановление на Министерския съвет, което отнемало два-два месеца и половина. \n\r\n\n\r\nВ отговор на запитване за психиатричната болница в Церова кория Министерството на здравеопазването изпрати следния отговор: \"В предложените през 2018 г. длъжностни разписания от страна на ръководителите на второстепенни разпоредители с бюджет към министъра на здравеопазването (като в това число попадат и държавните психиатрични болници) фигурират съответните щатна численост и структура, утвърдени от 2017 г. с Постановление № 148 от 24 юли 2017 г. за приемане на Устройствен правилник на Министерство на здравеопазването.\n\r\nЩатната численост на структурите обаче не е съобразена с утвърдените медицински стандарти и нови практики, което налага същата да бъде променена с постановление на изменение на Постановлението от 2017 г. за Устройствен правилник на МЗ.\n\r\nЗа целта в Министерството на здравеопазването е създадена работна група, която има за задача да предложи възможности за обезпечаването на всички второстепенни разпоредители с бюджет към министъра на здравеопазването (в това число и държавните психиатрични болници), съобразно функциите и кадровата им обезпеченост.\n\r\nКъм момента продължава работата по промяна на нормативната уредба, с цел намирането на най-точното и целесъобразно разпределение на съществуващите в системата щатни бройки, така че същите да отговарят на медицинските стандарти и лечебните заведения да осигуряват достъпна и качествена медицинска помощ във всички региони на страната\".", "date": "2018.06.21", "title": "В родните психиатрии: Ад не само за пациентите, но и за лекарите"}
{"url": "https://www.dnes.bg/stranata/2018/06/21/pak-sblysyk-za-koral-kolcheta-i-edin-kamion-pryst-po-pytia-kym-plaja.379945", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПлажът Корал отново e сцена на напрежение и скандали - охранители и летовници си разменят взаимни заплахи и обвинения. Причината е поредният опит да бъде спрян достъпът до плажа и летовниците да бъдат лишени от възможността за къмпингуване.\r\nВ повод за напрежението се превърна изсипването на купчина пръст на пътя за достъп, предаде кореспондентът на  Стилияна Георгиева.\n\n\r\n\"Тук всеки си прави каквото си поиска. Пръстта бе изсипана от един камион, за който бе установено, че няма валидна гражданска застраховка за последните две години\", каза Aтанас Русев от сдружение \"Да запазим Корал\".\r\r\n                    \r\n                    Според него пръстта е изсипана направо върху пясъчните дюни.\r\nЗа летовниците вече е истински \"Сървайвър\" да стигнат до плажа. \"Има табелка, която указва, че това е частен имот, но няма такава, която да казва къде е входът за плажа\", каза един от тях.\r\n\"Прескачаме огради, минаваме отдолу... В интелигентния свят където минават хората, там правят пътека\", допълни друг.\r\nНе е ясно кой е изсипал земната маса на пътя за плажа. От община Царево коментираха, че пътят е общински, а представителите на фирмата, заградила терените, не знаят за случилото се.\r\nПо думите на охранителите хората, които плажуват на Корал, премахват колчетата на оградата, за да могат да влизат с автомобилите си по-близо до ивицата.", "date": "2018.06.21", "title": "Пак сблъсък за Корал: Колчета и един камион пръст по пътя към плажа"}
{"url": "https://www.dnes.bg/football/2018/06/21/ispaniia-pobedi-s-minimalnoto-1-0-iran-v-rusiia.379947", "text": "Първата победа на Испания на Мондиал 2018 дойде с много мъка и доза късмет. Ла Фурия изстрада трите точки с минималното 1:0 над Иран.\r\nОтборът на Карлош Кейрош показа изкуството на катеначото в целия му блясък, но нелепо допуснат гол на Диего Коста в началото на второто полувреме превзе иранското опълчение, пише gol.bg.\r\nВ 54-ата минута испанският нападател бе изведен в наказателното поле, но срещу него се хвърлиха двама защитници.\r\nПри намесата на Резаян топката се отби в крака на Коста и директно влезе във вратата на безпомощния Беиранванд.\r\nИран не беше далеч от шокиращ изравнителен гол. Езотолахи простреля отблизо Де Хея, но уругвайският рефер Куня не зачете попадението заради засада.\r\n", "date": "2018.06.21", "title": "Испания победи с минималното 1:0 Иран в Русия"}
{"url": "https://www.dnes.bg/rusia/2018/06/21/trymp-iskam-dialog-s-moskva-no-tam-predpochitat-hilari.379948", "text": "Президентът на САЩ Доналд Тръмп заяви, че неговата администрация желае да се разбира с Русия, макар че в Москва, по негово мнение, предпочитат да работят с Хилари Клинтън.\r\nТова съобщи ТАСС, цитирана от \"Фокус\".\r\n\"Искам да ви кажа нещо. Ние искаме да се разбираме с Русия\", заяви американският президент пред своите привърженици в град Дълут, щата Минесота.\r\nВ същото време американският лидер предположи, че в Москва биха предпочели на изборите през 2016 година да беше победила неговата съперница – бившият държавен секретар Хилари Клинтън.\r\n\"Но Русия гледа и казва: \"Бих искала Клинтън да беше победила\"\", каза Тръмп.\r\n\"Русия поглежда назад и казва: \"Знаете ли, бихме искали двуличната Хилари да бе спечелила тези избори, това щеше да е най-добре за Русия\", допълни още американският държавен глава.", "date": "2018.06.21", "title": "Тръмп: Искам диалог с Москва, но там предпочитат Хилари"}
{"url": "https://www.dnes.bg/zvezdi/2018/06/21/lana-del-rei-na-33-nazad-kym-pop-kulturata-na-50-te.379862", "text": "\n\r\nНа 21 юни рожден ден празнува популярната американска певица Лана Дел Рей. Родена през 1985 година в Лейк Плесид, нейното истинско име е Елизабет Грант.\n\r\nТя започва своята активна кариера през 2005 година, като стартира като клубна певица в Ню Йорк. Музиката й е много специфична със своето кинематично звучене и препратки към различни аспекти на поп-културата от 1950-те и 60-те години на XX век.\n\r\nСамата Лана Дел Рей описва музикалния си стил като \"Hollywood sadcore\".\n\r\n\n\r\nЛана има брат и сестра.\n\r\nПевицата има шотландско потекло.\n\r\nКато дете е пяла в католически църковен хор. Цялото й семейство е силно религиозно.\r\n                    \r\n                    \r\nДетската мечта на Елизабет Грант е била да стане поетеса. Едва по-късно идва нейната любов към музиката.\n\r\nКато тийндейджър певицата е страдала от зависимост към алкохола и дори се е лекувала в клиника. Тя посочва, че е \"чиста\" от 2004 година.\n\r\nСамата певица споделя, че сред личностите, които оказват влияние върху музикалния й стил са Елвис Пресли, Джанис Джоплин, Еминем и Бритни Спиърс.\n\r\nПевицата има 3 студийни албума и още 4 други.\n\r\nФенка е на футбола и на английския град Ливърпул.\r\n", "date": "2018.06.21", "title": "Лана Дел Рей на 33: Назад към поп културата на 50-те"}
{"url": "https://www.dnes.bg/world/2018/06/21/sreshta-kim-si-phenian-i-pekin-zasilvat-sytrudnichestvoto.379949", "text": "Лидерът на Северна Корея Ким Чен-ун и президентът на Китай Си Цзинпин обсъдиха мерки за засилване на стратегическото и тактическото сътрудничество между двете страни. Двамата проведоха втора среща вчера, съобщи севернокорейската държавна агенция КЦТА, цитирана от Ройтерс и БТА.\r\nРазговорите между Ким и Си са се състояли по време на посещението на лидера на КНДР в Пекин. На срещата Ким Чен-ун информира китайския президент за съдържанието на срещата си с президента на САЩ Доналд Тръмп от миналата седмица.\r\nКим и Си са обменили \"сериозни мнения\" за \"настоящата нова ситуация\", съобщи КЦТА.\r\nВъв вторник севернокорейските медии съобщиха, че Ким и Си са постигнали договореност за денуклеаризацията на Корейския полуостров, след като са обсъдили резултатите от срещата на върха между КНДР и САЩ в Сингапур.\r\r\n                    \r\n                    Преди срещата си със Си Цзинпин Ким Чен-ун е посетил селскостопански институт на Китайската академия за селскостопански науки, където е наблюдавал отглеждането на зеленчуци. Той е посетил и център за контрол на пътния трафик в Пекин.\r\nВчера следобед Ким е отпътувал за Пхенян.\r\nКим Чен-ун обеща да превърне икономиката на Северна Корея в приоритет, след като обяви постигането на целта за разработване на ядрени оръжия. \r\nПрез последните месеци севернокорейските медии редовно изтъкваха напредъка в селското стопанство и промишлеността на страната. В Сингапур Ким похвали \"чистата, красива и развита\" нация и заяви, че е научил много от тази процъфтяваща страна, отбелязва Ройтерс.", "date": "2018.06.21", "title": "Среща Ким – Си: Пхенян и Пекин засилват сътрудничеството"}
{"url": "https://www.dnes.bg/snimka-na-denia/2018/06/21/liatoto-pristiga-dnes-sys-slynce-dyjd-i-do-34-c.379946", "text": "В 13 часа и 7 минути днес започва астрономическото лято!\r\nБългария ще го посрещне с предимно слънчево време, прогнозират синоптиците от НИМХ. След обяд над Северна и Западна България ще се развие купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра, сочи прогнозата за времето, цитирана от \"Фокус\".\r\nЩе е топло, след обяд в равнините горещо с максимални температури между 29° и 34°.\r\nНад Черноморието ще бъде предимно слънчево, след обяд с характерния бриз. Максимални температури на въздуха: 29°-32°. Температурата на морската вода е 23°-26°. Вълнението на морето ще бъде 1-2 бала.\rНад планините ще бъде предимно слънчево. След обяд, главно над масивите в Западна България ще се развие купеста и купесто-дъждовна облачност и на места ще превали и прегърми. Ще духа умерен вятър от изток.\r\nМаксимална температура на височина 1200 метра около 19°, на 2000 метра - около 13°.\r\nВ петък и събота, под влияние на добре изразен студен атмосферен фронт, отначало в северозападната половина от страната, а през втория ден в източните и южните райони ще се развива мощна купесто-дъждовна облачност.\r\nНа много места ще има краткотрайни валежи и гръмотевични бури.\r\nВ отделни райони, по преминаващия фронт, валежите ще са интензивни и значителни по количество. Очакват се градушки.\r\nС повече слънчеви часове и с високи температури ще бъде в петък в югоизточната половина от страната. С усилване на вятъра от северозапад, в събота в Източна България – и от север, температурите ще се понижат значително – с 5 до 7 градуса и максималните ще са между 21° и 26°.\r\nВ неделя ще има променлива, в следобедните часове по-често значителна облачност и на места ще превали дъжд, в югозападните райони са възможни по-съществени количества.\r\nТемпературите слабо ще се повишат, но ще останат под 30 градуса.", "date": "2018.06.21", "title": "Лятото пристига днес: Със слънце, дъжд и до 34°C"}
{"url": "https://www.dnes.bg/obshtestvo/2018/06/21/v-pamet-na-boian-predstaviat-izsledovatelskiia-mu-prinos.379950", "text": "Националният природонаучен музей на БАН организира днес тържествена церемония в памет и в чест на българския алпинист и зоолог Боян Петров.\r\nТой остана завинаги под връх Шиша Пангма в Хималаите в опит да покори осемхилядника.\n\n\r\nПаметното събитие е от 17.00 часа в Големия салон на БАН и ще бъде открито от проф. Николай Спасов - директор на Националния природонаучен музей на БАН.\r\nНа него д-р Петър Берон, проф. Павел Стоев и докторантката Виолета Желязкова ще представят изследователските приноси и заслугите на Боян Петров към Националния природонаучен музей, към Центъра за изследване и защита на прилепите, както и природозащитните каузи, които той подкрепяше.\r\nЗа първи път ще бъдат показани зоологичните материали, събрани от Боян Петров, илюстрации от експедициите му и някои от изследователските му записки.\r\nОт 16.00 часа в БАН ще бъде отворена книга, в която всеки може да отдаде почит към паметта на Боян Петров.\r\n ", "date": "2018.06.21", "title": " В памет на Боян: Представят изследователския му принос"}
{"url": "https://www.dnes.bg/notifikacii/2018/06/21/sinopticite-na-protest-shte-ima-li-prognoza-za-vremeto.379952", "text": "Синоптиците от  Националния институт по метеорология и хидрология /НИМХ/ при БАН излизат на протест тази сутрин. Те ще протестират \"срещу целенасочения опит на ръководните органи на БАН да ликвидират дейността на НИМХ като Национална хидрометеорологична служба на България“.\r\nМетеоролозите обвиняват шефовете на Академията, че ги оставя без необходимите минимални средства за изпълнение на задълженията им. Те потвърждават намерението си да прекратят националните си и международни ангажименти като  Национална хидрометеорологична служба на България от 9 юли, ако исканията им не бъдат изпълнени.\n\n\r\nРъководството на Българската академия на науките вече контрира, че бюджетната субсидия за НИМХ-БАН за 2018 г. е 8 791 143 лева, а това е увеличение с 1 045 751 лева спрямо 2017 г.\rВ исканията на синоптиците е записано и настояването \"заместник-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на БАН\".\r\nМетеоролозите настояват също ръководните органи на БАН да поемат отговорността за решенията си за разпределянето на предоставените на БАН от държавата средства за 2018 г.\r\n\"В срок до 2 юли 2018 г. да предоставят на НИМХ недостигащите 1 145 000 лв. за осигуряване на дейността му като Национална хидрометеорологична служба на България през 2018 г. от наличните средства в партида \"Развитие\" на БАН, настояват синоптиците.", "date": "2018.06.21", "title": "Синоптиците на протест: Ще има ли прогноза за времето?"}
{"url": "https://www.dnes.bg/index/2018/06/21/receptata-dnes-panirani-pileshki-hapki.379923", "text": "\r\n500 г пилешки гърди\r\n2 яйца\r\n1 чаша корнфлейкс\r\n2 супени лъжици соев сос\r\n2 супени лъжици зехтин\r\n1 щипка черен пипер\r\n1 щипка сол\r\n1 щипка червен пипер\r\n1 щипка риган\r\n1 щипка лют червен пипер\r\n300 мл прясно мляко\r\nолио за пържене на маслена баня (около 500 мл)\r\n\r\n\r\n \r\nНарежете пилешкото на едри хапки. Поставете го в прясното мляко за няколко часа или за през нощта, за да стане възможно най-крехко. След това го извадете и го отцедете добре.\r\n \r\nСмесете подправките. Разбъркайте ги със соевия сос. Оваляйте много добре месцата в сместа. Натрошете на ситно корнфлейкса. Разбийте яйцата. Натопете всяко филенце първо в яйцето, след това във флейкса.\r\n \r\nПържете филенцата в сгорещеното олио до златиста коричка.\r\n\r\n", "date": "2018.06.21", "title": "Рецептата Dnes: Панирани пилешки хапки"}
{"url": "https://www.dnes.bg/travel/2018/06/21/v-nachaloto-na-letniia-sezon-proverki-na-akvaparkovete.379951", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         От Комисията за защита на потребителите вече започнаха проверки на туристическите обекти по Черноморието. Кампанията за лято 2018 обхваща и водните пързалки в аквапарковете по морските ни курорти.\r\nДеца с дълги коси няма да имат право да се пускат по атракционите, освен ако не носят гумена шапка. С цел безопасност ще се следи и дали се спазва достатъчно време между отделните спускания по пързалките.\n\n\n\n\r\n\"Има набор от задължителни изисквания, които трябва да бъдат спазени, за да може да се гарантира безопасността, най-вече на децата, когато ползват такива съоръжения. Те ще трябва да бъдат изведени на информационно табло, за да предизвикат вниманието на родителите\", коментира в студиото на \"България сутрин\" председателят на КЗП Димитър Маргаритов.\r\r\n                    \r\n                    Той обясни пред , че на първо място тези табели трябва да показват максималният брой ползватели на съоръжението, минималната и максималната възраст на децата, които могат да го използват. Също така непременно трябва да има ограничение за теглото, а дрехите, които носят не трябва да имат свободни връзки и краища, защото могат да се закачат и по този начин да създадат предпоставки за инцидент.\r\nВ началото на юни българско дете загина в морски курорт в Турция заради удар в корема от друго дете, спускащо се веднага след него на пързалката. Родителите обвиниха аквапарка в липса на спасители, които да следят времето между отделните спускания.\r\nСобствениците на водни пързалки у нас ще бъдат задължени да осигурят поне един спасител, който да контролира спусканията. А за да не се стига до инциденти всяко дете ще получава инструкции.", "date": "2018.06.21", "title": "В началото на летния сезон: Проверки на аквапарковете"}
{"url": "https://www.dnes.bg/za-da-se-razbirame/2018/06/21/ne-ste-na-edno-mnenie-po-tezi-vyprosi-ne-se-jenete.379926", "text": "За щастлив и дълготраен брак първо е необходимо да прецените общите си цели и разбирания, нещата, които желаете от живота, преди да предприемете важната крачка напред. Любовта, за съжаление, не е достатъчна. Нужно е да обмислите сходствата и различията в характерите си и най-вече някои неща, за които можете да постигнете консенсус или пък не. \r\n\r\n\r\nМоже би най-важният от всички въпроси, свързани с брака, е наличието или отсъствието на деца в него. В някои случаи партньорите неглижират тези фундаментални различия. Ако единият иска деца, а другият не, искащият се надява другият да размисли в бъдеще и обратно. Не тръгвайте в тази посока, защото след време може да се окаже, че бракът ви се крепи на любов, разминала се с реалността някъде по пътя.\r\n\r\n\r\n \r\nИскате да пътувате заедно по света. Партньорът ви иска да се установи. Искате да постигнете върхове в кариерата. Партньорът ви иска деца и семеен уют. Искате да сте по-независима и самодостатъчна. Партньорът ви иска да прекарвате повече време заедно.\r\n \r\nПримерите за разминавания в исканията за бъдещето са многобройни. Можем да продължим списъка с евентуални сценарии, но вместо това е важно да кажем, че ако представите на партньорите за бъдещето се разминават сериозно, бракът на практика е обречен още в зародиш.\r\n\r\n\r\n \r\nВ един идеален свят, в който вие се обичате и едновременно с това обичате семействата си, бихте живели в истинска приказка. Няма да имате проблеми с новите си роднини, няма да се налага да избирате между любов и собствената си кръв.\r\n \r\nВ живота обаче не се случва така. Малко са щастливците, които откриват нови семейства в лицето на роднините си по брачна линия, които да обичат истински.\r\n\r\n", "date": "2018.06.21", "title": "Не сте на едно мнение по тези въпроси? Не се женете!"}
{"url": "https://www.dnes.bg/sofia/2018/06/21/kazusyt-tramvai-6-nereshen-problem-ot-8-godini.379957", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Колективен иск срещу Столичната община са подали живеещите в района на бул. \"Скобелев\" в София. Причината е временното преместване на трамвайното трасе от \"Петте кьошета\" до НДК от страната на жилищните сгради, извършено преди 8 години. Линиите трябваше да бъдат върнати на място още преди 5 години, но това все още не е факт.\n\r\nСпоред арх. Ивайло Петков определено казусът с трамвай №6 трябва да се реши бързо и ефективно.\r\n\"Нужно е да се реши дали по участъка да се движи тролей, трамвай или друг транспорт. Тролейното решение има две положителни страни - има връзка с метро и трасето му може да се удължи колкото поискаме. С трамвая това не може да се случи\", уточни архитектът пред .\r\r\n                    \r\n                    По думите му трасето на сегашната линия на трамвая не е достатъчна да изпълнява своите функции.\r\nБорис Бонев от \"Спаси София\" е точно на противоположното мнение - \"трасето на трамвай №6 трябва задължително да бъде запазено и да функционира\".\r\n\"Не мисля, че ще бъде адекватна промяната ако трамваят се замени с тролей. Трамваят си е с обособено трасе и се движи бързо. Тролеят ще попада в задръствания и ще е доста бавен. Освен това не се губи връзката между Южния парк и центъра на София\", обясни Бонев.\r\nТой отбеляза, че хората от общината вместо да служат на хората, правят точно обратното и цели 8 години не се взема решение по проблема.\r\n\"Столичната община иска да има тролейбус, защото така ще се създадат нови връзки на жителите на кв. \"Манастирски ливади\" с центъра. Ако тази връзка е толкова важна, защо не я пуснат в момента. Те са си наумили, че това трасето на трамвай №6 трябва да изчезне\", добави още Бонев.", "date": "2018.06.21", "title": "Казусът трамвай №6: Нерешен проблем от 8 години"}
{"url": "https://www.dnes.bg/usa/2018/06/21/prinuda-deca-razdeleni-ot-roditelite-im-v-sasht-na-psihotropni-veshtestva.379954", "text": "На деца на имигранти рутинно и принудително се дават редица психотропни вещества във финансирани от правителството на САЩ центрове за прием на малолетни и непълнолетни за потискане на травмата им, че са задържани, а в някои случаи и отделени от родителите си. Това се казва в подадена в съда жалба на правозащитна организация, предаде Ройтерс.\n\r\nДеца, които са държани в обекти като Центърът \"Шилох\" в Тексас, почти сигурно ще получават такива вещества, независимо от състоянието им и без съгласие от родителите им, се казва в жалбата, подадена от Центъра за човешки права и конституционно право в Лос Анджелис.\n\r\nЦентърът \"Шилох\" е специализиран в услуги за малолетни и непълнолетни с поведенчески и емоционални проблеми.\r\n                    \r\n                    \r\nЖалбата е подадена на 16 април, няколко дни след въвеждането на политиката на \"нулева толерантност\" на администрацията на Тръмп за разделяне на деца от родители, които са преминали незаконно границата на САЩ с Мексико. Тръмп вчера подписа указ за прекратяване на тази практика.\n\n\r\n\"Ако сте в \"Шилох\", почти сигурно сте поставени на такива лекарства. Така че, ако някое дете е било пратено в \"Шилох\", след като е било отделено от родител, то почти сигурно е поставено на психотропни вещества\", каза адвокатът от подалата жалбата правозащитна организация Карлос Холгуин.\n\r\nЗасега представители на Службата за пренастаняване на бежанци (СПБ), която ръководи тези центрове за прием на деца и юноши, не са коментирали жалбата, пише БТА.\n\r\nВземането на различни психотропни вещества едновременно може сериозно да навреди на детското здраве, се казва в жалбата, в която се подчертава необходимостта от надзор, за да се избегне използването на тези лекарства като \"химически усмирителни ризи\" вместо за лечение на истински душевни заболявания.\n\r\nЦентровете на СПБ едностранно дават тези вещества на деца в нарушение на законите на Тексас и други щати, в които се изисква родителско съгласие или съдебно нареждане, се казва в жалбата.\n\r\nЖалбоподателите искат промяна в политиката на СПБ за съобразяване с щатските закони и избягване на твърде продължителното задържане на деца в центровете.\n\r\nНякои деца и юноши в \"Шилох\" съобщават, че им се дават до девет различни хапчета сутрин и шест вечер и че ако откажат да ги вземат им се казва, че ще останат задържани. Някои свидетелстват, че когато отказвали да вземат лекарствата, били обездвижвани и им се биели инжекции, се посочва в жалбата.\n\r\nЕдна майка е заявила, че нито тя, нито други членове на семейството са били консултирани за даване на лекарства на дъщеря й, въпреки че \"Шилох\" е разполагал с информация за влизане в контакт с тях. \n\r\nДруга майка е казала, че дъщеря й е получавала толкова силни лекарства за тревожни разстройства, че няколко пъти е колабирала, се посочва в жалбата.", "date": "2018.06.21", "title": "Принуда! Деца, разделени от родителите им в САЩ: На психотропни вещества"}
{"url": "https://www.dnes.bg/politika/2018/06/21/bsp-vs-gerb-ubiistva-grabeji-izmami.379968", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБСП внесе в парламента втория вот на недоверие към кабинета \"Борисов 3\". Този път темата е \"Сигурност\". Според опозицията случващото се в държавата през последните месеци е преминало всякакви граници.\n\r\n\"Престъпленията се увеличават. Провалът в сектора е налице. Бягството на двамата затворници, последвалата стрелба в Ботевград, ежедневните грабежи, убийства, излючително високият ръст на битовата престъпност са само част от доказателствата, че това правителство не се справя\", коментира в студиото на \"България сутрин\" по  депутатът от БСП Петър Витанов.\r\n                    \r\n                    \r\nПо думите му основната цел на внесения от левицата вот на недоверие е да бъде намерена по-широка подкрепа сред депутатите в Народното събрание, както и те да бъдат убедени в провала на правителството в областта на сигурността.\n\r\n\"Един вот на недоверие винаги е възможност за опозицията да насочи обществения фокус към неврологични за гражданите проблеми и да се търси съвместно решение\", подчерта Витанов.\n\r\nМотивите са изложени върху 17 страници. Сред аргументите са и телефонните измами, и пререканията между министъра на туризма Николина Ангелкова и вицепремиера Валери Симеонов.\r\nГласовете на БСП и ДПС обаче едва ли ще бъдат достатъчни, за да мине вотът, тъй като за сваляне на правителтвото трябва да гласуват повече от половинта народни представители, а двете партии имат общо 107 гласа.\n\r\n\"Това е поредният несъстоятелен вот на недоверие към кабинета. Той цели позициониране на силите в Народното сабрание.\r\nАргументите за него представляват странна компилация от Facebook или интернет публикации, социологически изследвания и разговори\", отбеляза народният представител от ГЕРБ Десислава Атанасова.\n\r\nПред Bulgaria ON AIR тя коментира още, че в системата на МВР има както политическо, така и професионално ръководство и случващото се е ангажимент преди всичко на професионалното такова.\n\r\nТова е вторият вот на недоверие срещу кабинета \"Борисов 3\", който БСП внася. Предишният беше за провал в политиката за борба с корупцията. Той бе отхвърлен от парламента на 25 януари.", "date": "2018.06.21", "title": "БСП vs. ГЕРБ: Убийства, грабежи, измами... "}
{"url": "https://www.dnes.bg/notifikacii/2018/06/21/praktiki-ala-vylkyt-ot-uolstriit-mamiat-horata.379969", "text": "През последните месеци се увеличава броят на подадените в Комисията за финансов надзор, а голяма част от пострадалите са чуждестранни граждани, които са попаднали на измамници или през онлайн платформи, или чрез обаждане по телефона. За това предупреждават в интервю за  Марио Гаврилов, директор Връзки с обществеността и протокол в КФН, и Калин Клисаров, квестор на \"Интepaĸтив Кампъни\" ЕOOД (наследник на \"Глoбaл Mapĸeтc\" OOД).\r\nПо думите на Гаврилов практиките са подобни на тези, използвани в известния филм \"Вълкът от Уолстрийт\".\r\n\"Обаждане по телефона с уверение, че със сигурност се печелят пари, като това често е гарнирано със сложни термини, след което следва превеждане на пари и много често тези пари въобще не стигат до капиталовия пазар\", казва говорителят на комисията в разговора си с финансовия сайт.\rПо думите му след като през последната година – година и половина се е вдигнал доста шум около практиките на нелицензираните инвестиционни посредници, те са започнали да предприемат иновативни подходи, един от които е да добавят разни уширения към имената на реално действащи фирми.\r\n\"Така човек, проверявайки списъка (на компании, които извършват инвестиционна дейност без лиценз, б.ред), ако не е особено внимателен, може да се окаже в лапите на именно такъв нелицензиран посредник\", казва Гаврилов.\r\nЦялото интервю ", "date": "2018.06.21", "title": "Практики ала \"Вълкът от Уолстрийт\" мамят хората"}
{"url": "https://www.dnes.bg/temida/2018/06/21/katastrofa-smyrt-biagstvo-shofior-poluchi-3-g-zatvor.379976", "text": "Старозагорският окръжен съд наложи 3 години затвор на шофьор, причинил и избягал от катастрофа, при която е загинал човек, съобщиха от Апелативната прокуратура в Пловдив.\r\nИнцидентът е станал на 11 декември миналата година в Стара Загора. 44-годишният мъж нарушил правилата за движение по пътищата и причинил по непредпазливост смърт на 31-годишен мъж. Шофьорът се уплашил и избягал от местопроизшествието.\r\nСъдът в Стара Загора го осъди на 3 години затвор при първоначален \"общ\" режим,  както и лишаване от право да управлява моторно превозно средство за срок  от пет години.\r\nСъдебното производство е проведено по реда на съкратено съдебно следствие, при което подсъдимият е признал всички факти и обстоятелства по обвинението и се е ползвал от законовата възможност наказанието му да бъде намалено с една трета.\r\nПрисъдата подлежи на обжалване и протестиране пред Апелативен съд – Пловдив.", "date": "2018.06.21", "title": "Катастрофа, смърт, бягство... шофьор получи 3 г. затвор"}
{"url": "https://www.dnes.bg/index/2018/06/21/tochno-tuk-debiutyt-na-pevicata-kristiana-asenova.379985", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДве години след като спечели конкурса \"Големите надежди”, певицата Кристиана Асенова издаде дебютната си песен. Заедно с продуцента и режисьор на клипа Тодор Георгиев - Toshey представят новото си парче \"Точно тук”.\n\r\n\"Заедно сме от една година. Събра ни не само музиката, но и нашият житейски път. Ние сме абсолютно еднакви и това ни привлече един към друг\", отбеляза Георгиев в \"България сутрин\".\n\r\nТой подчерта, че от доста време пише текстове и музика, но за пръв път застава на мястото на продуцента и помага на друг изпълнител да създаде свое парче.\n\r\n\"Отдадена съм на музиката от 4-годишна възраст. Мечтата ми беше да създам собствена песен и той ми я сбъдна\", отбеляза певицата Кристиана Асенова, пред \r\n ", "date": "2018.06.21", "title": "\"Точно тук\" - дебютът на певицата Кристиана Асенова"}
{"url": "https://www.dnes.bg/sofia/2018/06/21/eto-kyde-niama-da-ima-voda-v-stolicata.379990", "text": "На 22 юни 2018 г. (пeтък), във връзка с подмяна на пожарен хидрант на ул. \"Царибродска\" Център община \"Възраждане\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на: по ул. \"Царибродска\" от ул. \"Пиротска\" до бл. 333 А.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Царибродска\" ъгъла с ул. \"Пиротска\".\n\r\nНа 22 юни 2018 г. (петък), във връзка с изграждане на сградно водопроводно отклонение на ул. \"Юндола\" кв. \"Подуене\", се налага спиране на водоподаването от 10:00 до 17:00 часа на клиентите на \"Софийска вода\", живеещи в района на: по ул. \"Юндола\" от ул. \"Кутловица\" до ул. \"Георги Пеячевич\".\r\n                    \r\n                    \r\nС понижено налягане ще бъде районът между ул. \"Велчо Атанасов\", ул. \"Кадин връх\", ул. \"Георги Пеячевич\", ул. \"Кобилино бранище\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Юндола\" ъгъла с ул. \"Кутловица\".\n\r\nНа 22 юни 2018 г. (петък), във връзка с подмяна на сградно водопроводно отклонение на ул. \"Велбъжд\" и ул. \"Константин Фотинов\" кв. \"Васил Левски\", се налага спиране на водоподаването от 09:30 до 17:00 часа на клиентите на \"Софийска вода\", живеещи в района на:\r\nпо ул. \"Велбъжд\" от ул. \"Рилска обител\" до ул. \"Княгиня Тамара\" по ул. \"Константин Фотинов\" от ул. \"Рилска обител\" до ул. \"Бесарабия\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Велбъжд\" № 34; ул. \"Константин Фотинов\" № 117.\n\r\nНа 22 юни 2018 г. (пeтък), във връзка с реконструкция на уличен водопровод на ул. \"Боримечка\" вилна зона \"Симеоново - Драгалевци\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на:\r\nул. \"Боримечката\", ул. \"Васил Попович\", ул. \"Бяла черква\", ул. \"Симеоновска\", ул. \"Горска ела\" и ул. \"Отечество любезно\" по ул. \"Горска ела\" от № 41 до ул. \"Отечество любезно\" по ул. \"Васил Попович\" от ул. \"Тодор Пеев\" до ул. \"Боримечката\", ул. \"Чичовци\".\n\r\nПри продължителност на строително-ремонтните дейности над 12 часа \"Софийска вода\"ще осигури алтернативно водоснабдяване с водоноска на адрес: ул. \"Дядо Ѝоцо\" ъгъла с ул. \"Бяла черква\".\n\r\nНа 22 юни 2018 г. (петък), във връзка с монтаж на измервателно устройство на ул. \"Васил Левски\" с. Лозен, се налага спиране на водоподаването от 09:00 до 15:00 часа на клиентите на \"Софийска вода\", живеещи в района на: по ул. \"Васил Левски\" от ул. \"Заградена поляна\" до ул. \"Зора\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Васил Левски\" ъгъла с ул. \"Габер\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.21", "title": "Ето къде няма да има вода в столицата!"}
{"url": "https://www.dnes.bg/politika/2018/06/21/vseki-mesec-po-20-deputati-se-skatavat-ot-rabota-bez-prichina.379984", "text": "По 23 депутати средно липсват от работа всеки месец без основателна причина. \r\nТова показва справка за неизвинените отсъствия на избраниците в сайта на парламента за последните 12 месеца. \r\nКато се има предвид, че народните представители заседават по три дни в седмицата или 12 дни в месеца, излиза, че всеки ден средно по двама пратеници на народа се скатават от работа, без да имат извинение за това.   \r\n278 са общо неизвинените отсъствия на 240-те депутати за една година - от миналия юни до май 2018 г., показва справката на парламента. В тази бройка влизат както отсъствията от пленарните заседание, така и от работата на парламентарните комисии.   \r\r\n                    \r\n                    Сред отсъстващите без причина има депутати от всички парламентарни групи, а сред някои от тях са и лидерите им.   \r\nПрез ноември от заседанията липсва и цяла парламентарна група - тази на БСП. Тогава социалистите напуснаха пленарната зала в знак на протест срещу изгонването на лидерката си Корнелия Нинова, а малко по-късно заради това бе отстранен председателят на парламента Димитър Главчев.   \r\nВ правилника на парламента е записано, че \"народният представител е длъжен да присъства на заседанията на Народното събрание и на комисиите, в които е избран. Народен представител, на който се налага да отсъства по уважителни причини от заседание на Народното събрание или от заседание на комисия, предварително уведомява председателя на Народното събрание, съответно председателя на съответната комисия. \n\r\nЗа неуредените въпроси в правилника се прилагат Кодексът на труда и Кодексът за социално осигуряване, освен ако това противоречи или е несъвместимо с положението на народните представители, пише в правилата за работа на депутатите.", "date": "2018.06.21", "title": "Всеки месец: По 20 депутати се скатават от работа без причина   "}
{"url": "https://www.dnes.bg/stranata/2018/06/21/bandit-obra-54-godishen-nariaza-mu-glavata.379986", "text": "Нападнат мъж от Велико Търново е приет в болница с порезни рани по главата. 54-годишният е станал жертва и на грабеж, съобщиха от МВР.\r\nМалко след в 04:00 часа вчера е получен сигнал от Спешна помощ. Органите на реда веднага са реагирали и установили, че на 20 юни, около 03:00 часа, на ул. \"Д. Благоев\" във Велико Търново жертвата, която е от същия град, е била нападната в гръб.\r\nАпашът нанесъл множество порезни рани в областта на главата му, след което го обрал. Бандитът задигнал от мъжа 420 лева и мобилен телефон. \r\nНа местопроизшествието е извършен оглед, след сигнала и по случая е образувано досъдебно производство.\r\nНападнатият е настанен в болницата във Велико Търново, но е без опасност за живота.\r\n ", "date": "2018.06.21", "title": "Бандит обра 54-годишен, наряза му главата"}
{"url": "https://www.dnes.bg/obshtestvo/2018/06/21/i-tazi-godina-stotici-neohraniaemi-plajove.379982", "text": "И през тази година ще има стотици неохраняеми плажове.\r\nКъм 29 март плажовете, които са останали без спасители за лятото, са били 86, както и три морски плажа за природосъобразен туризъм – Иракли, Карадере и Корал.\n\r\nЗа Иракли и Корал проблемът пък вече е решен.\n\r\nНай-много неохраняемите плажни ивици са били в област Бургас – 50.\n\r\n23 са били във Варна, а останалите 13 са на територията на област Добрич.\n\r\nЗа плажовете, които не са отдадени на концесия или под наем, областните управители имат грижата да осигурят спасителите, припомня министърът на туризма Николина Ангелкова в писмен отговор на депутатски въпрос.\n\r\nКъм момента вече са предложени схеми за обезпечаване с водноспасителни дейности на няколко плажа.\r\n                    \r\n                    \r\nТе са четири в област Добрич, 19 във Варна, сред които и Офицерски и Шкорпиловци – север.\n\r\n9 са в Бургас, а сред тях са Иракли и Корал.\n\r\nАнгелкова отчита още, че с всяка изминала година броят на плажовете без спасители намаляват.\n\r\nОт началото на юни подчинените й са започнали проверките на плажовете, като към момента те констатират, че повечето от стопаните са осигурили задължителните дейности за гарантиране на комфорта на летовниците.\n\r\nКъм момента плажовете, отдадени на концесия са 60, а тези които са по наем са 78.\n\r\nОбщите приходи от наеми и концесии през миналата година са повече от 17,4 милиона лева. Те са се увеличили с 22% спрямо постъпленията от плажовете година по-рано, похвали се Ангелкова.\r\n ", "date": "2018.06.21", "title": "И тази година: Стотици неохраняеми плажове"}
{"url": "https://www.dnes.bg/muzika-drugi/2018/06/21/sinyt-na-baroveca-s-debiut-izbiaga-ot-popfolka.379983", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтанислав Михов, синът на популярния в средата на 90-те фолк изпълнител Илиян Михов-Баровеца, дебютира с псевдоним Сенто в новата си песен \"Нищо ми няма\". Изненадващо изпълнителят е избрал стил, противоположен от този на бащата. \r\n\"Нищо ми няма\" е динамична, емоционална и изпълнена със закачлив текст песен. В нея има вътрешен заряд с модерна звучност и носи потенциала на летен хит\", сподели пред  самият Станислав Михов.\r\nСтилът е комбинация от поп, регетон и електро-поп. В аудиото са използвани и някои от най-новите и модерни звуци в световната музика, предоставени от едни от най-големите американски звукозаписни студиа.\r\nРежисьор на видеото е Кирил Киров - Кико. Клипът е сниман в Гърция, а женската роля в него се изпълнява от поп фолк певицата Алисия.", "date": "2018.06.21", "title": "Синът на Баровеца с дебют, избяга от попфолка"}
{"url": "https://www.dnes.bg/politika/2018/06/21/ombudsmaia-zalaga-posta-si-podkrepete-zakonoproektite-mi.379993", "text": "Омбудсманът  Мая Манолова заложи поста си срещу подкрепата на депутатите на подготвения от нея законопроект за личната помощ, за закона за частния фалит и за свръхправомощията на банките.\r\n\"Проблемът на всички, които са срещу палатковия лагер и решаването на проблемите на майките беше съпроводено с укори в амбиции\", отсече тя в парламента, където дойде да почерпи с череши бившите си колеги депутати.\r\n\"Аз нямам краткосрочни политически цели\", настоя Манолова.\n\n\n\n\r\nТака че тя е готова да си тръгне от поста предсрочно за успокоение на всички, които според нея са разтревожени от високия й обществен рейтинг.\r\r\n                    \r\n                    Повод за заявеното намерение на Манолова е фактът, че Националният съвет за интеграция на хора с увреждания отхвърли законопроекта за личната помощ.\r\nТой не получи подкрепа от национално представените организации на хората с увреждания, финансовото министерство, синдикатите и бизнеса.\r\nПричината е, че според тях законът не защитава интересите на всички хора с увреждания.\r\n\"Ако аз съм им проблемът, те нямат проблем, искам да решат проблемите на хората с увреждания, така че всички да са доволни\", настоя Манолова.\r\n ", "date": "2018.06.21", "title": "ОмбудсМая залага поста си: Подкрепете законопроектите ми!"}
{"url": "https://www.dnes.bg/stranata/2018/06/21/nauka-ili-biznes-shef-v-ban-zamesen-v-skandal.379977", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Скандалът с обществената поръчка за психотестовете за шофьори, която е на стойност 378 хил. лева и бе спечелена от Института за изследване на населението и човека при БАН, влиза в Народното събрание.\n\r\nБСП подготвя въпроси към министъра на транспорта Ивайло Московски и към шефа на МВР Валентин Радев относно експертизата. Замесени в скандала се оказаха проф.\r\nАнтоанета Христова - директор на Института за изследване на населението и човека, и бившият народен представител Калина Крумова.\n\r\n\"Няма абсолютно никакъв скандал. Всичко е манипулация. Естествено, че има обществена поръчка, на която сме се явили и всичко е перфектно,  отговарящо на критериите\", настоя проф. Христова пред.\r\n                    \r\n                    \r\nЧлен от Закона за администрацията посочва, че ръководители на държавни институции, създадени със закон, не могат да бъдат членове на управление или контрол на юридическо лице с нестопанска цел, на търговско дружество или кооперация.\n\r\n\"Ние не сме администрация. БАН не функционира по Закона за администрацията\", уточни проф. Христова. Тя подчерта, че създадените през 1974 г. психологични методи, по които и до днес се прави подбор на професионалните шофьори, са некачествени, а процедурата била опорочена.\n\r\n\"Калина Крумова е изключително компетентна в сферата на законодателството. Тя ме провокира да подам документите. В момента държавата за пръв път ще има адекватни методи, с които професионалните шофьори ще бъдат оценявани и ще представим профил на рисковия шофьор, така че да се промени нормативната уредба\", обясни гостът в \"България сутрин\".\n\r\nПроф. Антоанета Христова отбеляза, че интелигентността няма никаква връзка с поведението ни на пътя. Необходима беше тотална смяна на методиките, категорична е тя. На 9 юли ще се състои пресконференция, на която ще бъде обявено докъде е стигнало разработването на новия проект.", "date": "2018.06.21", "title": "Наука или бизнес? Шеф в БАН замесен в скандал"}
{"url": "https://www.dnes.bg/obshtestvo/2018/06/21/vreme-e-da-pomislite-za-vremeto-nimh-iska-parite-mu-da-sa-otdelno.379979", "text": "\n\r\nМетеоролозите от БАН искат институтът да има отделно финансиране, за да не може ръководните органи на Академията да преразпределят средствата за него.Това каза пред журналисти асистент Орлин Георгиев от НИМХ, след като излезе от среща с ръководството на БАН.\n\n\r\nМетеоролозите протестираха пред сградата на БАН с искане за допълнителни пари, за да не спрат от 9 юли синоптичните прогнози.\r\nТе обясниха, че първо ще започнат да отпадат гражданските прогнози и  дейности, които не са свързани с националната сигурност и безопасност. НИМХ обслужва с прогнози армията, гражданската и военната  авиация, \"Напоителни системи\" и \"Гражданска защита\" и това ще бъдат  последните системи, които ще бъдат изключени.\r\r\n                    \r\n                    Пред протестиращите синоптици Орлин Георгиев каза, че \"председателят на БАН прие обръщението на метеоролозите и се съгласи, че НИМХ-БАН е с големи специфики и е най-големият институт на БАН\". За следобед е планирана среща с просветния министър Красимир Вълчев, на която синоптиците се надяват да се постигне решение. Иначе са готови да отидат и при премиера Бойко Борисов, каза шефът на НИМХ проф. Христомир Брънзов.\r\nГеоргиев обясни, че отделянето на НИМХ-БАН зависи от законодателна инициатива, която да бъде направена с промяна в Закона за БАН, за да може Институтът да се финансира програмно-целево. Това финансиране може да е от Министерския съвет или от МОН.\r\nПротестиращите издигнаха лозунгите \"Държавата дава - БАН не дава\", \"Искаме достойно заплащане\", \"БАН - майка за едни, мащеха за други\", \"Време е да помислите за времето! Без нас... и потоп...\" идр.\r\n ", "date": "2018.06.21", "title": "Време е да помислите за времето! НИМХ иска парите му да са отделно"}
{"url": "https://www.dnes.bg/crime/2018/06/21/zadyrjaha-dvama-potroshili-patrulka-v-kyrdjali.379989", "text": "Двама са задържани в ареста на РУ-Кърджали за причинени щети на полицейски автомобил и възпрепятстване на униформени служители да изпълняват задълженията си.\r\nПолицаите реагирали на шумно поведение на компания тази нощ в града.\r\nВ процеса на съставяне на актове за установеното нарушение 23-годишен направил опит да пречи на работата на униформените и не се съобразил с отправените предупреждения към него.\r\n26-годишният му приятел пък хвърлил голямо парче от асфалтова настилка, в резултат на което било счупено панорамно стъкло и били нанесени поражения върху задната врата на патрулната кола.\r\nДвамата са задържани за срок до 24 часа в полицейското управление. Образувано е бързо производство по Наказателния кодекс за повреда и унищожаване на чуждо имущество. \r\n ", "date": "2018.06.21", "title": "Задържаха двама, потрошили патрулка в Кърджали"}
{"url": "https://www.dnes.bg/stranata/2018/06/21/izbiagaliiat-ot-lovech-syden-za-krajbi-i-bludstva.380025", "text": "Избягалият от Ловеч затворник е 48-годишният Борис Иванов. Мъжът бил осъден на общо 13 години затвор за кражби и блудства, съобщи за \"\" зам.-министърът на правосъдието Николай Проданов. \r\nРецидивистът е бил на строг режим 7 години. В началото на юни е бил преместен на по лек режим в затворническо общежитие от открит тип в Ловеч.\r\nЗапочнал работа в предприятие заедно с още четирима затворници. Обектът не е бил охраняван – наглеждал ги един от служителите на фирмата, който подал и сигналът за рецидивиста тази сутрин. \n\n\r\n\"Не става дума за бягство, а за отклоняване, докато Иванов е бил на работа\", натърти зам.-министър Проданов. \r\nНад 800 затворници живеят в общежитията и работят. \r\n\"Няма как до всеки да има наздирател\", коментира още зам.-министърът. \r\nКъм момента достатъчен брой служители на МВР работят върху издирването на избягалия Борислав Иванов – от всчики районни управления в региона. \r\n ", "date": "2018.06.21", "title": "Избягалият от Ловеч - съден за кражби и блудства"}
{"url": "https://www.dnes.bg/world/2018/06/21/germaniia-spechelila-2-9-mlrd-ot-pomoshtite-za-gyrciia.379981", "text": "Германия е големият печеливш от милиардите евро помощ за подкрепа на Гърция, като от 2010 г. насам е спечелила около 2,9 милиарда евро от лихви по гръцките държавни облигации, съобщава агенция АНА-МПА, като се позовава на отговор на германското федерално правителство на въпрос на Зелените в Германия. Отговорът е на разположение на германската агенция ДПА, се казва в съобщението.\n\r\nСпоред отговора на германското правителство печалбите са се формирали главно от изкупуване на облигации на гръцката държава в рамките на Програмата за изкупуване на активи (SMP) на Европейската централна банка, които са влезли в германската Бундесбанк и се прехвърлят към федералния бюджет от 2010 г. До 2017 г. общо в Бундесбанк са постъпили печалби от 3,4 милиарда евро от покупки в рамките на SMP. \r\n                    \r\n                    \r\nПрез 2013 и 2014 г. печалбите са преведени на Европейския механизъм за стабилност (EMS) и на Гърция, така че от тях остава печалба от 2,5 милиарда. Към нея се прибавят 400 милиона евро от заемите, отпуснати от държавната банка Kreditanstalt fuer Wiederaufbau (KfW), пише БТА.\n\r\nВ тази връзка експертът по въпросите на бюджета на Зелените Свен-Кристиан Киндлер е поискал облекчаване на гръцкия дълг. \"Не може правителството да оздравява германския бюджет с печалби от гръцки лихви\", е заявил той.", "date": "2018.06.21", "title": "Германия спечелила €2,9 млрд. от помощите за Гърция!?"}
{"url": "https://www.dnes.bg/stranata/2018/06/21/ot-2-do-20-lv-chadyr-i-shezlong-po-plajovete-na-varna.380018", "text": "Цените на шезлонгите и чадърите по варненските плажове няма да се увеличават това лято. И тази година те са като миналата - между 2 и 20 лева.\r\nЗа гостите на най-големите хотели край Варна плажните принадлежности са безплатни и са част от ол инклузив пакета, предава БНТ.\r\nНай-ниски са цените на плаж \"Кабакум - Север\" край Варна, където за шезлонг и чадър се плаща по 2 лева. На съседните \"Кабакум - Централен\" и \"Русалка\", цените са по 2-3 лева по-високи.\r\nНай-високи и тази година остават цените на плаж \"Светите Константин и Елена - Север\", където чадърът струва 20 лева, а шезлонгът - 10. В съседния до него плаж те се предлагат на три пъти по-ниска цена.\r\n                    \r\n                    \r\nЦената на сянката на градските плажове остава непроменена тази година - чадър и шезлонг струват по 5 лева. За някои туристи цената е висока и те предпочитат свободната зона.\n\r\nПо 10 лева за плажни принадлежности плащат летовниците на плажа в курорта \"Златни пясъци\". Стриктно се спазват изискванията каква част от плажната ивица да бъде платена, защото проверки се извършват всяка седмица, казват спасителите на плажовете край Варна.\r\nОще за икономика четете в ", "date": "2018.06.21", "title": "От 2 до 20 лв. чадър и шезлонг по плажовете на Варна"}
{"url": "https://www.dnes.bg/stranata/2018/06/21/tiineidjyr-bez-knijka-blysna-i-zapali-kolata-na-bashta-si.379988", "text": "16-годишен младеж се е ударил в пътен знак в Кюстендил с колата на баща си.\r\nАвтомобилът, управляван от неправоспособния водач, се е самозапалил и е изгорял, съобщиха от полицията.\r\nПри друг инцидент две петнайсетгодишни момичета на велосипед са били ударени на кръстовище от лек автомобил \"Фолксваген\".\r\nНа пострадалите е оказана медицинска помощ в Кюстендилската болница.\r\nПо случаите е започнато досъдебно производство, уведомена е прокуратурата.", "date": "2018.06.21", "title": "Тийнейджър без книжка блъсна и запали колата на баща си"}
{"url": "https://www.dnes.bg/notifikacii/2018/06/21/adski-udar-do-varna-mejdu-bus-i-tir-petima-sa-raneni.380026", "text": "Петима души са пострадали при тежка катастрофа, която блокира движението по пътя Варна-Добрич. \r\nИнцидентът е станал около 12 часа на 5 километра от добруджанския град.\r\nСблъсъкът е бил между пътнически микробус и ТИР, съобщиха от полицията. \r\nШофьорът на микробуса е със счупен крак, а останалите пострадали са били негови пътници. \r\nЖена и дете са приети в болница в Добрич със съчетани травми, мъж е с разкъсно-контузна рана, а друг мъж - с фрактура на ребра. \r\nВсички ранени се обработват и ще бъдат хоспитализирани.\r\nДвижението към Варна е било пренасочено през село Стефаново.", "date": "2018.06.21", "title": "Адски удар до Варна между бус и ТИР, петима са ранени"}
{"url": "https://www.dnes.bg/obshtestvo/2018/06/21/decata-s-uvrejdaniia-razvaliat-vakanciiata-na-deputatite.380017", "text": "БСП отправи официално в парламента предложение лятната ваканция на депутатите през август да бъде отменена, за да приеме парламентът законите, за които настояват родителите на децата с увреждания.\n\n\n\n\r\nМайките и бащите протестират от началото на юни пред Народното събрание.\r\nПредложението ще бъде подложено на гласуване, както изисква правилникът на парламента, отвърнаха от ГЕРБ. Управляващите обаче обвиниха опозицията в популизъм и отвърнаха с данни, че през последните дни лидерката им Корнелия Нинова не участва в работата на Народното събрание.   \r\nОт БСП отправиха критики към ГЕРБ, че бави с години решаването на проблемите на родителите на деца с увреждания.   \r\r\n                    \r\n                    \"Още през 2012 г. кабинетът на Борисов прие стратегия, според която 2016 година трябваше да се приеме законът за социалните услуги, този закон сега е още на ниво концепция\", каза Филип Попов от БСП. Той обяви, че социалистите искат до края на юли в МС да изработят този закон и още два -  за хората с увреждания и този за личната помощ. След това проектите да бъдат внесени в парламента и през август да се дебатират.\r\n\"Чашата на търпението е прелята, тези хора не могат да бъдат нормална част от българското общество, докато има такова отношение на това правителство към тях\", каза Попов и допълни: \"Не е морално, докато майките на децата с увреждания стоят на жълтите павета, депутатите и министрите да се пекат по плажовете\". \r\n\"Призовавам колегите да не са такива крайни популисти\", отвърна Десислава Атанасова от ГЕРБ. Според нея социалистите злоупотребяват със социалните искания на хората и то на фона на статистиката от парламента, че лидерката им не участва в работата на парламента през последните дни.\r\n\"Направила съм справка от информационната система за гласуване в парламента. От 59 гласувания в парламента днес, госпожа Корнелия Нинова е гласувала само веднъж при регистрация сутринта, за да ѝ се брои този ден за присъствен и да не бъде глобена. Вчера от 90 гласувания, госпожа Нинова има пет такива\", каза Атанасова.\r\nЛидерът на \"Атака\" обясни, че би приел такова предложение и отново напомни идеята си за нощна смяна на депутатите. Той обаче напомни, че Народното събрание не е цех, който произвежда на конвейр и че работата на депутатите не е само в Народното събрание.", "date": "2018.06.21", "title": "Децата с увреждания развалят ваканцията на депутатите?   "}
{"url": "https://www.dnes.bg/football/2018/06/21/avstraliia-s-gol-ot-var-i-ravenstvo-sreshtu-daniia.380042", "text": "Дания и Австралия си врътнаха стратегическо равенство 1:1 в среща от Група \"С\" на Мондиал 2018. Точен за европейците бе Кристиан Ериксен (7), попадението за \"кенгурата\" вкара Миле Йединак в 38-ата минута от дузпа.\r\n \r\nТози наказателен удар бе отсъден след използване на системата за видео повторение - VAR. Дания вече има 4 точки, докато Австралия е само с една. В група \"С\" са още отборите на Франция - 3 точки и Перу - 0 т., двата отбора играят по-късно днес.\r\n \r\nТака всичко ще се реши в последните срещи. Като цяло срещата не предложи особени футболни достойнства, двата отбора заложиха на сигурната игра и логично се стигна до равенство.\r\n \r\nПървото полувреме бе за Дания, след почивката Австралия се разигра, но така и не успя да се добере до трите точки.\r\n \r\n", "date": "2018.06.21", "title": "Австралия с гол от VAR и равенство срещу Дания"}
{"url": "https://www.dnes.bg/obshtestvo/2018/06/21/gryckiiat-biznes-ni-haresva-gotvi-se-da-vloji-oshte-pari-u-nas.380001", "text": "Гръцките инвеститори имат интерес да пренасочат нови капитали към България.\r\nТова са заявили представители на 10 големи компании от южната ни съседка на среща с премиера Бойко Борисов в Пловдив. В града под тепетата се провежда двудневен икономически форум, който започва днес.\r\nГръцките бизнесмени благодарили на българското правителство и на премиера Борисов за стабилната инвеститорска среда в страната. Те посочили, че България е привлекателна за бизнеса с нискитете си данъци и добрите финансови показатели, които отчита, съобщиха от правителствената пресслужба.\r\n“България е стабилна, гръцките инвестиции масово идват тук, защото е сигурно за парите, които се влагат”, е било подчертано от представителите на гръцкия бизнес.\r\n \r\nПо време на разговорите са били обсъдени и теми, свързани с банковата стабилност и данъчната политика на правителството.\r\r\n                    \r\n                    На влизане за форума пък Борисов заяви, че след като БСП говори за корупция, значи контрабандата намалява.\r\nВ приветствието си премиерът подчерта, че форумът в Пловдив е естествено продължение на Делфийския икономически форум, който се проведе през март в Гърция. Той припомни, че съседката ни е третият инвеститор в България с над 3,5 милиарда евро оборот и добави, че около 70 000 българи работят при гръцки инвеститори.\r\n\"Днес сме тук, защото е важно и ако трябва да мерим политиците, то е с това колко Брутен вътрешен продукт /БВП/ могат да организират в своите държави и колко след това се преразпределя на глава от населението. Затова и икономиката и в България се промени, защото имаме над 5,7 на сто износ повече и то в иновативните технологии, машиностроенето, сфери, в които има реално производство\", каза още Бойко Борисов.\r\nТой добави, че през последните няколко години вече имаме \"стабилния 3,9 - 4 на сто БВП\" и посочи, че последните проучвания показват само едно - стабилност и това, по думите му, което има в България към днешна дата, е стабилна перспектива - 10% плосък данък, 20% ДДС - идеално за инвеститорите.\r\nИ това ще продължи, докато ние управляваме, каза Борисов. Той посочи, че безработицата вече е под 6 процента, а в някои градове дори липсват работници и то защото \"има една част от населението, на която не им се работи\".\r\n ", "date": "2018.06.21", "title": "Гръцкият бизнес ни харесва, готви се да вложи още пари у нас"}
{"url": "https://www.dnes.bg/sofia/2018/06/21/puskat-dvijenieto-na-grafa-ot-2-iuli-no-vremenno.380022", "text": "На 2 юли ще бъде пуснато временно движението на кръстовището на ул. \"Граф Игнатиев\" и ул. \"Денкоглу\" в София, като на следващ етап ще бъде положена и пътната настилка. Това стана ясно по време на среща на столичния кмет Йорданка Фандъкова със строителите и надзора на ремонта на \"Графа\". \n\n Фандъкова подчерта пред тях, че е важно обектът да се изпълни качествено и в срок.\n\r\nРеконструкцията на ключовия булевард започна на 7 май и по план ще продължи до октомври. \n\r\nВ зоната на площад \"Славейков\" обаче вече са изпълнени демонтажните работи и приключва изграждането на подземните комуникации. \r\n                    \r\n                    \r\nПредстои изграждане на колекторите на ЧЕЗ и кабелната мрежа за уличното осветление. \n\r\n90 процента от стоманобетоновата конструкция на релсовия път вече са изградени. \n\r\nОт 26 юни започва полагането на релсовия път.\n\r\nПродължават ремонтните дейности и по ул. \"Солунска\". В участъка  от ул. \"Хр Белчев\" до ул. \"Ангел Кънчев\"  се работи по възстановяване на паважа на пътното платно. \n\r\nАвтомобилното движение ще бъде пуснато на 1 юли, след което продължава работата по тротоарите.", "date": "2018.06.21", "title": "Пускат движението на Графа от 2 юли, но временно "}
{"url": "https://www.dnes.bg/stranata/2018/06/21/obshtinskiiat-syvetnik-ot-gerb-lovech-ostava-v-aresta.380036", "text": "Апелативният съд във Велико Търново потвърди наложената от Ловешкия окръжен съд постоянна мярка за неотклонение \"задържане под стража\" на общинския съветник от ГЕРБ в Ловеч Йовка Тодорова, предаде БНР.\n\r\nТя беше арестувана на 12 юни с обвинение за длъжностно престъпление за това, че с дейността си като служител на Бюрото по труда в Ловеч е ощетила Агенцията по заетостта с близо 120 000 лева, като е пренасочвала лица за обучение към определена фирма. \r\nРешението на Апелативния съд не подлежи на обжалване.", "date": "2018.06.21", "title": "Общинският съветник от ГЕРБ-Ловеч остава в ареста"}
