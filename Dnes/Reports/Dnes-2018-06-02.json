{"url": "https://www.dnes.bg/stranata/2018/06/02/petima-dushi-sred-koito-i-dete-postradaha-krai-lovech.378243", "text": "Петима души, сред които и 5-годишно дете, са пострадали в катастрофата край село Малиново. Това съобщиха за \"Фокус“ от пресцентъра на ОДМВР-Ловеч. Пострадали са две семейства. \r\nУдарили са се два автомобила – \"Нисан Кашкай“ и \"Фиат“. В единия автомобил са пътували двама човека, а в другия пак двама човека и дете. \r\nВодачът на \"Фиат“-а е 45-годишен мъж, той е в тежко състояние и не е могъл да бъде транспортиран другаде освен в ловешката болница. \r\nНеговото дете на 5 години е в плевенска болница. Майка му е с контузия на главата и също е в плевенска болница. \r\nДругият шофьор също е в плевенска болница, там е и жена с контузия на гръден кош. \r\nСигналът за инцидента е подаден в 16.30 часа на главния път в района на село Малиново. ", "date": "2018.06.02", "title": "Петима души, сред които и дете, пострадаха край Ловеч"}
{"url": "https://www.dnes.bg/stranata/2018/06/02/poredna-katastrofa-za-dnes-krai-veliko-tyrnovo.378233", "text": "Катастрофа затруднява движението по пътя Велико Търново - село Самоводене, в посока Русе, съобщиха от пресцентъра на ОД на МВР в областния град, цитиран от БТА.\r\nПроизшествието е в района на разклона за Преображенския манастир. По първоначална информация са се ударили два леки автомобила - Мерцедес с румънска регистрация и Фолксваген с великотърновска регистрация.\r\nПострадал е водачът на румънския автомобил. Откаран е за преглед във великотърновската болница със съмнение за фрактура на пръста. Преминаването на автомобили през мястото на инцидента се осъществява в едната лента. Екипи на \"Пътна полиция\" го регулират.\r\n ", "date": "2018.06.02", "title": "Поредна катастрофа за днес – край Велико Търново"}
{"url": "https://www.dnes.bg/notifikacii/2018/06/02/gdpr-e-v-sila-a-pechelivshiiat-ot-nego-google.378234", "text": "Общият регламент за защита на личните данни (GDPR) на Европейския съюз (ЕС) носи рекламни приходи на онлайн услугите на Google, но не и на конкурентите ѝ, които се опитват да покажат, че отговарят на промените в регулацията, пише в свой анализ Wall Street Journal.\n\r\nПричината: рекламният гигант Alphabet събира лични данни за таргетирана реклама с много по-големи темпове от много други онлайн рекламни услуги. Това означава, че новият закон подкрепя, поне първоначално, силата на най-големите онлайн играчи в рекламата, начело на които са Google и Facebook.\n\r\nСтотици компании по веригата за автоматизирано наддаване и продажба на дигитални реклами - от купувачи на реклами до уебсайтове, които показват реклама, се опитват да спазват закона, като същевременно продължават да насочват реклами към хората въз основа на личната информация, като историята за сърфирането в интернет, офлайн покупките и демографските данни.\r\nОткакто законът влезе в сила на 25 май, DoubleClick Bid Manager (DBM) на Google насочва част от средствата на рекламодателите към собствения пазар на компанията, където могат да се купуват и продават места за дигитални реклами. По този начин се отклоняват клиенти от някои по-малки фирми, за които Google твърди, че не може да провери дали хората, които виждат реклами, са дали съгласието си за целта.\n\r\nGoogle относително стриктно следи за това как и къде новият закон изисква съгласие - както на собствените ѝ платформи, така и на тези на други фирми. Строгите тълкувания на закона помагат на гиганта да избягва големите санкции на GDPR и насърчава все повече фирми да купуват реклами в нейните платформи, където със сигурност потребителите са дали съгласие да виждат таргетирани реклами.\n\r\nHavas, един от най-големите купувачи на реклама в света, твърди, че е отчел нисък двуцифрен ръст на разходите на рекламодателите през DBM към собствените рекламни услуги на Google в първия ден, в който законът е започнал да действа, според Хосейн Хусани, ръководител програмни решения на Havas.\n\r\nОт страна на търговците, компаниите, които помагат на издателите да продават рекламни места, наблюдават спад на офертите, идващи в платформите им от Google. Базираната в Париж Smart твърди, че сривът  е около 50 на сто. Амстердамската Digital посочва, че вижда подобен спад за реклами, които разчитат на трети страни.\n\r\nГоворител на Google твърди, че компанията работи по решения за \"свеждане на проблемите до минимум\". Интернет гигантът коментира, че показва неперсонализирани реклами в уебсайтове, които не могат да докажат, че потребителите са дали пълното си съгласие, и ще използва други заобиколни технихи докато не се стигне до решение за предаване на съгласие към платформите на трети страни.\n\r\nПрез уикенда някои по-големи компании, включително базираната в Ню Йорк AppNexus и френската Teads, заявиха, че са сключили временни споразумения, с които гарантират на Google, че са получили съгласие, така че купувачите на реклама да могат да използват DBM за купуване на таргетирани реклами от компаниите отново. Двете твърдят, че търсенето, идващо през техните платформи от Google е достигнало почти нормалните си нива тази седмица, след първоначалните колебания.\n\r\nGoogle предлага с около 15% по-малко реклами за наддаване през собствената ѝ система за обмен на реклами, но във всички случаи е получила съгласие от крайните потребители за таргетиране спрямо личната им информация, твърди Dataxu, фирма, която помага на рекламодатели да наддават за реклами.\n\r\nDataxu твърди, че конкурентните рекламни борси не се сблъскват със значително намаляване на рекламния обем, но от сряда две трети от позициите им не предават съгласието, което Google твърди, че ѝ е необходимо за таргетиране, посочва фирмата. Това означава, че конкурентните борси често не могат да продават реклама, насочена чрез лична информация, която често струва четири или пет пъти повече от традиционната реклама.\n\r\n\"Това е огромно предимство за рекламния обмен на Google, ако компанията поддържа високо ниво на съгласие, а другите не подобряват това\", коментира Бил Симънс, съосновател и главен технологичен директор на Dataxu.\n\r\n", "date": "2018.06.02", "title": "GDPR е в сила, а печелившият от него – Google!"}
{"url": "https://www.dnes.bg/notifikacii/2018/06/02/mechta-mechta-5-nachina-da-otslabnete-po-byrzo.378134", "text": "Отслабването е мечтана цел за много хора. Трудно е, резултати се постигат с много усилия и лишения. Много често мазнините продължават да си стоят на определени нежелани места въпреки отслабването.\r\nЗа да се стопят всички излишни тлъстини е необходимо не само постоянство, но и ускоряване на метаболизма. Когато той работи на максимални обороти, изгарянето на мазнините става по-бързо и качествено.\r\nЕдна от най-честите грешки, които пречат на отслабването, е намаляването на калориите. Това кара организмът да потиска редукцията на мазнини в стремеж да преодолее глада. Така се образуват мастни депа, в които се съхраняват излишните мазнини.\r\nЗа да ги изгорите, не намалявайте калорийния прием. Вместо това направете някои промени в ежедневния си ритъм. Ето какви.\r\r\nВодата е необходима за разграждането на мазнините. Тя се губи лесно и бързо с отделянето, изпотяването, дишането. Много хора живеят с лека форма на дехидратация без да знаят. Това е спънка за сдобиване с мечтаната фигура. Пиенето на 2 литра вода на ден помага за изгарянето на повече калории.\r\n\r\nОграничаването на приема на храни от животински произход за определени периоди от време може да стабилизира кръвната захар и да намали възпаленията в тъканите, което едновременно насърчава и изгарянето на мазнини. Постенето намалява така наречения хормон на глада грелин. Заедно с него се намалява и желанието за сладко и захарни храни, причиняващи възпаления и трупане на тлъстини. \r\n", "date": "2018.06.02", "title": "Мечта, мечта... 5 начина да отслабнете по-бързо "}
{"url": "https://www.dnes.bg/eu/2018/06/02/dyblin-dade-srok-na-london-za-granicata-im-sled-brexit.378236", "text": "В следващите две седмици Великобритания трябва да предостави писмени предложения как планира да запази безпроблемна граница с Ирландия, в противен случай я чака несигурно лято на преговори, заяви ирландският външен министър Саймън Ковини, цитиран от Ройтерс.\n\r\nГраницата между Северна Ирландия, която е част от Обединеното кралство, и Република Ирландия ще остане единствената сухоземна граница на Великобритания с ЕС след Брекзита, пише БТА. Двете страни повтарят, че искат да оставят тази граница отворена, но все още не е намерено практическо решение.\n\r\nЕС и Дъблин настояват в договора за напускане на Великобритания да се съдържа споразумение, което гарантира, че Северна Ирландия ще спазва регулациите на ЕС, ако бъдещо търговско споразумение не премахне необходимостта от граничен контрол. Лондон е съгласен с това, но не приема начините, по които ЕС иска да го извърши.\n\n\r\n                    \r\n                    \r\n\"Трябва да видим писмени предложения през следващите две седмици. Това трябва да стане две седмици преди срещата на върха\", каза Ковини за в. \"Айриш таймс\", имайки предвид срещата на върха на лидерите на ЕС в края на месеца, от която се очаква да регистрира значителен напредък по този въпрос.\n\r\n\"Ако няма напредък по споразумението за границата, ни чака несигурно лято. На този етап имаме нужда от писмени предложения по ирландската граница, които да отразяват договореното. Чакаме писмени предложения от британската страна\", заяви ирландският външен министър.\n\r\nВ предложението на ЕС е предвидено, че в случай на неуспех на всички други опити за договаряне по ирландската граница, Северна Ирландия ще образува \"общ регулаторен район\" с ЕС, с което този британски район фактически ще остане в митнически съюз с ЕС.\n\r\nВеликобритания отхвърля този вариант като заплаха за конституционната цялост на Обединеното кралство. \r\nВчера британски правителствен представител заяви, че Лондон обмисля предложение, с което на Северна Ирландия се дава съвместен статут на член на Обединеното кралство и на ЕС, за да може да търгува свободно с тях.\n\r\nТази идея обаче бе отхвърлена от ирландски официални представители, от ЕС и от подкрепящата Брекзита северноирландска партия, която поддържа правителството на малцинството на британския министър-председател Тереза Мей.\r\n ", "date": "2018.06.02", "title": "Дъблин даде срок на Лондон... За границата им след Brexit"}
{"url": "https://www.dnes.bg/notifikacii/2018/06/02/nato-ostava-izvyn-eventualen-sblysyk-izrael-iran.378237", "text": "Генералният секретар на НАТО Йенс Столтенберг заяви, че Алиансът няма да помогне на Израел в случая на нападение от Иран, пише американският вестник Washington Examiner.\r\nСтолтенберг е заявил пред германското списание \"Der Spiegel\", че тъй като Израел не е член на НАТО, \"гаранцията за сигурност\" не се прилага за него, посочва \"Фокус\".\r\nНАТО също така не участва в конфликти в Близкия изток или мирни усилия там, допълни Столтенберг.\r\nНапрежението между Израел и Иран наскоро ескалира. \r\nМинистър-председателят на Израел Бенямин Нетаняху в последно време повиши критиките си за ядреното споразумение с Иран, от което президентът на САЩ Доналд Тръмп наскоро обяви, че оттегля страната си.", "date": "2018.06.02", "title": "НАТО остава извън евентуален сблъсък Израел – Иран"}
{"url": "https://www.dnes.bg/mish-mash/2018/06/02/ostavete-decata-da-psuvat-shte-razbirat-po-dobre-ezika.378238", "text": "Британска невробиоложка препоръчва да учим учениците да псуват, защото това би помогнало за социалното им развитие, съобщи в. \"Индипендънт\".\n\r\n\"Опитваме се да държим децата настрани от грубия език, докато могат да преценят как да го използват - каза Ема Бърн. - Убедена съм, че трябва да променим това свое отношение\".\n\r\nАко децата бъдат учени да псуват, ще разбират по-добре езика, изтъква Ема Бърн, посочва БТА.\n\r\n\"Ако обсъждаме с тях честно защо хората псуват, тези думи не само ще бъдат демистифицирани, но и ще обясним емоциите на хората, които ги използват, каза Ема Бърн. Така ще помогнем на децата да си изградят толкова важната теория за съзнанието. Те трябва да научат как псуването се отразява на другите\".\r\n                    \r\n                    \r\nИзвестно е, че хората от всички култури псуват. Предишно изследване установи, че грубият език успокоява мозъка и дори облекчава болката.\n\r\nВ едно от изследванията по темата Ричард Стивънс от университета в Кийл накара доброволци да потапят ръцете си в ледена вода и установи, че ако псуват, издържат така с 50 процента по-дълго. ", "date": "2018.06.02", "title": "Оставете децата да псуват – ще разбират по-добре езика!"}
{"url": "https://www.dnes.bg/cars/2018/06/02/solenoto-sboguvane-s-dizela-smetkata-moje-da-stigne-4-5-miliarda.378235", "text": "До 4,5 милиарда евро глоби заплашват европейските автомобилни производители, ако не успеят да покрият новите стандарти за намаляване на вредните емисии - което става все по-трудна задача при отлива от дизела, отбелязва Bloomberg в анализ по темата.\n\r\nПочти всички производители на Стария континент разчитаха основно на дизеловите двигатели, за да постигнат планираните от ЕС поетапни намаления на парниковите емисии. След Дизелгейт и констатациите за влошено качество на въздуха в много градове обаче тази технология е все по-непопулярна. Миналия месец Хамбург стана първият град в Германия, забранил движението на по-стари дизели в центъра.\n\n\n\n\n\r\n                    \r\n                    \r\n\"Спокойно можем да признаем, че първоначалните ни планове как да намалим емисиите отиват в кошчето\", призна Дитер Цетше, главният изпълнителен директор на Daimler. \"Все още смятаме, че може да постигнем тези цели, но не зависи само от нас, а и от това как потребителят ще реши да действа\". Дори на традиционно силни дизелови пазари като Германия и Франция клиентите се пренасочват към друго задвижване в последните две години, най-вече от опасения, че в бъдеще дизелите могат да бъдат забранени.\n\r\n\"Ние продължаваме да вярваме в дизела\", заяви Питър Нота, директор по продажбите на BMW Group, пред . \"Но вече е очевиден факт, че някои пазари ще тръгнат по други пътища на развитие\".\n\r\nОще от подписването на Протокола от Киото през 1997 дизелът бе в основата на европейските планове за редуциране на емисиите. Двигателите от този тип изгарят горивото по-ефективно и съответно дават по-малко отпадни парникови газове. За нещастие обаче те изпускат повече фини прахови частици и азотни оксиди - главни причинители на смога в градовете.\n\r\nОтливът от дизела е една от причините през миналата година средните нива на емисии за новите автомобили да се увеличат за пръв път след седем години спад. Консултантската компания ЕY пресмята, че средното ниво на парниковите газове се е покачило през 2017 с 0.4 грама на километър, до общо 118.5 грама. Новият европейски стандарт Евро 7, който влиза в сила през 2021, допуска максимум 95 грама на километър.\r\n ", "date": "2018.06.02", "title": "Соленото сбогуване с дизела: Сметката може да стигне €4,5 милиарда"}
{"url": "https://www.dnes.bg/obshtestvo/2018/06/02/cherkvata-v-selo-iskra-vyzkrysnala-pod-rycete-na-turhut-ismail.378232", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПренасяме ви в карнобатското село Искра, за да ви разкажем за един български мюсюлманин, който реставрира християнски храм.\r\n\"Независимо дали е джамия, дали е православен храм, просто трябва човек да вярва в нещо\", смята Турхут Исмаил. \r\nЦърквата носи името \"Св. Св. Кирил и Методий\" и беше официално открита на храмовия си празник с литургия, отслужена от Сливенския митрополит. Храмът е строен през 19 век и е паметник на културата, разказва Bulgaria ON AIR. \r\nНа 24 май реставрираният и изографисан храм беше осветен от Сливенския митрополит Йоаникий, който отслужи тържествена служба.\r\n ", "date": "2018.06.02", "title": "Черквата в село Искра – възкръснала под ръцете на Турхут Исмаил"}
{"url": "https://www.dnes.bg/stranata/2018/06/02/vremeto-utre-toplo-no-s-oblaci-dyjd-i-gradushki.378239", "text": "До полунощ дъждовете ще затихнат и през втората половина на нощта ще е предимно ясно, а утре преди обяд – предимно слънчево, със слаб вятър от юг. \n\r\nУтре около и след обяд и до полунощ, главно над северозападната половина на страната, ще се развива купеста и купесто-дъждовна облачност и там ще има краткотрайни валежи с гръмотевици, възможни са и градушки. Вятърът в Дунавската равнина ще се ориентира от северозапад и ще е до умерен. Максималните температури ще са между 29° и 34°, по-ниски по Черноморието, за София – около 28°, прогнозират синоптиците от НИМХ към БАН.\n\r\nНад Черноморието през деня ще преобладава слънчево време. По-значителни увеличения на облачността ще има вечерта по Северното Черноморие и тогава е възможно краткотрайно да превали и прегърми. Ще духа до умерен вятър от юг-югоизток. Максималните температури ще са 21-25°. Температурата на морската вода е 21-22°. Вълнението на морето ще е около 2 бала, съобщава \"Фокус\".\r\n                    \r\n                    \r\nНад планините преди обяд ще преобладава слънчево време. Около и след обяд ще се развива купесто-дъждовна облачност и на много места ще превали краткотраен дъжд с гръмотевици. На отделни места в Рило-Родопската област явленията ще са по-интензивни. Ще духа до умерен вятър от север-северозапад. Температурите ще останат без съществена промяна - максималната на височина 1200 метра ще е около 21°, на 2000 метра – около 15°.\n\r\nПрез първата половина от следващата седмица неустойчивостта ще се увеличава и на много места ще има краткотрайни валежи и гръмотевични бури. Вероятността за значителни валежи и по-интензивна гръмотевична дейност е по-голяма за Източна България. Слънчеви часове ще има преди обяд. Вятърът ще бъде северозападен, предимно слаб. Преобладаващите максимални температури ще бъдат около и над 30°", "date": "2018.06.02", "title": "Времето утре: Топло, но с облаци, дъжд и градушки"}
{"url": "https://www.dnes.bg/notifikacii/2018/06/02/gimnastichkite-zavoiuvaha-bronz-na-evropeiskoto-v-mnogoboia.378240", "text": "\r\nБългария спечели бронзовите медали в отборното класиране и в многобоя при ансамблите на европейското първенство по художествена гимнастика в испанския град Гуадалахара.\n\r\nБългарският ансамбъл в състав Симона Дянкова, Елена Бинева, Мадлен Радуканова, Лаура Траатс и Стефани Кирякова, който водеше в класирането след първия ден на надпреварата вчера, днес допусна грешка (излизане на уред и гимнастичка извън терена) в съчетанието си на три топки и две въжета и получи оценка от 18.650 точки.\n\r\nБългария събра 41.750 точки в многобоя при ансамблите, след като вчера получиха 23.100 за композицията с пет обръча. Титлата в многобоя при ансамблите завоюва Русия с 43.625 точки, а на второ място е Италия с 42.900 точки.\r\nВ отборното класиране, което е съставено от представянето на девойки индивидуално и ансамбъл жени, България се нареди на трето място със 140.600 точки. При девойките участваха Татяна Воложанина, Ана Келман и Елизабет Йовчева.\n\r\nОтборно шампион стана Русия със 151.425 точки, а на второ място е Украйна със 141.000 точки. Татяна Воложанина се класира за финалите и на четирите уреда при девойките. Ансамбълът на България също ще играе и на двата финала в неделния ден.\n\r\nЕвропейското първенство завършва утре с многобоя при жените с участието на Катрин Тасева и Невяна Владинова.\n\r\n", "date": "2018.06.02", "title": "Гимнастичките завоюваха бронз на европейското в многобоя"}
{"url": "https://www.dnes.bg/akoshtete-vqrvaite/2018/06/02/ot-kakvo-se-laskae-vseki-spored-zodiiata-i-chast.378158", "text": "Кое е онова, което ви ласкае до точката, в която можете да се изчервите? Всеки си има нещо, което може да предизвика този смущаващ ефект, независимо дали му харесва или не. \n\r\nПритеснявате ли се, когато някой ви каже колко чиста е вашата душевност? Или бузите ви порозовяват, ако някой непознат ви похвали за добре свършена работа? \n\r\nЗатова едва ли някой би се изненадал, че представителите на различните зодиакални знаци се ласкаят по различен начин. \n\r\nВ зависимост от зодията ви, някой от посочените примери може да ви поласкае или да ви отблъсне.\r\nКакво е онова, което може да ви поласкае, че чак да ви притесни?\n\r\n\n\r\nРодените под този знак са много мотивирани, те обичат ситуации, в които контролът е в техните ръце. Затова, ако искате да ги изчервите, кажете им колко им се възхищавате и оценявате свободния им дух. На тях ще им хареса всеки път.\r\r\n                    \r\n                    Вижте за останалите зодии в ", "date": "2018.06.02", "title": "От какво се ласкае всеки, според зодията (I част)"}
{"url": "https://www.dnes.bg/stranata/2018/06/02/v-nachaloto-na-liatoto-dvama-dushi-se-udaviha-v-pomorie.378241", "text": "Двама мъже на 33 и 32 години от Пловдив се удавиха в късния следобед на плажа в Поморие пред Интерхотел \"Поморие\". За малко покрай тях вълните да погълнат и друго момче. Трагедията се разиграла пред очите на 20-ина летовници на пясъка, които разбрали за случилото се при изваждане на безжизнените тела от водата, пише \"\".\n\r\nЗасега не са ясни причините на удавянето на двамата и дали са били плувци, но първоначалната версия е, че единият получил хипотермичен шок заради студената вода. Когато видял единият да се дави, другият му се притекъл на помощ, но и той потънал.\n\r\nТрагедията щяла да стане още по-голяма, ако във водата не се хвърлил бившият концесионер на плажа Апостол Петков, който спасил трети мъж, притекъл се на помощ на давещите се.\r\n                    \r\n                    \r\nОколо удавниците се завихри спор дали спасителите са си изпълнили задълженията, тъй като има разногласия дали плажът е бил в работно време. \n\r\nСпоред някои двамата пловдивчани са влезли във водата в 17,30 часа, а според други - в 18,10 часа. Работното време на водните гардове е до 18 часа.", "date": "2018.06.02", "title": "В началото на лятото: Двама души се удавиха в Поморие"}
{"url": "https://www.dnes.bg/notifikacii/2018/06/02/desnite-v-germaniia-hitler-samo-kureshka-v-1000-g-istoriia.378242", "text": "Съпредседателят на германската крайнодясна партия \"Алтернатива за Германия\" (АзГ) Александър Гауланд заяви, че Адолф Хитлер и нацистите са били само \"курешка\" в 1000 години славна германска история, съобщи радио Дойче веле, цитирано от Франс прес.\n\r\n\"Хитлер и националсоциалистите са просто курешка в 1000 години успешна история на Германия\", заяви Гауланд, който е и съпредседател на парламентарната група на партията си.\n\r\n\"Да, признаваме отговорността си за 12-те години нацистка диктатура. Имаме славна история и тя, драги приятели, е продължила по-дълго от тези 12 проклети години\", каза той на среща на младежката организация на АзГ в Зеебах, провинция Тюрингия.\r\nГенералният секретар на Християндемократичния съюз на канцлерката Ангела Меркел Анегрет Крамп-Каренбауер бързо реагира в Тwitter, пише БТА.\n\r\n\"50 милиона военни жертви, Холокостът и тоталната война са само \"курешка\" за АзГ и Гауланд. Ето каква е тази партия зад благовъзпитаната си маска\", написа тя.\n\r\n\"Алтернатива за Германия\" е главната опозиционна сила в парламента с над 90 депутати от 709. \n\r\nПартията възникна през 2013 г. с платформа за противопоставяне на еврото, но с бежанската криза от 2015 г. се превърна в антиимигрантска, антиислямска и анти-Меркелова партия.", "date": "2018.06.02", "title": "Десните в Германия: Хитлер – само курешка в 1000 г. история"}
{"url": "https://www.dnes.bg/zvezdi/2018/06/02/djenifyr-lopes-ukrasi-manikiura-si-s-dolari.378162", "text": "Ако има изпълнители, на които се възхищаваме искрено заради перфектната визия и интересните модни решения, то една от тях със сигурност е Дженифър Лопес.\n\r\nАктрисата се появи на наградите Billboard в дръзка визия в крокодилски принт, но оказва се, това далеч не беше най-ефектната част.\n\r\nПогледите ни бяха приковани от нестандартния ѝ маникюр, за който са използвани истински банкноти от 100 долара.\n\r\nЧасти от тях са поставени по ноктите на певицата, а за основа е използван огледален златен ефект.\n\r\nЗа да бъде пълна визията ѝ, за допълнителен блясък са използвани златни камъни, поставени между изписано „Вярваме в Господ“ на безименния и водния знак от банкнотите по другите пръсти.\r\n                    \r\n                    \r\nМаникюрът е направен и с намигване към новия сингъл на певицата, „Dinero“, който тя изпълни по време на церемонията по награждаване.\r\nВижте Лопес в", "date": "2018.06.02", "title": "Дженифър Лопес украси маникюра си с... долари"}
{"url": "https://www.dnes.bg/notifikacii/2018/06/02/voleibolistite-ni-otstypiha-s-0-3-na-avstraliia.378244", "text": "Австралия победи България с 3:0 (25:23, 25:23, 26:24) в София в среща от петия кръг на Лигата на нациите по волейбол за мъже.\n\r\nВъзпитаниците на Пламен Константинов останаха с 6 точки и заемат десетото място във временното класиране, а австралийците постигнаха първи успех в надпреварата и с първите си 3 точки вече са 13-и.\n\r\nКонстантинов даде шанс Илия Петков, Николай и Розалин Пенчеви в стартовия състав, а Тодор Скримов, Светослав Гоцев и Виктор Йосифов останаха резерви.\n\r\nГостите дръпнаха с 21:17 в първия гейм, като успяха да запазят достатъчно от аванса си, за да вземат частта. Вторият гейм беше много оспорван. Българите имаха преднина от 17:15, но след 23:23 съперникът взе две поредни разигравания, с което удвои преднината си.\r\nНай-драматичен беше третият гейм. В него при 7:6 точки основният разпределител на домакините Георги Братоев получи травма на десния глезен, след като при приземяването след опит за блокада той стъпи върху крака на австралиец.", "date": "2018.06.02", "title": "Волейболистите ни отстъпиха с 0:3 на Австралия "}
{"url": "https://www.dnes.bg/mish-mash/2018/06/02/tova-liato-se-pazete-ot-tezi-modni-greshki.378167", "text": "През лятото много хора смятат, че е съвсем естествено да излязат, като облекат нещо леко. Топлите месеци от годината наистина ни позволяват да изглеждаме чудесно с много малко усилия.\r\nНай-важното е да се пазим от някои дребни, но често срещани грешки, които могат да загрозят и най-красивия тоалет.\r\nЕто какво да имате предвид.\r\n\r\nПрозрачните дрехи изглеждат добре единствено на плажа. Те трябва да стоят възможно най-далеч от офиса. Единственото изключение може да бъде прозрачна блуза с красив сутиен и подходящ панталон или пола, като тоалет за някоя вечер навън.\r\n\r\nПотници, бели блузи, голи гърбове и прозиращи панталони изискват възможно най-малко видимо бельо. Най-добрият случай е то да е безшевно и в телесен цвят.\r\r\n                    \r\n                    Най-важното е да намерите подходящия сутиен, така че да не се вижда под дрехите ви. И да, силиконовите презрамки са грозни.\r\nКои са останалите четете на ", "date": "2018.06.02", "title": "Това лято се пазете от тези модни грешки"}
{"url": "https://www.dnes.bg/obshtestvo/2018/06/02/po-napoenata-s-kryv-okolchica-1300-dushi-otdadoha-pochit-na-botev.378225", "text": "\nХиляди българи, сред които и представители на местната и държавната власт, се събраха днес на паметния връх Околчица във Врачанския Балкан, за да се преклонят пред героизма на Христо Ботев и неговите четници. \n\r\nСред тях бяха и над 1300-те участници в 72-рия Национален туристически поход по стъпките на Ботевата чета от Козлодуй до Околчица. Тази година отбелязваме 142 години от подвига на четата и 170 години от рождението на великия поет и революционер. \n\r\nВ огряното от слънце небе над връх Околчица се развя националният флаг, понесен на крилете на делтапланер. \n\r\nЧестването започна с патриотични песни в изпълнение на трио “Сопрано”. Молебен за България отслужи Врачанският митрополит Григорий в съслужение със свещеници от Враца, съобщи \"Дарик\".\r\n                    \r\n                    \r\nКметът на Враца Калин Каменов припомни думите на Христо Ботев: “Жив е той, жив е там на Балкана”. И е жив, защото живее тук, в сърцата ни, на всеки един от нас, на милионите българи, които днес ще отдадат минутка почит към подвига на Ботев и неговата чета”.\n\r\n“Пирамида от кости е българската история, напоена с кръв е българската земя. И затова днес, повече от всякога, ни трябват разум и помирение, силни водачи и светли примери, и да помним нашите герои, загинали за свободата на България, нашите герои, заради които днес сме тук. И да помним вероюто на Ботев, че българският народ може сам да гради бъднините си. Че той има право да бъде пръв между равни. И няма кой да изтрие онова, което са ни завещали дедите ни”, каза в словото си председателят на Народното събрание Цвета Караянчева.\n\r\nБотевите поклонници изслушаха стихотворението “Хаджи Димитър” изпълнено от братчето и сестричето Петър и Мария Докови. Мария е само на три години и половина, а братчето й е на 5. Стихове на Христо Ботев бяха изпълнени и от момичета и момчета, получили награди в тазгодишното издание на конкурса “С Ботев в сърцата”. Участие в тържеството взе и духовият оркестър към читалище “Развитие” във Враца. След това в знак на признателност пред паметника с формата на кръст на връх Околчица бяха поднесени венци и цветя. \n\r\nЧестването завърши с минута мълчание и вой на сирени.\r\n \r\n Всенародното поклонение на 2 юни във Врачанския балкан завършва възпоменателните чествания \"Ботеви дни-2018\" във Враца, посветени на 142 години от подвига на Христо Ботев и неговата чета.", "date": "2018.06.02", "title": "По напоената с кръв Околчица: 1300 души отдадоха почит на Ботев"}
{"url": "https://www.dnes.bg/eu/2018/06/02/kravata-penka-stana-zvezda-stigna-do-evroparlamenta.378220", "text": "Кравата Пенка стана медейна звезда, след като големите европейски медии поеха историята на добичето, заплашено с умъртвяване, задето напуснало територията на ЕС в търсене на тучни поляни.\r\nБългарските санитарни власти наредиха кравата да бъде заклана, в съответствие с европейските правила, тъй като е нарушила санитарните норми на ЕС, навлизайки на територията на Сърбия, която не е член на Съюза.\r\nИсторията е описана в британския \"Телеграф\", агенция \"Франс прес\", френския тв канал \"Франс 24\" и други големи западни медии. Земеделският комисар Фил Хоган отказа да коментира, тъй като здравето на животните не било в ресора му.\r\nСлучаят стана хит и в социалните мрежи, където българската крава се радва на два хаштага #savepenka (спасете Пенка) и #prayforpenka (молете се за Пенка).\r\r\n                    \r\n                    Петиция за отмяна на умъртвяването на добичето, адресирана до Европейския парламент, до Съвета на ЕС, председателстван в момента от България и до европейския съд, бе открита в интернет. Нейни инициатори са журналисти от британския вестник \"Телеграф\".\n\r\nАвторите на петицията обещават да я внесат в трите евроинституции, ако тя достигне 1000 подписа. Бройката бе достигната за няколко часа.\r\n\"Настояваме да се направи изключение от Европейските правила и Пенка да не бъде екзекутирана\", пише в призива.\r\nСпоред авторите му “случаят на Пенка показва \"липсата на състрадание от страна на част от eвропейската бюрокрация към обикновените хора като собственика на Пенка, който е абсолютно съсипан\".\r\nГрупата на британските консерватори в Европарламента настоя \"ЕС да прояви здрав разум и състрадание\" и да отмени клането на добичето, а нейният член Джон Фласк обеща да пише на Бойко Борисов за милост. Фласк писа и на шефа на Европейския парламент Антонио Таяни с молба да се намеси. Британският евродепутат изразява готовност да плати преглед на Пенка от български ветеринар, който да потвърди мнението на сръбските доктори, установили че кравата е напълно здрава и няма да привнесе зараза от извън ЕС.\r\nИван Харалампиев от село Копиловци, който е собственик на Пенка, разказа пред медиите, че търсил почти две седмици добичето преди то да бъде открито край Босилеград. Сръбските власти му я върнали, заедно с удостоверение, че е напълно здрава, но българските настояват да изпълнят европейските инструкции.\r\nБългарската агенция за безопасност на храните съобщи, че разследва случая.\r\n ", "date": "2018.06.02", "title": "Кравата Пенка стана звезда! \"Стигна\" до Европарламента"}
{"url": "https://www.dnes.bg/stranata/2018/06/02/tir-i-cisterna-se-udariha-postradaha-shofiorite.378227", "text": "ТИР и цистерна катастрофираха челно на пътя София-Ботевград, съобщи \"Фокус\". \r\nИнцидентът е станал на пътя София - Ботевград този следобед малко преди 15 часа. \r\nПо първоначални данни водачите и на двете превозни средства са пострадали.\r\nДвижението по път I-1 София – Ботевград, при км 208, след спускането на Витиня, в посока Ботевград, е в една лента поради ПТП, съобщи АПИ. Шофьорите да се движат с повишено внимание и съобразена скорост.\r\n ", "date": "2018.06.02", "title": "ТИР и цистерна се удариха, пострадаха шофьорите"}
{"url": "https://www.dnes.bg/cars/2018/06/02/zeleno-bydeshte-125-mln-e-mobila-po-pytishtata-prez-2030-g.378224", "text": "Продажбите на електромобили и хибриди в целия свят са са увеличили с 54% през 2017 г. до 3 700 000 бройки, обяви Международната агенция по енергетика (МАЕ). Според прогнозния сценарий за развитието на пазара тя прогнозира, че до 2030 г. броят им ще се увеличи на 125 милиона.\n\r\nЛидер по количество продажби на такива автомобили е Китай, където миналата година са били реализирани 580 000, което представлява 50% от глобалния пазар. Делът им в страната обаче все още е доста нисък - 2,2% от всички автомобили. Ръстът спрямо 2016 г. в Китай е достингал 72%.\n\r\nВторо място заемат САЩ с 280 000 продадени електромобили и хибриди. МАЕ отбелязва, че по отношения на пазарния дял на електрическите спрямо останалите видове превозни средства най-голям е той в Норвегия, където 4 на всеки 10 коли са оборудвани с електромотор. Следват Исландия с дял от 12% и Швеция с 6%.\r\n                    \r\n                    \r\nВластите в много страни внедряват програми, които предвиждат постепенно отказване от автомобилите с дизелови двигатели. От своя страна, производителите на електрически коли получават финансова подкрепа от държавата и данъчни облекчения.\n\r\nПри такива условия глобалният пазар на електрически автомобили ще нараства с около една четвърт всяка година, прогнозира МАЕ. По този начин до 2030 г. ще има най-малко 125 000 000 \"зелени\" автомобила по пътищата. В най-оптимистичната прогноза е посочена цифрата от 220 000 000 електрически автомобила.\n\r\n", "date": "2018.06.02", "title": "Зелено бъдеще: 125 млн. е-мобила по пътищата през 2030 г. "}
{"url": "https://www.dnes.bg/stranata/2018/06/02/na-trakiia-cisternata-na-pytia-zadrystvaneto-5-km.378229", "text": "\n\r\nЦистерната, която се обърна при 10 км на АМ \"Тракия\" в посока Пловдив, все още не е изтеглена от пътното платно и движението в района е затруднен. \r\nЗадръстването на магистралата започва още при отбивката за Елин Пелин и е дълго около 5 км. Преминаването през участъка отнема около 45 минути.\n\r\nНа мястото на инцидента има патрулка и екип на \"Пътна помощ\", предава \"Фокус\". Полицаите обаче не регулират движението в района.\r\nПрипомняме ви, че тази сутрин цистерна се обърна в началото на магистрала \"Тракия\".", "date": "2018.06.02", "title": "На \"Тракия\": Цистерната на пътя, задръстването – 5 км"}
{"url": "https://www.dnes.bg/obrazovanie/2018/06/02/uchenici-v-nadprevara-vkusno-zdravoslovno-i-krasivo.378226", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа втора поредна година 12 ученици мерят кулинарния си талант на финала на конкурса \"Аз готвя най-добре\".\r\nТе имат за задача да приготвят вкусно, здравословно и красиво ястие с пилешко месо за час и половина. \r\nНай-добрите ще бъдат определени от жури, в което са двама професионални готвачи - Виктор Светославов и шеф-инструктор Хюг Бутен.\r\nЗаместник-министърът на образованието и науката Деница Сачева също разговаря с младите участници. Наградата за победителя е стипендия за кулинарно обучение.", "date": "2018.06.02", "title": "Ученици в надпревара: Вкусно, здравословно и красиво!"}
{"url": "https://www.dnes.bg/world/2018/06/02/germaniia-i-avstriia-zaedno-za-po-strog-kontrol-na-granicata.378231", "text": "С общ контрол службите в Австрия и Германия взимат засилени мерки срещу криминалната престъпност и нелегалните имигранти. От вчера австрийската и германската федерални полиции и баварската провинциална полиция охраняват общата граница в тройни екипи. Особено внимание е отделено на железопътния транспорт, съобщава БТА.\r\n \r\nТиролският проход Бренер в Алпите, който осигурява пряк път на транспортните потоци между Германия и Италия през Австрия, ще бъде контролиран от полицаи на двете държави. След три месеца ще бъде преценена ефикасността на нововъведената мярка.\n\n\n\r\n \r\nКакто заяви говорителят на Федералната полиция в Мюнхен Томас Боровик, в граничните райони общите действия са особено важни. Специално внимание служителите ще отделят на товарните влакове. През 2017 г. са заловени близо 1000 бежанци, пътували нелегално в товарните автомобилни ремаркета, прекарвани през прохода Бренер по железен път.\r\n \r\nПо австрийско-германската граница се наблюдава отлив на нелегално преминаващите. Досега през настоящата година броят им е около 14 600 души, като близо 7200 от тях са екстрадирани обратно. В първите четири месеца на тази година нелегалните са били близо 3 800, от които екстрадирани са 2100 души.", "date": "2018.06.02", "title": "Германия и Австрия заедно – за по-строг контрол на границата"}
{"url": "https://www.dnes.bg/zvezdi/2018/06/02/alesandra-ambrozio-krasotata-na-seul-i-usmivkite.378172", "text": "Красотата на Сеул, силата на усмивките и пленяващата Алесандра Амброзио в перфектна симбиоза са основният фокус в новия брой на Vogue.\r\nБразилското издание избира ангела на Victoria's Secret за корицата на своя брой за месец май 2018 година.\r\nЗа корицата, бразилската красавица позира изцяло облечена в нови предложения от колекцията на Louis Vuitton за пролет-лято 2018.\r\nЗа останалите кадри, брюнетката позира в дизайни на модни къщи като Celine, Balenciaga и Versace.\r\nДинамичният живот в Сеул, неговата красота и цветове са основният фон на кадрите, а контрапункт на тях са подводни снимки с перфектно уловени моменти от професионалния обектив на Рафаел Павароти.\r\r\n                    \r\n                    Специално място е отделено за култа към продуктите за красота и козметиката в Корея, загатнати чрез маски за устни и лице във фотосесията.\r\nЗабележителните кадри можете да разгледате в галерията на ", "date": "2018.06.02", "title": "Алесандра Амброзио, красотата на Сеул и усмивките"}
{"url": "https://www.dnes.bg/notifikacii/2018/06/02/mvr-na-krak-v-botevgrad-tyrsi-izbiagaliia-vladimir-pelov.378228", "text": "Рано тази сутрин в Ботевград е проведена полицейска акция, при която е издирван избягалия затворник Владимир Пелов. Градът е бил блокиран.\r\nСлужителите на реда са проверявали сигнал, свързан с Пелов. Той обаче не е открит, пише \"Монитор\".\n\n\n\n\n\r\nПреди ден стана ясно, че се чакат назначените експертизи, свързани с писмото, което избягалият затворник Владимир Пелов изпрати. Това обяви главният секретар на МВР главен комисар Младен Маринов по време на редовния месечен брифинг на МВР.\r\nВ текста рецидивистът даде обяснение на причината, поради която е решил да избяга. Това по думите му е несправедливата присъда, заради която е натикан зад решетките. \r\n\"Назначена е експертизата, но няма информация дали е готова“, посочи главният секретар на МВР главен комисар Младен Маринов.", "date": "2018.06.02", "title": "МВР на крак в Ботевград: Търси избягалия Владимир Пелов"}
{"url": "https://www.dnes.bg/stranata/2018/06/02/viceto-simeonov-v-slynchev-briag-za-akciia-shum.378230", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПърва акция \"Шум\" в Слънчев бряг. Вицепремиерът Валери Симеонов направи изненадващи проверки късно снощи в първите нощни клубове в курорта, които отвориха за новия сезон.\r\nТой изпълни заканата си от миналото лято, че ще бъде безкомпромисен с шума в най-големия ни курорт Слънчев бряг. Снощи униформени влязоха в пет нощни клуба, а вицепремиерът се закани, че проверки ще има през цялото лято, съобщи Bulgaria ON AIR.\r\nПроверката се извърши съвместно с Охранителна полиция към МВР Бургас. На собствениците на заведения бяха съставени предупредителни констативни протоколи.\r\nЧуждите туристи видимо не бяха притеснени от присъствието на полицаи в заведенията и продължиха да се веселят.\r\n ", "date": "2018.06.02", "title": "Вицето Симеонов в Слънчев бряг... За акция \"Шум\""}
{"url": "https://www.dnes.bg/eu/2018/06/02/tejestta-na-koronata-elizabet-vtora-kralica-ot-65-g.378218", "text": "Днес се навършват 65 години от коронацията на кралица Елизабет Втора, съобщава специализираният сайт \"Роял сентър\". По повод годишнината изданието припомня любопитни факти за коронацията на кралицата.\r\nДатата на церемонията - 2 юни 1953 г. - състояла се в Уесминстърското абатство, е била избрана специално след консултации с метеоролози, които прогнозирали, че на 2 юни е статистически най-малко вероятно да вали. Прогнозите не се сбъднали.\r\nЗа първи път в историята церемонията по коронацията се е излъчвала по телевизията и много си купили телевизор именно поради тази причина, за да гледат церемонията. Сър Уинстън Чърчил и много други политически фигури били против излъчването по телевизията, но Елизабет Втора била тази, която решила, че церемонията трябва да се предава. Смята се, че 27 милиона души във Великобритания са гледали церемонията по телевизията, а 11 милиона са слушали живото предаване по радиото.\r\r\n                    \r\n                    Принц Филип, съпругът на Елизабет Втора, не е бил коронован заедно с нея, тъй като не е крал консорт. Той обаче е първият, отдал почит на коронясаната кралица, след Кентърбърийския епископ, който е ръководил церемонията.\r\nРоклята, която Елизабет Втора носела за коронацията, е дело на дизайнера Норман Хартнел и е пазена в тайна до деня на събитието. Стаята, в която е била съхранявана роклята, е била охранявана от полиция. А стаята се намирала в Кралското шивашко училище. Роклята е била замислена така, че да е проекция на образа на надеждата за Великобритания след трудни времена.\r\nВ нея били включени флоралните емблеми на страните от Обединеното кралство и на страните от Общността на нациите, в това число английска роза, шотландски магарешки бодил, уелски праз, ирландска детелина, канадското кленово листо, австралийска акация, новозеландска папрат, индийски и цейлонски лотоси и др. След коронацията кралицата облича роклята, носена тогава, само шест пъти - за два приема и четири откривания на сесиите на парламенти в Нова Зеландия, Канада, Цейлон и Австралия все през 50-ге години.\r\nПринц Чарлз е бил първият престолонаследник, който присъствал на коронацията на майка си в историята на британската монархия. Принцеса Ана по това време била прекалено малка и си останала в Бъкингамския дворец.\r\nПо повод коронацията били организирани улични тържества не само в Обединеното кралство, но и в САЩ.\r\nКоронацията се състояла година след възкачването на престола на кралицата. Причините били две. Първо било необходимо време за планирането на церемонията и второ било неуместно тя да се провежда толкова скоро след кончината на предшественика на Елизабет Втора.\r\nКралицата избрала да бъде коронясана с Короната на Свети Едуард. Тя била използвана и за коронацията на баща й преди 16 години. Тя е от 22-каратово злато и е декорирана с 444 скъпоценни и полускъпоценни камъни. Короната се използва само за церемония по коронацията. За други прояви се използва по-леката Имперска държавна корона.\r\nЦеремонията по коронясването е продължила 3 часа, пише БТА.\r\nЗа последните най-малко 900 години церемониите по коронясване са се провеждали в Уестминстърското абатство, а преди това в манастири в Оксфорд, Кентърбъри и Бат. Кралица Елизабет Втора е шестата кралица, коронясана в абатството. Първата е била кралица Мери Първа на 1 октомври 1553 г.\r\nКралица Елизабет Втора се възкачва на престола на 6 февруари 1952 г. след смъртта на баща си Крал Джордж Шести.\r\nБабата на кралицата - Кралица Мери, по онова време на 81 години, е първата кралица, която вижда внуче да се възкачва на престола. Тя обаче умира преди церемонията по коронацията.\r\nЗа церемонията кралицата и съпругът й принц Филип пътуват от Бъкингамския дворец до Уестминстърското абатство в така наречената Държавна златна каляска, теглена от осем кастрирани коня. Същата каляска кралицата използва само два пъти след това - на \"сребърната\" и \"златната\" годишнина от възкачването на престола.\r\nНа коронацията присъстват много чужди крале, сред които и Салоте, кралицата на Тонга. Тя спечелва симпатиите на хората, когато остава невъзмутима в открита карета под дъжда. Над 8200 гости са присъствали на церемонията по коронацията.\r\nБукетът, носен от кралица Елизабет Втора за коронацията, е бил целият бял, включващ орхидеи, лилии, карамфили, жасмини.\r\nНа път за коронацията кралицата носи короната на Джордж Четвърти. Тя е направена за коронацията през 1820 г. на Джордж Четвърти и включва национални символи, като рози, детелини. В нея има и 1333 диаманта и 169 перли.\r\nТронът, на който кралицата е била коронясана, е тронът на Сейнт Едуард, направен през 1300 г. за Едуард Първи и използван за всяка коронация оттогава.\r\nСлед короната най-важен предмет присъствал на церемонията е златното кълбо с кръст отгоре от 1661 г. На кръста има диаманти, рубини, сапфири, перли и изумруди, както и голям аметист на върха.\r\nНа коронацията кралицата носи и халка, известна като Брачната халка на Англия. Тя се носи на четвъртия пръст на дясната ръка. Направена е за коронацията на Уилям Четвърти през 1831 г. и представлява сапфир с кръст върху него с рубини и диаманти. Кралица Виктория не е носила халката, защото й е била прекалено голяма.\r\nСъбитието е било отразявано от над 2000 журналисти и 500 фотографи от 92 страни. Сред тях е била и Жаклин Бувие, която по-късно става Жаклин Кенеди. По това време тя работи за \"Вашингтон таймс-Хералд\".\r\nПроцесията след коронацията от абатството до Бъкингамския дворец преминава по трасе дълго 7,2 километра, покрай което има хиляди хора. Процесията продължава два часа. В процесията и покрай пътя на процесията на връщане от коронацията участват 29 200 военнослужещи и полицаи.\r\nНа връщане от церемонията кралицата вече носи Имперската държавна корона, в която са инкорпорирани четири перли, за които се смята, че са били обеци на кралица Елизабет Първа.\r\nВ деня на коронацията кралицата се появява четири пъти на балкона на Бъкингамския дворец, за да приветства множеството.\r\nНа 2 юни същата година става ясно, че Едмънд Хилари и Тенсинг Норгей изкачват Еверест. Кралицата има идеята да връчи на четиринадесетчленната им експедиция специално издание на медалите от коронацията.\r\nПървото задгранично пътуване на Елизабет Втора след коронацията е в Бермуда, Ямайка, Панама, Фиджи, Тонга и Нова Зеландия и започва през ноември 1953 г. Тя се прибира от него през 1954 г. след визити и в Австралия, Цейлон, Аден и Уганда.", "date": "2018.06.02", "title": "Тежестта на короната: Елизабет Втора – кралица от 65 г."}
{"url": "https://www.dnes.bg/obshtestvo/2018/06/02/samo-na-24-no-sys-zapisan-rekord-angel-karaniotov.378212", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Той е само на 24 години, но наскоро записа рекорд за най-бърза обиколка на пистата в Серес. Четирикратният европейски шампион по СуперМото Ангел Караньотов сподели пред екипа на Bulgaria ON AIR, че след като хронометърът отсече 1:18.564, вече е отправил поглед към 17-ката.\r\nНезависимо че е карал в три дисциплини, любима му остава пистата. За първа година Ангел избира италианската марка мотоциклети \"Дукати\" и казва, че от първия момент, в който се качва на този мотор, разбира, че е роден за него.\r\nИма ли разделение между феновете му и тези на Мартин Чой, как се промени той от случая, когато влезе в столичен мол преди пет години, кои са хората, от които се учи и какво означават за него имената на Богдан Николов, Марио Гюзелев и Ива Русинова - вижте във видеото.\r\n ", "date": "2018.06.02", "title": "Само на 24, но със записан рекорд – Ангел Караньотов"}
{"url": "https://www.dnes.bg/stranata/2018/06/02/zdraven-migrant-shans-za-jivot-dalech-ot-rodna-bylgariia.378214", "text": "През седмицата пред здравното министерство в София се раздаваха символични еднопосочни билети за Европа.  Чакащи за трансплантация на бял дроб пациенти обясниха, че са на път да напуснат България  като единствена алтернатива да останат живи. Изтеглени от децата си в чужбина, за да получават здрави грижи там, оказва се са и много пенсионери.\n\r\nАко за нас да дишаме е даденост, за Адриан вече 2 години това е лукс. Кислорода си го плаща. \"За да изляза навън, съм се подсигурил в момента с тази бутилка\", обяснява той пред Нова тв.\n\r\nЗаради белодробното си заболяване, Адриан се нуждае от нов бял дроб. И тъй като такива трансплантации у нас не се правят, държавата изпраща пациентите в австрийска болница. Допреди една година, когато договора между двете страни изтича. Следват преговори. Адриан обаче не може повече да чака и ще емигрира.\n\n\n\n\n\r\n                    \r\n                    \r\n\"Имам задграничен паспорт, документите, всичко ми е подготвено. Като не ни се отваря друга вратичка, отиваме при хората, които могат да ни помогнат и искат да ни помогнат. Ние водим битка с болестта, водим битка и с министерството. И се оказва, че да водиш битка с министерството, е много по-трудно отколкото с болестта\", казва младежът.\n\r\nЗатова Адриан ще се присъедини към новия вид емигранти - здравните. Ще смени държавата, за да живее. За пръв път на феномена се натъкват надзорниците на Здравната каса при разглеждането на бюджета за миналата година. Според тогавашният председател на Асоциацията на индустриалния капитал, откритите задължения само към Германия били за 115 милиона лева.\n\r\nИ докато термина \"здравен емигрант\" е сравнително нов, оказва се, че съществува и друг - \"здравен туризъм\". Появил се за пръв път преди три години със създаването на първия Здравен информационен център за лечение в чужбина. Дъщерна фирма на туроператор. И те изпращат клиентите си в чужбина, но за лечение. Идеята се родила от личен опит.\n\r\n\"Заради свои здравословни проблеми, обиколила съм всички болници в България. Специалистите нямат търпението да обясняват на пациентите. Тук в България нещата са малко на конвейер. Ние сме затворили кръга от А до Я, буквално. От това да намерим правилната клиника с правилния екип, преводачи, трансфери\", разказва Звезделина Лютви.", "date": "2018.06.02", "title": "\"Здравен мигрант\" – шанс за живот, далеч от родна България"}
{"url": "https://www.dnes.bg/stranata/2018/06/02/za-bezplatni-zabavachki-nujni-30-mln-leva-otkyde.378203", "text": "30 млн. лв. ще трябва да отпусне държавата ако предучилищните форми на обучение за 5 и 6-годишните станат безплатни за семействата. Това стана ясно по време на старта на кампанията на обмудсмана Мая Манолова, която е под надслов \"Без такса в детските градини\".\n\n\n\r\nСпоред Манолва е необходимо общините да бъдат подкрепени от държавата, а проблемът с таксите идвал от т.нар. скрити разходи. Такива са разноските за храна, вода, различни консумативи и ремонти по сградния фонд. Манолова изтъкна, че в 12 общини няма никакви такси за децата на възраст между 2 и 6 години, в 13 няма такси за 5-6 годишните. 66 млн. лв. пък би струвало на държавата ако детските градини станат безплатни за всички подрастващи, стана ясно още.\r\r\n                    \r\n                    Според Евгения Волен, която е директор на \"Развитие и учение\" към \"Тръст за социална алтернатива\", поемането на забавачка за всички деца би представлявало едва 5% от общия бюджет на ресорното министерство.\n\r\nСпоред проучване на Световната банка трима от четирима родители искат детската градина да е безплатна. По време на срещата стана ясно, че в администрацията на омбудсмана са получени 52 жалби относно обхвата на подрастващите в предучилищна подготовка и липсата на места в детските градини и ясли. Мая Манолова ще работи и по проблема с приема на децата. Така например в София не достигат места за 4200 малчугани. Освен по-малко места в някои общини липсват и детски градини. Очаква се през 2019г. да бъдат открити още 8 градини на територията на Столична община.", "date": "2018.06.02", "title": "За безплатни забавачки нужни 30 млн. лева. Откъде?"}
{"url": "https://www.dnes.bg/notifikacii/2018/06/02/vypreki-dezinfekciiata-baseini-ubejishta-na-bakterii.378119", "text": "С наближаването на лятото напълно естествено зачестяват препоръките за качествени предпазни мерки при ползване на обществените плувни басейни. Почти всяко лято се отчита бум на инфекциозни заболявания, а като основен източник на заразата се посочва именно замърсената вода в басейните. Проучване на Американския център за контрол и превенция на заболяванията сочи, че над 30% от летните епидемии от чревни инфекции през последните 15 години са тръгнали от басейните. За съжаление, статистиката и микробиологичните анализи на водата в тях показва, че дори редовното им почистване не може да гарантира пълна защита от патогенни микроорганизми. \r\nСред най-опасните от тях, отговорни за около 50% от опасните летните инфекции през последните години, са микропаразитите от род Криптоспоридиум. Поглъщането на само една глътка вода, заразена с тези паразити, може да доведе до серизоно инфекциозно заболяване, известно като криптоспоридиоза. Тя засяга и деца, и възрастни, особено в случаи на отслабен имунитет. Протича с типичните за чревна инфекция симптоми – стомашни спазми, диария, повръщане, но често продължава по-дълго и е по-трудна за лечение.\r\n \r\nНай-лошото по отношение на криптоспоридиите в обществените басейни, е че масово ползваните дезинфектанти не успяват да елиминират достатъчно бързо и напълно колониите им. Установено е, че дори в достатъчно добре хлорирана вода криптоспоридиите може да оцелеят няколко часа и рискът от заразяване с тях е налице, когато басейнът се ползва скоро след дезинфекция на водата в него.\r\n \r\n\r\n ", "date": "2018.06.02", "title": "Въпреки дезинфекцията... басейни – убежища на бактерии!"}
{"url": "https://www.dnes.bg/usa/2018/06/02/obeshtano-trymp-se-sreshta-s-kim-chen-un-na-12-iuni.378198", "text": "Президентът на САЩ Доналд Тръмп обяви, че ще се срещне със севернокорейския лидер Ким Чен Ун на 12 юни в Сингапур и че комунистическата държава желае да се откаже от ядреното си оръжие, предадоха световните агенции.\r\nТой каза това пред репортери след среща в Белия дом вчера с високопоставен пратеник на режима в Пхенян.\r\nТръмп прие заместник-председателя на управляващата в КНДР Корейска трудова партия Ким Йон Чхол, като срещата продължи по-дълго от планираното. Тя е минала \"много добре\", според президента на САЩ, пише БТА.\r\nТръмп каза също, че президентът на Китай Си Цзинпин е помогнал за уреждане на предстоящата среща на върха.\r\nАмериканският президент прогнозира, че отношенията със Северна Корея в края на краищата ще се окажат успешен процес. \n\n\n\r\r\n                    \r\n                    \"Мисля, че ще започнем отношения помежду си и те ще започнат на 12 юни\", каза Тръмп. Той предупреди, че след годините на враждебност няма да е достатъчна една среща, но изрази надежда, че тази в Сингапур ще бъде едно добро начало.\r\nСпоред американския президент севернокорейският лидер наистина възнамерява да закрие ядрената военна програма на страната си, както искат Съединените щати.\r\nТой съобщи, че е обсъдил с Ким Йон Чхол официалното слагане на край на Корейската война, т. е. подписването на мирен договор за формално прекратяване на конфликта от периода 1950-1953 г., след който е подписано само примирие.\r\nПрезидентът на САЩ каза, че очаква деня, когато ще може да отмени санкциите срещу Северна Корея. Съединените щати няма да дадат основната сума пари в помощ на КНДР, а това ще направи Южна Корея, отбеляза той.\r\nТръмп изтъкна, че повече няма използва термина \"максимален натиск\" върху Северна Корея, защото тя и Съединените щати вече намират общ език.\r\nПрезидентът на САЩ каза, че срещата на руския министър на външните работи Сергей Лавров с Ким Чен Ун в Пхенян не му се е понравила, предаде ТАСС. \"Каква цел преследваше тя?\", попита Тръмп.\r\nСлед това той допълни, че ако срещата е \"била позитивна\", то тя ще му \"се понрави\". \"Ако е била негативна среща, тя няма да ми се понрави\", продължи Тръмп, преди да добави, че срещата между Лавров и Ким \"може да е много позитивна\".\r\nКим Йон Чхол, смятан за втория човек в режима в Пхенян и за \"дясна ръка\" на севернокорейския лидер, предаде на американския президент писмо от Ким ЧенУн. Тръмп първо определи писмото като \"много хубаво\", след което призна, че не го е чел, предаде Франс прес.\r\nПо-рано тази седмица високопоставеният севернокорейски пратеник проведе разговори в Ню Йорк с държавния секретар на САЩ Майк Помпейо. Вчера Помпейо също присъства на срещата в Овалния кабинет на Белия дом между Тръмп и Ким Йон-чхол.\r\nЮжна Корея приветства решението на президента на САЩ Доналд Тръмп да се срещне на 12 юни със севернокорейския лидер Ким Чен-ун, предаде Асошиейтед прес. Сеул очаква \"историческата среща в Сингапур с вълнение, но и с търпение\", каза говорител на южнокорейското президентство.\r\nЮжнокорейският президент Мун Дже-ин, който се срещна два пъти с Ким през последните седмици, лобираше усърдно за среща между президента на САЩ и севернокорейския лидер, отбелязва АП.\n\r\n ", "date": "2018.06.02", "title": "Обещано: Тръмп се среща с Ким Чен Ун на 12 юни"}
{"url": "https://www.dnes.bg/snimka-na-denia/2018/06/02/slynce-i-oblaci-temperaturite-letni-do-35-c.378190", "text": "Днес ще е топло, около и след обяд в низините горещо - с максимални температури между 30 и 35 градуса по Целзий, съобщиха от Националния институт по метеорология и хидрология при Българската академия на науките.\r\nЩе преобладава слънчево време. След обяд и до полунощ над западната половина от страната ще се развива купеста и купесто-дъждовна облачност.\r\nНа места ще превали краткотраен дъжд с гръмотевици. Има условия за градушки. Ще духа слаб до умерен вятър от изток-югоизток. Атмосферното налягане е близко до средното за юни и няма да се променя съществено.\r\nНад Черноморието ще преобладава слънчево време с временни увеличения на облачността. Ще духа слаб до умерен вятър от изток-североизток, който след обяд ще се ориентира от югоизток. Максимални температури на въздуха: 22-24 градуса. Температурата на морската вода е 21-22 градуса. Вълнението на морето ще е 1-2 бала.\rНад планините ще преобладава слънчево време. След обяд ще се развива купесто-дъждовна облачност и на места, главно в масивите от Западна и Централна България ще превали краткотраен дъжд с гръмотевици. Ще духа слаб до умерен източен вятър, по билата от запад-северозапад. Максимална температура на височина 1200 метра около 21 градуса, на 2000 метра - около 15 градуса.", "date": "2018.06.02", "title": "Слънце и облаци. Температурите летни – до 35°C"}
{"url": "https://www.dnes.bg/stranata/2018/06/02/v-denia-na-deteto-tir-blysna-5-godishno-v-car-kaloian.378205", "text": "5-годишно дете е пострадало при пътен инцидент в Цар Калоян, съобщава Дарик. Момиченцето е блъснато от ТИР, потвърдиха от Областната дирекция на МВР.\r\nИнцидентът е станал около 19.00 часа на 1 юни пред магазин в Цар Калоян водач на товарен автомобил видял група деца и предполагайки, че може да излязат внезапно на пътя, намалил. \r\nКолегата му от друг ТИР, който бил зад него обаче, предприел изпреварване и блъснал едно от децата, които тръгнали да пресичат шосето.\r\nПострадало е момиченце на 5 години, то е откарано в разградската болница, има фрактура на черепа и наранявания по тялото, контактно е.", "date": "2018.06.02", "title": "В Деня на детето: ТИР блъсна 5-годишно в Цар Калоян"}
{"url": "https://www.dnes.bg/stranata/2018/06/02/morskata-voda-23-gradusa-otkriha-letniia-sezon-na-moreto.378194", "text": "Морската вода вече достига 22-23 градуса и е добра за къпане. Това съобщиха от Южния плаж в Слънчев бряг, където на 1 юни бе открит официално сезонът и от 8.00 часа сутринта започнаха работа първите водни спасители, пише \"Труд\".\n\n\n\r\nБройката им ще се увеличава поетапно. Девет спасителни поста ще бдят за сигурността на туристите на южния плаж. Летуващите ще разчитат на смелостта и бързината на общо 18 обучени водни спасители. Към момента най-младият спасител на южната ивица е 23-годишен, а най-възрастният на 43 г.\r\nСпасителите отсега предупреждават туристите да са внимателни с мъртвото вълнение. То е изключително опасно и когато е факт, никой не трябва да се къпе.\r\n\"Трябва да се прави разлика между различните типове вълнение - мъртво, ветрово и прибойно\", каза старши спасителят Здравко Кутрев. За целта летовниците могат да се ориентират по знамето - сигнализацията на вишките.\r\n ", "date": "2018.06.02", "title": "Морската вода 23 градуса. Откриха летния сезон на морето"}
{"url": "https://www.dnes.bg/televizia/2018/06/02/nevyzmojna-liubov-v-bruleni-hylmove.377177", "text": "Страстната любовна история между младата Кати и Хийтклиф може да видим в мини сериала \"Брулени хълмове\". Романтичната драма по едноименния роман на Емили Бронте ще се излъчи в две части.\r\nПродукцията разказва за невъзможната любов между Кати Ърншоу (Шарлот Райди) и Хийтклиф (Том Харди) - подхвърляно дете, отгледано от бащата на Кати. С годините между двамата пламва любов, която по-късно помита всичко след себе си.\r\nМладата Кати е разкъсана между чувствата си към Хийтклиф и възхищението си към богатия Едгар Линтън (Андрю Линкълн). Хийтклиф е убеден, че любовта му към Кати е несподелена и затова напуска дома си.\r\nГодини по-късно, в деня на сватбата на Кати и Едгар, Хийтклиф се завръща, вече натрупал богатство, с план за жестоко отмъщение. Но разбира, че Кати е бременна...\r\r\n                    \r\n                    Проследете развръзка на епичната любовна история между Кати и Хийтклиф в мини сериала \"Брулени хълмове\" на 2 и 3 юни, от 20.00 часа по .  \n\r\n ", "date": "2018.06.02", "title": "Невъзможна любов в \"Брулени хълмове\""}
{"url": "https://www.dnes.bg/sofia/2018/06/02/pak-agresiia-na-pytia-strelba-zavyrshi-s-dvama-raneni-v-sofiia.378207", "text": "Пореден скандал на пътя, този път в София, завърши с двама ранени.\r\nИнцидентът станал снощи около 02:30 часа, на столичния булевард \"Ив. Гешов\".\r\nПо неясна до този момент причина възникнал скандал между шофьорите на два леки автомобила, съобщава Дарик. \r\nОт едната кола слезли трима мъже и започнали саморазправа с другия шофьор - полицай, който обаче не бил на работа. За да се защити, той извадил оръжие и стрелял. Ранил един от нападателите, но и себе си.\r\nДвамата пострадали са настанени в болница с огнестрелни рани по ръцете и без опасност за живота.\r\nОбразувано е следствено дело по случая.", "date": "2018.06.02", "title": "Пак агресия на пътя: Стрелба завърши с двама ранени в София"}
{"url": "https://www.dnes.bg/obshtestvo/2018/06/02/teftercheto-na-revoliucionera-botev-istina-v-68-stranici.378202", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В навечерието на Деня на Ботев в Националната библиотека за пръв път пред публика показват оригиналният последен бележник на поета революционер.\n\n\n\r\nСветинята не стои в Националната библиотека, съхранява се при специални условия в трезора на БНБ, но сега е извадена на показ, съобщава .\n\r\nМалкият черен бележник има 68 страници. В него Христо Ботев е писал в последната година от живота си. В Националната библиотека ще бъде открита изложба посветена на Ботев, наречена \"Перо и знаме\".\r\nДнес почитаме паметта на Христо Ботев и загиналите за свободата и независимостта на България. Навършват се 142 години от гибелта на революционера на връх Околчица. Именно там е последната битка на Ботевата чета – на 20-ти май – по стар стил 1876-та година. Чествания днес ще има в цялата страна.\r\n                    \r\n                    \r\nПо този повод ще се състои и поклонението на връх Вола. 1200 са поклонниците на революционера Христо Ботев, които трети ден вървят по неговите стъпки от Козлодуйския бряг до връх Околчица. Родолюбците следват пътя на ботевата чета и на 2 юни ще почетат паметта на героя във Врачанския балкан.\n\r\n ", "date": "2018.06.02", "title": "Тефтерчето на революционера Ботев – истина в 68 страници"}
{"url": "https://www.dnes.bg/stranata/2018/06/02/roditeli-vs-vaksinite-ne-zadyljitelni-a-izbor.378201", "text": "Протест срещу задължителния статут на ваксините се очаква да се проведе днес в няколко областни града в страната.\r\nОсновното искане е ваксините в България да станат по избор, като за целта да бъде променен Законът за здравето в чл. 58. Така според протестиращите ще може да се приложи законово принципът на информираното съгласие, без да има санкции и ограничения за отказалите ваксинация, посочват от vaksinite.com.\r\n \r\nСъбитието се осъществява като част от международен протест, който ще се състои по същото време в различни страни по света, както и по случай Международния ден на пострадалите от ваксини – 3 юни.\r\n \r\nПротестите в страната са насрочени за 15 ч. в София на площад \"Народно събрание\", в Русе в Младежкия парк и във Варна на входа на Морската градина, Колонадата; в Пловдив от 11:00 ч. пред Общината и в Бургас от 16.00 ч. при Пантеона.", "date": "2018.06.02", "title": "Родители vs. ваксините: Не задължителни, а избор!"}
{"url": "https://www.dnes.bg/obrazovanie/2018/06/02/i-decata-kulinari-meriat-talant-v-konkurs.378200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         За втора поредна година 12 ученици мерят кулинарния си талант на финала на конкурса \"Аз готвя най-добре\". \r\nТе имат за задача да приготвят вкусно, здравословно и красиво ястие с пилешко месо за час и половина, съобщава Bulgaria ON AIR.\r\nНай-добрите ще бъдат определени от жури, в което са двама професионални готвачи - Виктор Светославов и шеф-инструктор Хюг Бутен.\r\nЗаместник-министърът на образованието и науката Деница Сачева също разговаря с младите участници. Наградата за победителя е стипендия за кулинарно обучение.\r\n ", "date": "2018.06.02", "title": "И децата – кулинари. Мерят талант в конкурс"}
{"url": "https://www.dnes.bg/health/2018/06/02/stoika-na-glava-edna-ot-osnovnite-v-iogata.378116", "text": "Поза Ширшасана или стойка на глава е асана с невероятен ефект върху всички телесни системи. Въпреки това, много хора се притесняват и страхуват да я практикуват. За тези, които не желаят да стоят на глава, има асана, която дава не по-малко благотворен ефект върху психиката и тялото. Позата се казва Прасарита Падотанасана или в превод „наклон напред с широко разтворени крака“. Укрепва краката и разтяга сухожилията и прасците. Позата е изключително полезна за хора, които страдат от болки в кръста и гърба. Докато тялото е наклонено надолу се издължава гръбначният стълб и се успокоява мозъкът. Ако се чувствате уморени, с главоболие и без тонус, направете асана и останете за няколко вдишвания и издишвания. След изпълнението на позата ще почувствате прилив на енергия. \r\n\r\nЗастанете в права позиция. Направете широк разкрач с краката като петите остават на една ширина. Чувствайте стабилност. Пръстите на краката сочат напред. Натискайте с целите стъпала, не само с външната част, защото в противен случай може да травмирате глезените. Дръжте краката изпънати и стегнати. Капачките на коленете са повдигнати нагоре, а бедрата силни. Изправете гърба и поставете ръце на кръста. Поемете въздух и в издишването започнете да накланяте тялото надолу. Най-ценното в позата е да задържите гръбначния стълб в права позиция, така че не бързайте с наклона до земята. Задръжте раменете в една ширина. Може да си помогнете като хванете ръцете зад гърба в юмрук и изнесете раменете максимално навън. Задръжте така за няколко вдишвания и издишвания, докато задните бедра се отпуснат.\r\n \r\n", "date": "2018.06.02", "title": "Стойка на глава – една от основните в йогата"}
{"url": "https://www.dnes.bg/stranata/2018/06/02/tir-se-obyrna-na-trakiia-kilometrichno-zadrystvane.378217", "text": "Инцидент с тир на 10-тия километър на АМ \"Тракия\" затрудни движението по пътя за Пловдив. Образувало се е сериозно задръстване, но засега няма данни за пострадали хора, съобщава Нова тв.\r\nСигналът за инцидента е подаден малко след 9.00 часа. Тежкотоварен автомобил с влекач се обръща на 10-тия километър на магистралата. На място пристига линейка. Имало е съмнение, че шофьорът е ранен, но от Спешна помощ потвърдиха, че става въпрос само за уплаха.\r\nВсички, които са тръгнали на път трябва да знаят, че са се образували километрични задръствания. Движението се отклонява през Нови Хан – Вакарел. В посока София трафикът се осъществява само в аварийната лента.", "date": "2018.06.02", "title": "ТИР се обърна на \"Тракия\". Километрично задръстване!"}
{"url": "https://www.dnes.bg/obrazovanie/2018/06/02/uchenici-v-sliven-izpisaha-stypala-na-znanieto.378191", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Сливен седмокласници изписаха важни исторически събития на стъпалата в основното училище \"Елисавета Багряна\" .\r\nИнициативата под надслов \"Стъпала на знанието\" има за цел да стимулира учениците да се интересуват повече от българската история, съобщава .\r\n ", "date": "2018.06.02", "title": "Ученици в Сливен изписаха \"Стъпала на знанието\""}
{"url": "https://www.dnes.bg/eu/2018/06/02/eshkyn-v-rim-1-5-mln-evro-zadignati-s-bylgarska-kola.378219", "text": "Удар за 1. 5 млн. евро направи в Рим банда от четирима души с български номер, съобщиха италианските медии.\r\nСпоред в\"Стампа\" в 7 часа сутринта четирима души с покрити лица нападнали инкасов фургон в римския квартал \"Аурелио\". Обирът станал пред очите на десетки автомобилисти на пътя \"Аурелия\", пише .\r\nСлизайки от автомобила си с български номер \"Фиат Добло\" бандитите размахали шмайзери и пушки и блокирали пристигналата пред супермаркета кола за инкасо, която трябвало да прибере парите от седмичния му оборот.\r\nБандитите носели полицейски ленти и единият от тях заплашил служителите на инкасовата фирма с ръчна бомба.\r\r\n                    \r\n                    След като обезоръжила мъжете от фирмата, бандата прибрала пренасяните от тях 1.5 млн. евро и изчезнала с българската кола. Карабинери и полиция били вдигнати на тревога, в преследването бил пуснат и хеликоптер.\r\nНе е ясно дали бандитите са българи. В Италия нерядко коли с български номера се използват при извършването на престъпления, включително и при обирите на банки.", "date": "2018.06.02", "title": "Ешкън в Рим: 1.5 млн. евро задигнати с българска кола"}
{"url": "https://www.dnes.bg/obshtestvo/2018/06/02/troshachyt-na-kosti-treperi-po-petite-na-dushmanina-na-lelia-goshka.378209", "text": "\"Ченгета вече са по петите на сенчестия бизнесмен Иво Българина, сочен за душманин на тотомилионерката леля Гошка\", пише в \"България днес\".\n\n\n\n\r\nТой е спряган за тартор на бандата \"Трошачите на кости\". От близо година името му било замесено в разследване на полицията, за двама служители на реда, които му осигурявали чадър. \r\nСрещу Иво Българина имало и второ разследване за укриване на данъци, а истинското му име е Бейхан Ремзи Рафи.\r\nБандата, около името му е спрягано за извършител на тежки престъпления, като отвличания, мокри поръчки и събиране на дългове. \r\nИзданието пише още, че от 2016 г. леля Гошка е спрягана като потенциална жертва на бандата.\r\r\n                    \r\n                    Гошка живее в Испания със съпруга си и синовете си от повече от 15 години. Именно в Кинтанар дел Рей тя един ден се събуди милионерка. \r\nМиналото лято 61-годишната българка спечели 67,99 милиона евро от местната лотария \"Примитива\". Това е втората най-голяма печалба в историята на местното тото.\r\n ", "date": "2018.06.02", "title": "\"Трошачът на кости\" трепери! По петите на душманина на леля Гошка"}
{"url": "https://www.dnes.bg/notifikacii/2018/06/02/zaloviha-myj-skloniaval-maloletni-kym-pornografiia.378210", "text": "Задържан е мъж, склонявал малолетни за участие в порнографски материали, съобщават от Главна дирекция \"Борба с организираната престъпност\". Операцията е проведена под наблюдението на Софийската районна прокуратура, съобщава \"Дарик\".\n\r\nНа 31 май служители от специализирания отдел \"Киберпрестъпност\" на ГДБОП и колегите им от сектор БОП-Кюстендил са задържали 30-годишен мъж от Кюстендил. Според събраните до момента данни, той използвал ресурсите на социална мрежа Facebook за осъществяване на контакти с малолетни момичета, като ги склонявал и изнудвал им за участия в порнографски представления, както и за обмяната на материали с порнографско съдържание - престъпно деяние, за което максимално предвиденото наказание е лишаване от свобода до 6 години.\r\nПод фалшива самоличност той инициирал контакти и обменил приятелство с над 500 абонати на социалната мрежа, като преобладаващата част от тях са били деца на възраст от 12 до 15 години. Мъжът умело манипулирал своите жертви, като ги карал да изпълняват извратените му сексуални желания онлайн.\n\r\nНа същата дата служителите на ГДБОП са извършили арести и в дома на друг кюстендилец, срещу когото е образувано следствено дело за разпространение на видео материали, съдържащи сексуални сцени, за създаването на които са използвани момичета под 13-годишна възраст.\n\r\nОт ГДБОП уточняват, че според статистика на социалната мрежа Facebook към януари 2018 г. са налични над 4 000 000 профила на български граждани, като най-активно използвани са профилите на лица до 25-годишна възраст.", "date": "2018.06.02", "title": "Заловиха мъж, склонявал малолетни към порнография "}
{"url": "https://www.dnes.bg/stranata/2018/06/02/radev-za-bylgarskata-volia-i-dyrzost-botev-e-vyplyshtenieto-im.378199", "text": "\n Вярвам, че няма българска зла участ, няма българска  предопределеност, а има българска воля, българска дързост, българска  воля - Ботев е тяхното въплъщение, а всеки един от нас, днешните  българи, носи част от тях в себе си, заяви президентът Румен Радев във  Враца на тържествения митинг-проверка, посветен на 2 юни - Деня на Ботев  и в памет на загиналите за свободата и независимостта на България.\r\nПред множеството граждани и гости на централния площад в града Радев  отбеляза, че всяка година идваме във Враца, за да се преклоним пред  великия син на България, но го правим и с известно неудобство. \"Велик  дух, шепа сподвижници и трагична гибел - това е историята на Ботев и  неговите другари\", каза президентът. Той добави, че това е честа участ в  българската история. \"Не куршум, а безразличието, страхът, малодушието  убиха Ботев\", допълни той и отбеляза, че затова българският пантеон е  пълен с герои загинали в самота, бедност, неразбиране и забрава.\r\r\n                    \r\n                    И  колкото сме безразлични и безучастни към техните борби приживе, толкова  по-патетично ги славим след смъртта им, каза държавният глава и посочи,  че днешният ден не време за патос, а за смирение и размисъл.\r\n\"Още ли у нас свестните считат за луди, още ли глупецът вредом всеки  почита, още ли народът смучат наши и чужди гости, още ли българи в  тежка чужбина скитат клети, немили-недраги\", запита Румен Радев с  Ботевите слова и допълни, че отворите са ясни.\r\nТой подчерта, че вярва в  българската воля и дух, въплъщението на които е поета революционер.  Държавният глава се обърна към повече от хиляда туристи, изминали пътя  на Ботевата чета тези дни, с думите, че те са носили и усетили в себе си  тази сила, воля и доблест. Той призова в заключение всички да повярват в  тези качества, така както преди 142 години шепа българи са повярвали и  са променили живот ни, а техният кураж трябва да бъде нашето  вдъхновение.\r\nПрезидентът Румен Радев бе посрещнат преди тържествената  заря-проверка на 1 юни от заместник-началникът на отбраната генерал-лейтенант  Пламен Атанасов и кметът на Враца и председател на Ботевския  организационен комитет Калин Каменов. Той прие рапорта на командващия  зарята майор Симеон Цеков и поздрави представителните роти на  военнослужещите от врачанския гарнизон и отрядите учениците и студентите  с Деня на Ботев и на загиналите за свободата и независимостта на  България.\r\nКметът на Враца откри тържествения митинг с думите, че преди 142  години малка чета ревностни родолюбци стъпва на Козлодуйския бряг и  тръгва към Врачанския Балкан, за да събуди цял един народ с вика  \"Свобода или смърт\". Вик, който отеква в сърцата всеки един от нас,  който обича България и почита паметта на героите, дали живота си за  нашата свобода, каза още Калин Каменов. Той припомни завета на Христо  Ботев - да бъдем единни и истински родолюбци, и призова да го изпълним.\r\nДа почетат паметта на Ботев и загиналите герои тук бяха  председателите на БСП Корнелия Нинова и на ДПС Мустафа Карадайъ,  председателят на парламентарната група на ГЕРБ Цветан Цветанов, народни  представители, представители на изпълнителната власт, Врачанският  митрополит Григорий, областният управител на Враца Малина Николова,  областни управители на съседни области, кметове на общини. Сред гостите  бяха и делегации на побратимените с Враца градове и области от Сърбия,  Украйна, Словакия и Румъния.\r\nСлед тържествената проверка, в която прозвучаха имената на  загиналите преди 141 години поборници в Априлското въстание и на  падналите по бойните полета за свободата и независимостта на България,  множеството на площада във Враца запази \"минута мълчание\" в знак на  почит пред паметта на героите. Пред паметника на Войводата във Враца  бяха положени венци на признателност от президента Румен Радев, от  Народното събрание, от Министерския съвет, от министерства, политически  партии и организации, областни и общински институции. След военния  ритуал пред гражданите и гостите на Враца бе показан музикално-светлинен  спектакъл.\r\nВъзпоменателните чествания \"Ботеви дни - 2018\" във Враца по повод  142-ата годишнина от подвига на Христо Ботев и неговата чета, които се  провеждат под патронажа на президента Румен Радев, завършват утре на  връх \"Околчица\" с всенародното поклонение пред паметта на загиналите за  свободата и независимостта на България.", "date": "2018.06.02", "title": "Радев за българската воля и дързост: Ботев е въплъщението им!"}
{"url": "https://www.dnes.bg/stranata/2018/06/02/poreden-sluchai-na-nahapan-ot-kuche-tozi-pyt-mis-liato-alina-duarte.378196", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пореден случай с ухапване от куче. Този път пострадалата е - Мис Лято - Алина Дуарте. Жената, обаче не обвинява кучето, а стопаните, които не са полагали необходимите грижи за животното.\n\n\n\r\nАлина разхожда доберманите си, когато към тях се приближава хъски. То напада кучето на младата жена, а докато ги разтървава, хъскито захапва ръката й, съобщава .\n\r\nС нахапана ръка Алина отива до \"Пирогов\", за да бъде превързана. Има късмет, че няма засегнати нерви или сухожилия. А при нея в болницата отива и стопанката на хъскито, която била нахапана от собственото си куче. \r\n                    \r\n                    \r\nАлина призовава хората които искат да си вземат куче, да се запознаят с особеностите на породата му и най-вече със собствените си способности. Ако породата го изисква е добре кучето да бъде заведено на училище за дресировка. \n\r\nАлина призовава хората да не се плашат от кучета, въпреки че понякога се случват подобни инциденти.", "date": "2018.06.02", "title": "Пореден случай на нахапан от куче. Този път Мис Лято – Алина Дуарте"}
{"url": "https://www.dnes.bg/science/2018/06/02/kabinetyt-otpuska-1-5-mln-za-arheologicheski-razkopki.378188", "text": "До броени дни се очаква да излезе заповед на министъра на културата, с която на базата на преценката на специална междуведомствена комисия да се разпределят отделените от държавния бюджет средства за археология.\n\r\nПарите за теренни археологически проучвания и теренна консервация през 2018 г. възлизат на 1 500 000 лв. - има увеличение спрямо миналата година, когато бяха 1 000 000 лв., изтъкват от Министерството на културата, пише \"Монитор\".\r\nПодадени са 140 заявления за разпределянето им, като право на целева финансова подкрепа имат културни, научни или университетски институции, чиято дейност е свързана с издирването, проучването и опазването на археологическото ни културно наследство.\r\r\n                    \r\n                    Скоро ще станат известни одобрените проекти и размерът на финансирането, което по принцип кръжи около 15 000 лв.\n\r\nОбщата стойност на проектите на Националния исторически музей, с които той кандидатства за държавно субсидиране за това лято например, надхвърля 200 000 лв., но археолозите от опит знаят, че сумата ще бъде редуцирана, а и не всички проекти ще бъдат одобрени. \"Изобщо бюджетът за българска археология е като бюджета за превъоръжаване на армията.", "date": "2018.06.02", "title": "Кабинетът отпуска 1,5 млн. за археологически разкопки"}
{"url": "https://www.dnes.bg/notifikacii/2018/06/02/nelepo-nacionalite-ni-po-voleibol-zagubiha-ot-syrbiia.378204", "text": "Националите по волейбол на България загубиха с 2:3 от Сърбия по изключително драматичен начин своя мач№4 в Лигата на нациите. \"Лъвовете\" загубиха първия гейм, но успяха да стигнат до обрат с 2:1.\r\nПоследва силен гейм за сърбите и изравняване на резултата. В тайбрека момчетата на Пламен Константинов поведоха, но авансът им бе стопен бързо от гостите. \r\nВсе пак националите ни имаха на два пъти шанс да затворят мача при 14:12, но сърбите отбелязаха четири поредни точки и спечелиха мача с 3:2.\r\nВижте подробностите в\r\n ", "date": "2018.06.02", "title": "Нелепо: Националите ни по волейбол загубиха от Сърбия"}
{"url": "https://www.dnes.bg/kino/2018/06/02/tegne-li-prokliatie-nad-garvanyt-djeisyn-momoa-otkaza.378189", "text": "Тегне ли проклятие над планирания римейк на филма \"Гарванът\"?  Отговорът е \"Да\", ако се съди по поредния удар по проекта - напускането  на актьора Джейсън Момоа, съобщават Контактмюзик и \"Холивуд рипортър\".\r\nМомоа е използвал сайта Instagram, за да съобщи, че се отказва от  участие в римейка, и се извинява на феновете, както и на автора на  оригиналния комикс от 1989 г. на Джеймс О'Бар.\r\nИдеята да бъде заснет римейк на филма \"Гарванът\" (1994), режисиран  от Алекс Прояс, се заражда през 2008 г. Десет години по-късно проектът  не само не е реализиран, но и бъдещето му е под съмнение, пише БТА.\r\nПрез годините  планираният римейк е белязан от проблеми със сценария, бюджетни  затруднения, текучество на режисьори и актьори. За главната роля на Ерик  Дрейвън бяха спрягани Брадли Купър, Райън Гослинг, Чанинг Тейтъм,  Нъкълъс Холт, Джак О'Конъл, Люк Еванс, Джак Хюстън.\r\r\n                    \r\n                    През 2017 г. Джейсън Момоа замени Хюстън. \"Сони пикчърс\" оповести,  че филмът, режисиран от Корин Харди, ще излезе на екран през 2019.\r\nВероятността това да се случи изглежда почти невъзможна след  напускането на Момоа, който в поста си в Инстаграм споделя, че е чакал  осем години мечтаната роля, но не може да чака още толкова.\r\nМного фенове също смятат, че плановете за римейк на \"Гарванът\"  трябва да бъдат \"погребани завинаги\". За почитателите на оригиналния  филм има само един Ерик Дрейвън - Брандън Лий. Синът на легендарния Брус  Лий загина на 31 март 1993 г. при трагичен инцидент на снимачната  площадка на \"Гарванът\".", "date": "2018.06.02", "title": "Тегне ли проклятие над \"Гарванът\": Джейсън Момоа отказа!"}
{"url": "https://www.dnes.bg/stranata/2018/06/02/vyzstanoveno-e-dvijenieto-na-am-trakiia.378221", "text": "Възстановено е напълно движението в посока София, при км 10 от АМ \"Тракия\". За Пловдив леките автомобили преминават в активна и аварийна лента. Тежкотоварния трафик се пренасочва по обходния маршрут през Нови Хан и пътен възел Вакарел. \n\r\nШофьорите да се движат с повишено внимание и съобразена скорост, предупреждават от АПИ. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.06.02", "title": "Възстановено е движението на АМ \"Тракия\""}
{"url": "https://www.dnes.bg/notifikacii/2018/06/02/venci-chikagoto-se-vyrna-v-bylgariia-s-beleznici.378211", "text": "С белезници върнаха в България Венцислав Ангелов \"Чикагото\" тази нощ. \r\nТой беше в неизвестност от октомври 2015-а година, въпреки че у нас има влязла в сила присъда от три години и шест месеца лишаване от свобода за подготовка за трафик на наркотици.\n\n\r\nВ началото на тази година Ангелов  се свърза с МВР през медиите, за да им каже, че е в Испания. \r\nВ отговор властите обявиха, че по закон са направили всичко, а макар той да се е обозначил по телевизията, че е в Испания, официални данни за това, \r\n\"Чикагото\" да е напускал България в прокуратурата нямало.\r\nВ края на март все пак успяха да го задържат в Германия и от вчера е на родна почва.", "date": "2018.06.02", "title": "Венци \"Чикагото\" се върна в България. С белезници"}
{"url": "https://www.dnes.bg/notifikacii/2018/06/02/apash-obra-rumynci-spiat-v-hotel-parite-mejdu-tiah.378213", "text": "Две години зад решетките ще лежи нагъл крадец, който обрал семейство румънци, докато спели в хотела си. Мирослав Д., извършил кражба в условията на опасен рецидив, съобщиха от прокуратурата в Бургас.\r\nВ разгара на лятото миналата година, на 25 август, той се промъкнал в хотелската стая на двамата туристи. Те спели, а между тях на спалнята била чантата на жената с парите им, пише \"Труд\".\r\nМирослав отмъкнал цялата чанта с парична сума в плик от 900 евро, румънски леи ( с равностойност в левове от 786 лв). Отделно в портмонето вътре имало 900 евро и румънски леи ( с равностойност в левове 786 лв). Общата стойност на отнетото възлиза на 5205 лв, уточниха от прокуратурата.\r\nКрадецът, който бил многократно осъждан за обири, бил задържан от полицейските служители няколко дни по-късно.\r\nПрисъдата е постановена по реда на съкратеното производство. Наказанието трябва да бъде изтърпяно при първоначален \"строг\" режим в затвор.", "date": "2018.06.02", "title": "Апаш обра румънци – спят в хотел, парите... между тях"}
{"url": "https://www.dnes.bg/notifikacii/2018/06/02/sreshtu-depresiia-antidepresantni-hrani-i-te-sa.378118", "text": "Наричат депресията болестта на 21 век. Депресията може да бъде осакатяваща и много изтощителна, тя е много по-различна от това да бъдеш просто нещастен. Чувството може да бъде приравнено с това, какво човек усеща, когато се намира в тунел без светлина. Надеждата при тези хора изчезва, а приятните им занимания се превръщат в досадни и скучни. \r\nБорбата с депресията е изключително труден и многокомпонентен процес. Той включва медикаментозно лечение, извършване на ненатоварващи дейности като слушане на музика, разхождане на кучето и т.н. Не на последно място е диетата. Ето някои храни, които действат изключително добре при депресивните състояния.\r\n \r\n. Изключвайки това, че чията е много модерна храна, тя е източник на аминокиселини, желязо и витамини от група B, които са задължителни за доброто функциониране на нервната система. Понеже чията е източник на протеини, тя подпомага продукцията на серотонин в мозъка. И не на последно място семената от чия съдържат омега 3 мастни киселини. Те също намаляват депресията, тревожността и допринасят за здравословни нива на кръвната захар. Понижените нива на кръвната захар влошават депресията.\r\n \r\n. Те са страхотен източник на въглехидрати, които съдържат L-триптофан – аминокиселина, пряко свързана с депресивните състояния и тревожността. Те са източник на витамин B6, който е естествен антидепресант. Голяма част от хората, страдащи от депресия са с ниско ниво на витамините от група B. За това приемът на храни, които ги съдържат е лесно и бързо решение. Сладките картофи съдържат магнезий и калий, които понижават кръвното налягане и нивата на кортизол, които се покачват при стрес.\r\n \r\n\r\n ", "date": "2018.06.02", "title": "Срещу депресия – антидепресантни храни. И те са?"}
{"url": "https://www.dnes.bg/stranata/2018/06/02/tochno-v-12-sirenite-ni-prizovaha-da-pochetem-botev.378222", "text": "\n С мълчание бе почетена паметта на Христо Ботев и загиналите за свободата на България. Точно в 12.00 часа по традиция бяха пуснати сирените в цялата страна, която продължи 2 минути, съобщават от Столична община.\r\nПри подаването на сигнала всеки българин трябва да преустанови работа, пешеходците и пътни превозни средства да спрат движението си по улиците и да останат на място като склонят глави в знак на уважение.", "date": "2018.06.02", "title": "Точно в 12: Сирените ни призоваха да почетем Ботев"}
{"url": "https://www.dnes.bg/cars/2018/06/02/sled-signal-ot-prilojenie-5000-nagleci-na-pytia-globeni.378206", "text": "Неправилно изпреварване на няколко коли амбицира четирима младежи да създадат приложение, благодарение на което са санкционирани над 5000 шофьори.\r\nПрез октомври 2014 г. Христо Борисов бил задминат нерегламентирано и на светофара отишъл да почука на стъклото на нарушителя. Шофьорът толкова се стъписал, че се заключил в колата си и вдигнал всички прозорци, пише .\r\nОще на следващия ден 27-годишното момче разказало на приятелите си - братята Стоян и Иван Митови и Тодор Лилков. Четиримата решили да създадат мобилно приложение, на което да се качват нарушения. \"Идеята е, че ако покажеш на тези хора, че са сбъркали, те ще се коригират\", разказва Тодор, който е от създателите на \"Гражданите\". Приложението работи за андроид iOS, има и версия за компютър и може да бъде разгледано от сайта gragdanite.bg.\r\r\n                    \r\n                    Момчетата работили по проекта в свободното си време. Иван и Христо се занимавали с техническата част, а Стоян и Тодор - с комуникациите и общуването с институциите. Разработката отнема 3 месеца и приложението е готово през февруари 2015 г. В него освен сигнали за пътни нарушения се качват и такива, свързани с общината. Момчетата се срещнали със столичния кмет Йорданка Фандъкова, която веднага откликнала. Малко по-трудно било да убедят Пътна полиция в София, но и оттам се съгласили да си сътрудничат, след като видели потенциала.\r\nПодаването на сигнал става лесно. Човек се регистрира, вкарва личните си данни и качва снимка. Важно е на нея да се виждат както цялото нарушение, така и регистрационният номер на автомобила.\r\nИнтересното е, че не е задължително сигналът да бъде изпратен до контролните органи. Момчетата са добавили опция сигналът да бъде качен, за да може нарушителят да го види и да се извини. За да разбере, че е хванат в прегнешение, човек качва регистрационния си номер  приложението и получава известие, ако е хванат в крачка. За 3 години извинилите се прегрешители са 3000. Сред тях е и майката на Тодор, която била снимана още в първите седмици на приложението.\r\nСлед извинението кадърът се премахва. Ако човек иска да стигне до санкция, избира опцията сигналът да отиде до отговорните институции. Тогава се попълва електронна бланка, на която трябва нарушението да е описано подробно. Използва се и електронен подпис, а ако човек няма такъв, трябва да я принтира и подпише и сканира, след което да я приложи към сигнала си.\r\nСнимките с нарушенията момчетата носят 2 пъти седмично в столичната Пътна полиция. В провинцията ги изгращат електронно. \"Предимството обаче е, че за подателя на сигнала всичко се случва електронно\", обяснява Тодор. По думите му бланката може да бъде използвана като показания и да не се налага органите на реда да го викат за свидетелски показания. Всичко обаче зависи от конкретния полицай и от нарушението.\r\nОт 86-те хиляси сигнала около половината са за неправилно паркиране. От октомври м.г. вече по-често се получават и такива за грешно изпреварване. Тогава момчетата пускат приложението опция за качване на видео. Така в началото на май благодарение на приложението до смолянската Пътна полиция стигна сигналът за шофьора, който нагло изпреварваше на пътя Чепеларе-Асеновград. Видеото беше заснето от Кръстина Димитрова. 66-годишният шофьор на опел опита на няколко пъти да изпревари на непрекъсната линия и без видимост, а в насрещното идваха няколко коли.\r\nЗасега момчетата нямат статистика колко са сигналите с видео, тъй като опцията е сравнително нова и още не я следят. Наказаните от приложението обаче са около 5000.", "date": "2018.06.02", "title": "След сигнал от приложение: 5000 наглеци на пътя глобени! "}
{"url": "https://www.dnes.bg/politika/2018/06/02/smetkite-na-bdj-zaporirani-zashto-dyrjavata-se-namesi.378215", "text": "Сметките на БДЖ \"Пътнически превози\" са запорирани от кредитори, което доведе до опасност от спиране на железницата, служителите да останат без заплати, а доставчиците да не си получат парите. В крайна сметка държавата се намеси с 20 милиона лева. Появи се идеята да бъдат регулирани автобусните превози, за да има пътници и във влаковете.\n\n\r\nЗащо се наложи държавата да се намеси обяснява изпълнителният директор на БДЖ Владимир Владимиров пред Нова тв.\n\r\n\"Има 103 млн. задължение по този облигационен заем, който е взет 2007-ма година. С него са погасени предходни задължения, които все още не са изплатени. Този заем е бил 250 милиона, сега е само 103. Това са последните задължения на БДЖ към банкови институции. От 570 милиона, те са станали 103 милиона и ние трябва да ги погасим, за да продължи развитието на железницата\", каза изпълнителният директор и добави, че когато задълженията се погасят, ще може да се инвестира в нови мотрисни влакове.\r\n                    \r\n                    \r\n\"Това не е от днес. Това е известно от 2010-та година. Започнаха реформи тогава, компанията беше преструктурирана. Огромните задължения бяха погасени. Още тогава беше ясно, че е необходимо в края на реформата да има държавна намеса. ЕК е одобрила тези планове, дала е нотификация, разрешила е на държавата да се намеси. Това са последните 103 милиона лева задължения, които след като държавата ги реши, дълговата криза в БДЖ приключва. Оттам нататък трябва да се мисли само за развитие\", подчерта Владимиров.\n\r\nТой уточни, че всички заеми са взимани в периода между 2002-ра и 2009-та година. \"Тогава вместо държавата да инвестира, са взимани заеми. Заварваме 2009-та това положение. От 2010-та започваме да погасяваме тези задължения. Те са свръхголеми. Моето становище е, че по това време БДЖ не е била в състояние да ги покрива тези задължения, както и че този механизъм е порочен\", каза изпълнителният директор.", "date": "2018.06.02", "title": "Сметките на БДЖ запорирани. Защо държавата се намеси?"}
{"url": "https://www.dnes.bg/business/2018/06/02/bylgariia-er-iznenada-nai-malkite-si-pytnici-v-denia-na-deteto.378223", "text": "\n На един от най-цветните празници – Деня на детето, националният превозвач \"България Ер\" поднесе вълнуваща изненада за най-малките си пасажери. Всички деца на борда на авиокомпанията имаха възможност да разгледат мястото, което обикновено остава скрито за пътниците – пилотската кабина.\r\nКомандирите и екипажите по различните полети на 1 юни поканиха всички малчугани на борда да надникнат в \"офиса\" на пилотите, след като самолетът им кацне.\r\nДецата имаха възможност да научат от пилотите, които допреди това са управлявали техния полет, кое копче за какво се използва, как излита самолетът и с кой лост се управлява. Много от тях дори пожелаха да седнат на пилотското място и да си представят, че те самите управляват самолета.\r\r\n                    \r\n                    Освен специалното посещение в кабината на пилотите, екипажите на \"България Ер\" поднесоха и подаръци на най-малките пасажери – цветни книгоразделители в различни форми, с които да мотивират малчуганите да четат повече книжки.", "date": "2018.06.02", "title": "България Ер изненада най-малките си пътници в Деня на детето"}
{"url": "https://www.dnes.bg/mish-mash/2018/06/02/kakyv-kolega-ste-spored-zodiiata-kak-vi-vyzpriemat.378168", "text": "Вашият зодиакален знак може да разкрие не само отношението ви към работата и кариерата ви, но и подхода на колегите ви към вас самия.\r\nЕто и как най-вероятно ви възприемат хората в офиса ви, според вашата зодия:\r\n\r\nОвните са лидери сред колегите си. Хората от този знак са ентусиазирани и иновативни служители с независима природа. Проблемът им е, че те показват презрение към рутината и това дразни някои техни колеги. Природата на Овните ги тласка да се впускат първи във всеки един нов проект, но невинаги са най-прецизни в изпълнението му. На тях им липсва добра преценка и чувство за такт и това им създава врагове сред хората, с които работят. Хубавото е, че те компенсират с вродения си оптимизъм, който често е заразен.\r\r\n                    \r\n                    \r\nТелецът държи на качеството в рамките на работното място. Той е постоянен, непоколебим и добросъвестен служител, който знае че огромното му предимство сред колегите му е именно неговата надеждна работна етика. Всеки е готов да се опре и да разчита на колегата си Телец, защото знае, че той няма да го подведе. Телците са практични, излъчват сигурност, а това е огромно предимство в съвременния несигурен свят. Телците се харесват и заради силното си чувство за дисциплина, но понякога колегите им се дразнят на тяхното упорство и инат.\r\n\r\nС бързите си ум и изказ, както и със своя вроден чар, Близнаците са любимци на своите колеги и шефове. Те са страхотни в общуването, падат си манипулатори и лесно убеждават колегите си в своята гледна точка. Те са известни и със своята неуморима енергия и вероятно ще могат да съвместяват няколко дейности в офиса наведнъж. За да остане дълго време на една определена позиция, човекът от тази зодия трябва да има нови предизвикателства, с които да се справя. В противен случай той се отегчава и започва да плете интриги в службата.\r\n\r\nРакът е отборен играч и затова колегите му го обичат и ценят. Той обикновено блести в службата, без да си го поставя за цел, просто другите винаги го ценят високо. Представителят на тази зодия дарява с топлина и дух на приятелство хората с които работи. Той обаче е доста обидчив и не търпи критика, което му създава проблеми в службата, особено в по-конкурентна среда. Засегнатият Рак незабавно става студен и сдържан за неопределено дълго време. Ракът може да бъде лоялен колега, но трябва да бъде третиран с уважение.\r\n\r\nЛъвовете искат непрекъснато признанието на своите колеги и шефове. Те са убедени в своя изключителен характер и уникални способности и това понякога е леко дразнещо за околните. Те могат да са първокласни сътрудници, тъй като общуват с топлина, щедри са и са компетентни. Те са готови да свършат работата си без страх, дори да има някакви „неблагоприятни“ обстоятелства. Като цяло те са добри, лоялни колеги, но тяхното огромно его и желанието им за професионално величие им създават неприятели в службата.\r\n\r\nДевите са много трудолюбиви и отдадени на работата си колеги, но този техен работохолизъм и интензивният им стремеж за израстване в службата, често им печели врагове сред другите служители. Те имат високи стандарти в професията си, които понякога са възприемани за нереалистични. Девите често са по-скоро дразнещи колеги, склонни да критикуват хората, с които работят, посочвайки им всеки един техен недостатък. Тази тяхна тенденция да сочат с пръст грешките на другите е най-неприятното им качество, особено когато работят в екип.\r\nЗа останалите зодии четете на ", "date": "2018.06.02", "title": "Какъв колега сте според зодията? Как ви възприемат? "}
{"url": "https://www.dnes.bg/usa/2018/06/02/iaponiia-se-razminava-s-poziciite-na-iujna-koreia-za-kndr.378216", "text": "Форум в Сингапур, посветен на сигурността в Азиатско-тихоокеанския регион, извади на показ днес разминавания в позициите на Япония и Южна Корея за Северна Корея, предаде Ройтерс.\r\nАгенцията отбелязва, че това е станало броени дни преди планираната на 12 юни, също в Сингапур, среща между американския президент Доналд Тръмп и севернокорейския лидер Ким Чен-ун. Япония и Южна Корея са ключови съюзници на САЩ в региона.\n\n\n\r\nВ речта си на конференцията Диалог \"Шангри Ла\" японският министър на отбраната Ицунори Онодера предупреди, че е важно Северна Корея да не бъде възнаграждавана само за това, че се е съгласила на диалог. Необходимо е Пхенян да предприеме конкретни действия за пълно закриване на своите програми за разработване на ядрени оръжия и балистични ракети, подчерта той.\r\r\n                    \r\n                    Южнокорейският министър на отбраната Сон Йон-му призова за подкрепа за диалога със Северна Корея, за да стане тя част от международната общност. Необходимо е да се съсредоточим върху това, за което сме съгласни, а не върху разногласията, иначе никога няма да постигнем напредък в преговорите, изтъкна той, цитиран от БТА.\r\nТръмп и Ким ще обсъдят на 12 юни закриването на севернокорейската ядрена програма. Сон призна, че има дебати за това на какво трябва да се съгласи Ким в областта на ядреното разоръжаване.\r\nЮжна Корея не се стреми към разпадане на Северна Корея, нито към обединение на полуострова посредством нейното поглъщане или чрез изкуствени мерки, даде да се разбере той, цитиран от ТАСС.", "date": "2018.06.02", "title": "Япония се разминава с позициите на Южна Корея за КНДР"}
{"url": "https://www.dnes.bg/zvezdi/2018/06/02/princesa-na-pylen-raboten-den-iujeni.378170", "text": "Британската принцеса Южени се сгоди за дългогодишния си приятел Джак Бруксбанк, а на 31 октомври се очаква да бъде тяхната сватба. 28-годишната внучка на кралица Елизабет Втора е девета поред за наследяване на британския престол. Южени е по-малката от двете дъщери на херцозите на Йорк Андрю и Сара.\r\nОказва се, че Южени не разчита на кралското си потекло, а сама изкарва прехраната си и гради добра кариера в областта на изкуството. Братовчедката на Уилям и Хари вече трета година работи в лондонския клон на известната художествена галерия Hauser & Wirth. Тя започва работа там като асистент, а през миналата година вече зае поста на директор на галерията.\r\nЮжени работи на пълен работен ден и никой не се съобразява с нейния кралски статус и задължения в рамките на кралското семейство. Заплатата ѝ остава в тайна, но пък и тя едва ли изпитва финансови затруднения, тъй като управлява фонд, създаден за нея от Елизабет, който се оценява на 3,6 милиона паунда.\r\r\n                    \r\n                    Южени се слави като една от най-щурите в кралското семейство и често е нарушавала протокола. Но всичко се е променило към по-добро, след като постъпила на работа в галерията и времето за забавления станало много по-малко.\r\nВ един момент тя излизаше с Ото Брокуей, племенник на Ричард Брансън. Ото е определян от булевардните издания като непоправим почитател на партитата и нощния живот и в този период с Южени си приличали като две капки вода, за ужас на кралския двор. Аферата им обаче приключи бързо и през 2010 година принцесата започва да излиза с Джак, с когото ще се женят през октомври. \r\nСватбата ще се състои в параклиса \"Св. Георги\", където се венчаха Хари и Меган.\r\nЮжени е един от малкото представители на кралското семейство, на когото е позволено да има профил в социалните мрежи. Принцесата има акаунт в Instagram, но определено не е много активна там.\r\nОще новини за звезди четете на ", "date": "2018.06.02", "title": "Принцеса на пълен работен ден: Южени"}
