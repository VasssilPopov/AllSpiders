{"url": "https://www.dnes.bg/akoshtete-vqrvaite/2018/08/07/dariia-simeonova-bremenee-na-fona-na-buria.384401", "text": "Дария Симеонова показа наедрялото си коремче на плажа, на фона на красива лятна буря.\r\nФотосът е заснет от годеника ѝ, Антон, с когото явно са биДли на почивка в края на юли. Изображението е наистина впечатляващо и може да бъде видяно в профила ѝ в Instagram. \"Величието на природата\" написа като коментар актрисата.\r\nНа една от снимките двамата позират заедно на същия пейзаж. Дария обяви, че е бременна през май пред публика в Дома на киното. Тя и Антон се сгодиха в края на 2017 г.\r\n \r\nЛуиза Григорова също показа, че е нетърпелива да се роди бебето на най-добрата ѝ приятелка. 28-годишната звезда качи снимка с Дария, на която написа \"Ние двете +1....вече така ще е\". Григорова е добавила и хаштага #wearewaitingforyou\"(чакаме те).\r\n \r\n", "date": "2018.08.07", "title": "Дария Симеонова – бременее на фона на... буря"}
{"url": "https://www.dnes.bg/notifikacii/2018/08/07/trioto-za-svetovnoto-taseva-kalein-i-vladinova.384407", "text": "\n\r\nКатрин Тасева спечели днешното контролно на националния отбор по художествена гимнастика жени индивидуално, което се проведе днес на НСБ Раковски . Втора се класира Невяна Владинова, а трета Боряна Калейн. \n\r\nВ подреждането следват Ерика Зафирова и Петя Борисова.\n\r\nСлед контролното и по решение на главния мениджър на национален отбор жени Бранимира Маркова на Световното първенство в София, което ще се проведе от 10 до 16 септември, ще участват Катрин Тасева, Невяна Владинова и Боряна Калейн. Тасева ще играе четири уреда, а Владинова и Калейн - по три уреда.\n\r\nНа \"Чалъндж\" купата в Минск (17-19 август) ще ни представят Катрин Тасева и Невяна Владинова, а в Казан (24-26 август) - Катрин Тасева и Боряна Калейн.\r\nВъзможни са промени в състава за купите, ако Бранимира Маркова прецени, че това се налага.\n\r\nДнес ансамбъл жени не успя да участва на контролното, защото Елена Бинева е почувствала болка в кръста. \r\nСтарши треньорът на отбора Весела Димитрова прецени, че е по-добре да не се рискува здравословното състояние на Бинева, а с отбора в състав Симона Дянкова, Лаура Траатс, Мадлен Радуканова и Стефани Кирякова усилено тренира и резервата Камелия Стоилова.\n\r\nПред съдиите днес своите композиции показаха Анна Келман, Татяна Воложанина и Вая Драганова.", "date": "2018.08.07", "title": "Триото за световното: Тасева, Калейн и Владинова"}
{"url": "https://www.dnes.bg/obshtestvo/2018/08/07/gubim-kym-miliard-godishno-ot-voinata-po-pytishtata.384394", "text": "Около милиард лева годишно България губи като държава от загубата на  човешка сила и трайна инвалидизация на ранените заради катастрофи, заяви Христо Радков от Обединението на българските шофьори пред БНР.\r\nОт обединението са входирали писмени предложения до министъра на  регионалното развитие и до министъра на вътрешните работи, за да се  оправи пътната мрежа. Посочени са мерки, които не изискват големи  разходи като например премахване на растителност, която ограничава  видимостта в завоите.\r\nПо думите му 25% от катастрофите миналата година са станали на завой, много голям  процент от тях - при изпреварване. Ако се увеличи видимостта, от обединението са направили грубо изчисление, че жертвите ще намалеят с около 100 души годишно.\r\r\n                    \r\n                    \"Виждате как в момента  имаме криза на пазара на труда. Започваме да изпитваме недостиг от хора,  които хора загиват по пътищата, без да са виновни! Ако се вземат  адекватни мерки и този милиард частично бъде спестен - ето ви парите и  за изчистването на храстите, и за мантинелите, и за маркировката\", каза Радков.\r\nПо думите му фрезоване на асфалта на местата, където има концентрация на ПТП, също би  намалило инцидентите.\r\n\"Моментното състояние на войната по пътищата е логичен завършек от некомпетентността и безхаберието от много години насам. През последните може би 20 години нито веднъж не направиха анализ на катастрофите, за да установят кое ги причинява. През цялото време се хвърляше 100% вина на шофьорите\", каза още той.\r\nМакар статистиката на МВР да отчита намаление на смъртността по пътищата, Радков е резервиран към тези данни, тъй като смъртта на негов близък не е била отразена в тази статистика.\r\n\"По този начин да може би ще ги намалим на хартия, но реално по пътищата всички виждаме какво се случва - действително има една необявена война с много жертви\", изтъкна той.\n\r\n ", "date": "2018.08.07", "title": "Губим към милиард годишно от \"войната по пътищата\" "}
{"url": "https://www.dnes.bg/akoshtete-vqrvaite/2018/08/07/stylbi-vodeshti-kym-nishtoto-i-oshte-injenerni-nedomislici.384381", "text": "\n\r\nСтълбите обикновено имат своя логичен край до някое помещение, коридор, алея. Но не винаги. мислите, че карате по велоалея, а изведнъж трябва да изпробвате реакциите си срещу бетонни блокчета. А стълб на средата на улицата май има и у нас. \r\nУж всичко се прави за удобство на хората, но някои инженерни недомислици предизвикват само смях. Убедете се в галерията ни.", "date": "2018.08.07", "title": "Стълби, водещи към... нищото! И още инженерни недомислици"}
{"url": "https://www.dnes.bg/notifikacii/2018/08/07/venecuela-v-kriza-a-maduro-vse-po-silen-prilicham-na-stalin.384367", "text": "Широко разпространените видеоматериали изглежда са уловили едно президентско управление в свободно падане.\n\r\nНа един от тях се вижда президентът на Венецуела Николас Мадуро, преследван през 2016 г. от гладна тълпа, която размахва тенджери и тигани. На друг Мадуро отива на площад преди изборния ден през май, за да агитира множеството, но открива, че площадът на практика е празен. Има и кадри от последната седмица: в събота, докато подиумът на президента се тресе от експлозия, стотици войници развалят строя си и панически бягат.\n\r\nТози образ на уязвимост се появява, когато Венецуела е изправена пред най-тежката икономическа криза в съвременната си история, пише в. \"Ню Йорк таймс\".\r\nИ все пак Мадуро остана на власт. Мнозина сега се чудят дали той не е укрепил позициите си въпреки бедствията, но може би, до известна степен, заради тях.\n\r\n\"Съществува сфера между демокрацията и откровената диктатура, в която икономическите кризи могат всъщност да помогнат на лидера да укрепи властта си\", каза Дейвид Смълд, преподавател по социология, който изучава Венецуела в университета Тюлейн.\n\n\n\r\nНаистина, Мадуро устоя на опити за бунтове, месеци на масови улични протести, изолация от съседните държави, заплахи за военно нахлуване на президента Тръмп, спадащи приходи от петрол, разкол в собствената му партия, масово изселване на народа му и избори през май, широко описани като фалшифицирани, които удължиха мандата му до 2025 г.\n\r\nМадуро положи големи усилия в ухажването на онези, които искаха да го свалят, като военните във Венецуела. Те, според наблюдатели, отдавна са най-могъщата група, която внезапно може да се обърне срещу него.\n\r\nС колапса на икономиката, оставила страната с недостатъчно храна и лекарства и напълно обезценена валута, Мадуро предложи на военните изгодни придобивки, които остават в сила. Военните лидери управляват хранителната и петролната индустрия и контролират региона, където се добиват злато, диаманти и рудата колумбит-танталит. Досега уговорката гарантира вярност, казват анализатори, тай като генералите преценяват, че е по-изгодно да останат свързани със сегашното правителство, вместо да се върнат към демокрацията, където бъдещето им е несигурно.\n\r\nМадуро все още може да се изправи пред заплахата от улични протести като тези, бушували миналата година в Каракас и други градове в продължение на месеци и взели над 100 жертви след кървавата президентска разправа с тях. В последно време обаче протестите постепенно замират. Митингите, които още се провеждат, сега са по-малко политически и често са свързани с оказване на натиск върху местни представители на властта за възстановяване на услуги като снабдяване с вода и електричество. Миналата седмица спиране на тока остави 80 процента от столицата Каракас без електричество за часове, а такъв дефицит става обичаен в други градове.\n\r\nЕберт Гарсия Пласа, бивш генерал, който избяга от страната, след като правителството на Мадуро го обвини в корупция, каза, че службите за сигурност във Венецуела сега потушават протестите, веднага щом бъдат планирани, за да предотвратят друг изблик на демонстрации като този през 2017 г.\n\r\n\"Отстраняват тумора в самия му източник\", заяви той и добави, че шпионските служби сега арестуват при всеки знак за \"социални размирици или опит за надигане\".\n\r\nОбстоятелствата напомнят за някои от тираните в Латинска Америка през 20-и век. Има и резки разлики: ако тогава генералите стояха с непроницаеми лица и тъмни слънчеви очила, докато военни части стояха като истукани, при Мадуро кризата е постоянна, както се видя в събота, когато неговите национални гвардейци избягаха при нападението, а той се нуждаеше от прикритие.\n\r\nИменно този вид несигурност изглежда най-удобен на Мадуро, за да я впрегне в своя полза, твърдят мнозина. Димитрис Пантулас, политически анализатор и консултант по управление на рисковете в Каракас, очаква, че предполагаемият опит за убийство ще бъде използван като по-нататъшен претекст за репресии срещу възможни опоненти.\n\r\nПо-късно правителството арестува шестима души, които били извършили опита за убийство на Мадуро.\n\r\n\"Страхувам се, че сега всеки луд може да се опита да извърши нещо подобно\", давайки на Мадуро по-нататъшни лостове за влияние, каза Пантулас.\n\r\nМакар че Мадуро може да не пасва точно на образа на военен диктатор, той следва примера, оставен от бившия кубински лидер Фидел Кастро: разчита на емигрирането на недоволни граждани като \"изпускателен вентил\".\n\r\nПериодът на управление на Кастро бе съпроводен от две големи преселения, последвали неговото идване на власт. Първата вълна бе от образовани кубинци от горните и средните слоеве, които се противопоставиха на неговата революция от 1959 г., а втората - от по-бедни кубинци, които бягаха с лодки през 80-те години на миналия век.\n\r\nВенецуела преживя сходни преселения, но те се случиха едновременно.\r\nСега Колумбия дава дом на близо един милион венецуeлци, главно бедни, потърсили убежище там, както и Бразилия, с която Венецуела също граничи. \n\r\nОбразовани венецуелци потърсиха убежище в Европа, САЩ, както и в някои южноамерикански държави като Перу и Чили, които привличат специалисти.\n\r\nВ резултат демографията се променя, като много от враговете на Мадуро сега са извън страната, а много от онези, които остават, са решили да се примирят с него.\n\r\n\"Остава население, което е доволно от случващото се или е склонно да е по-пасивно\", каза социологът Смълд.\n\r\nТой обаче предупреди, че закрепването на власт чрез последователно възползване от криза не е устойчиво в дългосрочен план.\n\r\nСмълд даде пример с военните, които получиха повишения на заплатите, далеч по-големи от тези за други работещи. Техните увеличения обаче не изпревариха инфлацията: средният генерал, изчислява Смълд, печели месечно около 250 млн. боливара, които се равняват на 70 долара. Други протекционистки мерки, употребявани от правителството на Мадуро - като позволяване на доверени хора да източват активите на държавни компании - са обект на разследване от американски прокурори.\n\r\nМалцина икономисти очакват, че най-новите предложения на Мадуро - които включват премахване на пет нули от националната валута и разрешаване на чуждестранни търговски трансакции - ще възстановят равновесието на венецуелската икономика, чийто главен недъг остава сривът в производството на петрол - проблем, който Мадуро все още не е решил.\n\r\nЗасега обаче президентът изглежда доволен, че неговата формула работи. Макар да е протеже на популиста Уго Чавес, сега Мадуро понякога кокетничи със сравнения с лидери, прибягвали до груба сила, за да управляват.\n\r\n\"В света има хора, които ме възприемат като Сталин на Карибския регион\", каза той в радиопредаване в края на миналата година. \"Аз и приличам на него. Вижте ме в профил. Понякога, като се погледна в огледалото, виждам Сталин\".\r\n/БТА/", "date": "2018.08.07", "title": "Венецуела в криза, а Мадуро все по-силен: Приличам на Сталин!"}
{"url": "https://www.dnes.bg/zvezdi/2018/08/07/heidyn-zabravi-klichko-smeni-go-s-aktior.384384", "text": "Хейдън Пенетиер вече е преживяла раздялата с бащата на детето си Владимир Кличко и дори му е намерила заместник. 28-годишната актриса излиза с връстника си Брайън Хикерсън, с когото бе забелязана да се държи за ръка преди няколко дни по време на вечеря в Западен Холивуд.\n\r\n\"Той е от Южна Каролина и се премести в Лос Анджелис, за да се занимава с недвижими имоти и актьорство. Тъкмо започна да навлиза в актьорските среди и вече ходи на кастинги, опитвайки се да пробие в индустрията\", коментира източник пред E!News.\n\r\nТой добави, че Хейдън и Брайън се срещнали чрез общ познат и веднага си паснали.\n\r\n\"Брайън бе до Хейдън след раздялата ѝ с Владимир. От месец се виждат интензивно и помежду им се случва нещо\", издаде информаторът.\r\n                    \r\n                    \r\nЗвездата от \"Нашви\"“ бе забелязана боса и хваната за ръка с русия хубавец миналата седмица, което потвърди слуховете, че е разтрогнала годежа си с Владимир Кличко, с който бе заедно 9 години. Двамата ще си поделят грижите по 3-годишната им дъщеричка Кая.\r\nВижте още за звездите в", "date": "2018.08.07", "title": "Хейдън забрави Кличко. Смени го с актьор"}
{"url": "https://www.dnes.bg/eu/2018/08/07/es-nasyrchava-kompaniite-da-zasilvat-biznesa-si-s-iran.384347", "text": "ЕС насърчава компаниите си да засилват бизнеса си с Иран, тъй като страната спазва ангажиментите си по ядреното споразумение. Това заяви днес ръководителката на външната политика на ЕС Федерика Могерини, която е на посещение в Нова Зеландия, предаде Асошиейтед прес.\n\r\nЕвропейците сами решават с кого искат да търгуват, заяви Могерини.\n\r\n\"Правим най-доброто, на което сме способни, за да задържим Иран в споразумението; Иран да продължи да се възползва от икономическите придобивки, които сделката носи на иранския народ, защото вярваме, че това е в интерес на сигурността не само на нашия регион, но и на света\", допълни европейският топ дипломат.\n\r\nЕС активизира днес блокиращия регламент, който трябва да защити европейските компании от санкциите на САЩ срещу Иран. Механизмът се задейства автоматично в 06:00 часа брюкселско време (07:00 часа българско време), когато влезе в сила и решението на САЩ отново да наложат на Техеран тежките икономически санкции, която бяха вдигнати след историческото споразумение за ядрената програма от 2015 година.\n\r\r\n                    \r\n                    Първата група санкции, засягащи финансовите трансакции, автомобилния сектор, търговската авиация и износа на килими и хранителни продукти, влезе в сила в полунощ източноамериканско време (07:01 ч. българско време). През ноември ще влязат в сила втора група санкции - срещу енергийния и банковия сектор на Иран.\n\r\nЕвропейските съюзници заявиха, че дълбоко съжаляват за решението на Вашингтон.\n\r\n\"Насърчаваме най-вече малките и средно големи компании да засилват бизнеса си с и в Иран като част от нещо, което за нас е приоритетен въпрос на сигурността\", подчерта Могерини в Нова Зеландия.\n\r\nТърговията между Иран и ЕС е \"основна част от правото на Иран да получи икономически преимущества в замяна на стореното от Техеран досега, което се изразява в спазване на всички задължения, свързани с ядрената програма\", допълни тя.\n\r\nЕвропейският блокиращ механизъм обявява за недействителни на европейска територия екстериториалните санкции на САЩ срещу Иран, забранява на европейските компании да ги изпълняват, както и забранява изпълнението на решения на чуждестранни съдилища, основаващи се на санкциите, пише БТА.\r\n ", "date": "2018.08.07", "title": "ЕС насърчава компаниите да засилват бизнеса си с Иран"}
{"url": "https://www.dnes.bg/politika/2018/08/07/vryzkite-na-politici-i-prestypnici-tipichni-za-nas.384410", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУправляващите заподозряха, че БСП финансира предизборните си кампании с пари като тези на заместник-председателя на Общинския съвет на Бургас – Бенчо Бенчев, който беше задържан в Турция заедно с обявения за издирване Димитър Желязков.\n\r\nЧервените контрираха с твърдения, че от сега ГЕРБ се опитва да купува депутати за сигурност в парламента и отделя над 300 милиона лева от държавния бюджет за конкретни общини, за да си осигурят гласове на предстоящите избори за местна власт. Премиерът Бойко Борисов пък беше по-умерен и обясни,че на всяка партия можело да се случи активисти по места да създадат проблем.\n\n\n\n\n\r\n                    \r\n                    \r\nПолитологът Стойчо Стойчев каза, че моделът на свързаност между политически партии и престъпност съществува от много време и той е феномен, който е роден от фасадна система на управление.\n\r\n\"Винаги близо до властта е имало хора, които да вършат мръсната работа\", настоя той в студиото на \"Денят ON AIR\" и добави, че хора, като Димитър Желязков, няма как да са фактори без протекции от полиция и власт.\n\r\nСтойчев обясни също, че този проблем с връзките между политици и престъпни групи е структурен и типичен за българското и сходни на нашето общества.\n\r\nКолегата му Димитър Димитров също се съгласи и допълни, че този тип връзки са нещо, като природа. Той коментира и обвиненията между управляващи и опозиция за черни каси в партиите. Димитров обясни, че в България няма дефиниция за \"черна каса\".\n\r\n\"Всички партии имат черни каси, абсолютно всички. Ако искате и непарламентарно представените\", пък заяви категорично Стойчо Стойчев пред .\n\r\n\"Това се нарича партийна субсидия. Тя просто насърчава измамите. Действа като школа\", добави от своя страна Димитър Димитров.\n\r\nПолитологът каза още, че у нас прокуратурата не действа ефективно и затова няма как да действат и законите. Колегата му Стойчо Стойчев пък беше категоричен, че само в България законът не е закон, а е нещо, което може да се спазва и прилага, но само когато има желание за това.\r\n ", "date": "2018.08.07", "title": "Връзките на политици и престъпници: Типични за нас"}
{"url": "https://www.dnes.bg/balkani/2018/08/07/bivsh-prezident-na-albaniia-kosovo-e-albanskiiat-ierusalim.384353", "text": "Бившият албански президент Буяр Нишани заяви, че е неприемливо изявлението на косовския президент Хашим Тачи за корекция на границите и евентуална размяна на територии със Сърбия, като изтъкна, че \"Косово е албанският Йерусалим\", предаде агенция МИА.\r\n\"Косово е въпрос не само на една държава, а главна опора за сигурността на албанците - в Албания, Косово, Македония, Черна гора, Прешевската долина /в Сърбия/ и където и да е по света. Неслучайно през вековете въстанията за свобода на албанците са започвали именно от Косово. Затова Косово е албанският Йерусалим\", смята Нишани.\r\nПреди няколко дни Тачи каза, че е готов да обсъди \"корекция\" на границите с евентуално включване на Прешевската долина в Косово в рамките на тежкия диалог с Белград, който се води с посредничеството на Европейския съюз, пише БТА.\r\n ", "date": "2018.08.07", "title": "Бивш президент на Албания: Косово е албанският Йерусалим"}
{"url": "https://www.dnes.bg/zvezdi/2018/08/07/gal-gadot-s-nova-rolia-jenata-chudo-hedi-lamar.384406", "text": "Израелската актриса Гал Гадот, превъплътила се в образа на комиксовата героиня Жената чудо в едноименния филм на Пати Дженкинс, се готви за ролята на една истинска чудодейка - екранната икона, интелектуалка и изобретателка Хеди Ламар, съобщава \"Варайъти\".\n\r\nСпоред изданието Гадот е в заключителния етап от преговорите с телевизия \"Шоутайм\" да изиграе Хеди Ламар в лимитирана поредица, вдъхновена от живота и кариерата на холивудската легенда, предава БТА.\n\r\nДейността на Хеди Ламар извън киното, макар и засенчена от екранните й изяви, е далече по-съществена. Актрисата има принос към разработка, използвана по време на Втората световна война, която впоследствие намира приложение в съвременните Глобална система за позициониране (GPS) и технология за безжичен интернет (Wi-Fi).\r\n                    \r\n                    \r\nАко преговорите завършат успешно, Гал Гадот не само ще се превъплъти в образа на истинската \"Жена чудо\" Хеди Ламар, но и ще бъде сред изпълнителните продуценти на поредицата заедно със съпруга си Ярон Варсано, Сара Трийм (\"Аферата\") и Уорън Литълфийлд (\"Историята на прислужницата\", \"Фарго\").", "date": "2018.08.07", "title": "Гал Гадот с нова роля – жената чудо Хеди Ламар"}
{"url": "https://www.dnes.bg/obshtestvo/2018/08/07/bencho-benchev-v-bolnica-priloshalo-mu.384408", "text": "Бенчо Бенчев е откаран в болница, потвърди Несрин Узун. Двамата бяха задържани, а по-късно и освободени по подозрения, че са част от организирана престъпна група, свързана с Димитър Желязков. \n\r\nНа Бенчев му е прилошало този следобед.\n\n\n\n\n\r\nПрипомняме, че БСП-Бургас изключи бизнесмена Бенчо Бенчев от групата си в общинския съвет в Бургас на извънредно заседание във вторник по обед.\n\r\nБенчев е с напреднал стадий на Паркинсон и 95% инвалидност, заяви още Узун пред \"Нова тв\". Очаква се в болницата да го стабилизират.\r\nБенчев бе един от арестуваните заедно с Димитър Желязков в истанбулски хотел преди дни. Акцията бе проведена след като Очите бе обявен за издирване с червена бюлетина от Интерпол. Заедно с Бенчев бе арестуван и бившият депутат от ДПС Несрин Узун. Прокуратурата вчера обяви, че стаите в хотела са били на името на Бенчев, а резервациите са били направени от Узун.\r\n                    \r\n                    \r\nДвамата политици вчера бяха освободени от ареста без да им се предяви обвинение.\r\n ", "date": "2018.08.07", "title": "Бенчо Бенчев – в болница. Прилошало му..."}
{"url": "https://www.dnes.bg/sofia/2018/08/07/uikend-tapa-zatvariat-vasil-levski-pri-rektorata.384393", "text": "Булевард \"Васил Левски\" в София ще бъде затворен за движение в района на Софийския университет в събота и неделя заради ремонт. \n\n\n\n\n\r\nОт понеделник ще бъде възстановено движението на трамвай №7 по булевард \"България\", като започва ремонтът на пътните платна, които ще бъдат затваряни поетапно за движение, информира зам.-кметът по транспорт Евгени Крусев, цитиран от БНР.\r\n\"Движението ще бъде в едното платно, ще има по една лента в посока. Очакваме затруднения. Това беше идеята - да се изчака пускането на трамвая, ако могат хората да използват трамвайната линия за достъп до центъра, а пък с автомобили да се заобикаля по алтернативни маршрути, било по \"Цар Борис III\" или по \"Черни връх\", по булевард \"България\" очакваме затруднение на трафика\", каза още той.\r\nВ понеделник започва и ремонтът на булевард \"Арсеналски\", който няма да бъде изцяло затварян за движение.", "date": "2018.08.07", "title": "Уикенд тапа: Затварят \"Васил Левски\" при Ректората"}
{"url": "https://www.dnes.bg/zvezdi/2018/08/07/alkohol-narkotici-legendite-ostanali-zavinagi-na-27.384397", "text": "Те са изключително талантливи музиканти, записали завинаги имената си в музикалната история. Свързва ги още едно обстоятелство - всички загиват при трагични обстоятелства на 27-годишна възраст. припомня легендите от злочестия \"Клуб 27\".\n\r\n\n\r\nТой е намерен безжизнен на 3 юли 1969 г. в басейна на своето имение в Хартфилд, Съсекс. Тогава Брайън Джоунс, един от основателите на бандата “Ролинг Стоунс”, е само на 27 години. Открит е да лежи неподвижно на дъното на басейна си, а официалната причина за смъртта е \"удавяне под влияние на алкохол и наркотици\". Въпреки това слуховете, че музикантът е бил убит, продължават и до днес.\r\n                    \r\n                    \r\n\n\r\nДжими Хендрикс се пренася в небесните селения на 18 септември 1970 - също на 27 години. Според доклада от аутопсията, причина за смъртта е “вдишване на повръщано под влиянието на алкохол или упойващи вещества.\"\n\r\n\n\r\nНяколко седмици по-късно, на 4 октомври 1970 г., Джанис Джоплин също се присъединява към трагичния списък. Тя умира на 27 години от свръхдоза хероин. След 9 месеца, на 3 юли 1971, на онзи свят се пренася и 27-годишният Джим Морисън. Намерен е мъртъв в Парижкия си апартамент и тъй като разследващите не откриват следи от насилие, се предполага, че смъртта му е настъпила вследствие на сърдечен удар, неофициалната версия е употреба на наркотици.\n\r\n\n\r\nНа 5 април 1994 г. фронтменът на \"Нирвана\" Кърт Кобейн сам слага край на живота си с един куршум в главата. И той е на 27 години, също както неповторимата Ейми Уайнхаус, открита бездиханна на 23 юли 2011 г. в Лондон. В тялото ѝ са констатирани 4,16 промила алкохол и наркотици.\n\r\n\n\r\nДотук списъкът с имена на известни поп и рок-музиканти, напуснали земния си път на крехката възраст от 27 години, наброява общо 45 души. Само няколко от тях са намерили смъртта си вследствие на заболяване, а причините за кончината на останалите варират от самоубийство до най-разнообразни инциденти. Днес всички те са членове на прочутия и мистериозен \"Клуб 27\". Съществуват многобройни теории и конспирации защо именно на тази възраст умират редица известни личности. Засега най-логичното и разумно обяснение остава твърдението, че 27 е пределната възраст, до която организмът може да издържи, ако е подложен на систематично прекаляване с алкохол и наркотици.\r\n\n\r\nТази година сред акцентите в програмата на музикалните фестивали в Германия е именно спектакълът \"Легендите никога не умират\", който след Цюрих и други европейски градове, ще бъде представен и в Кьолн. Режисьорът Тоби Гуу е автор на концепцията, в която 13 музиканти влизат в образите на Джими Хендрикс, Кърт Кобейн, Джанис Джоплин, Брайън Джонсън, Джим Морисън и Ейми Уайнхаус.\r\nС това грандиозно шоу авторите се стремят да припомнят на публиката не с тъга, а с радост и съпричастие музиката на незабравимите личности от \"Клуб 27\". Феновете ще могат да чуят любимите си парчета, сред които \"Paint it black\" (Роулинг стоунс), \"Voodoo Child\" (Хендрикс), \"Piece of my Heart\" (Джоплин), \"Smells Like Teen Spirit\" (Нирвана) и \"Back to Black \"(Уайнхаус).\r\n", "date": "2018.08.07", "title": "Алкохол, наркотици... легендите, останали завинаги на 27"}
{"url": "https://www.dnes.bg/obshtestvo/2018/08/07/razvyrzanata-vryzka-deca-roditeli-ednite-na-gurbet-drugite-po-skaip.384323", "text": "Дистанционните родители – сърцераздирателно или нормално? Днес майката не може да носи на работа детето си в цедилка. А връзката родители-деца се развързва, се казва в анализ на проф. Ивайло Дичев, публикуван в \n\r\nДетето, оставено на баба някъде из България, сяда да закусва.\n\r\nСлед мъжка борба дядото успява да включи скайпа.\n\r\nНа екрана се появява майката, включила телефона си в слугинската стая някъде из Италия.\n\r\nСтанала е по-рано, за да „закусва“ с детето си.\n\r\n„Научи ли си уроците? Ама защо не си ядеш филийката?...“\r\n                    \r\n                    \r\nОт Германия бащата звъни само в неделя, защото на строежа няма интернет.\n\r\nС него обсъждат каква футболна фланелка ще му донесе за Коледа.\n\r\n\n\r\nПреди петнайсетина години този сюжет звучеше покъртително, а днес взехме да свикваме. Хората пак са принудени да чергарстват, но откакто България влезе в Евросъюза, връщането стана по-лесно, а и много хора вече взимат децата си там и ги закачат за социалните служби. Нали оправданието на емиграцията и преди 15 години, и сега е едно и също: правим го за децата.\n\r\nИма и психологически казуси на хора – най-често разведени бащи, които предпочитат да общуват дистанционно, защото физическият контакт им е труден. Тези случаи са много по-разпространени, отколкото си представяме. Седи тийнейджърът в стаята си, запушен със слушалки и потънал в някакви сайтове, а таткото, който също сърфира из някакви екрани, му текства от другата стая:\n\r\n„Днес съм свободен, искаш ли да правим нещо заедно?“\n\r\n„А, сега не мога.\"\n\r\n„Е, добре друг път.\"\n\r\nКак се развързва връзката родители-деца\n\r\nИнтерфейсът те улеснява, когато искаш да откажеш, да игнонираш, да превключиш към друг разговор. И в този смисъл позволява да се развърже тежката и многопластова връзка дете-родител. Това сякаш е и същината на дигиталната революция: да се освободим един от друг.\n\r\nТелеродителството е необратима тенденция, а раздялата всъщност е елемент на всяка модернизация. Когато жената тръгва на работа в завода, тя вече не носи детето в цедилка, за да го кърми между смените – поверява го на детска градина. \n\r\nВ глобалния вариант на модерността става все по-трудно и мъжът, и жената да си намерят работа на едно и също място. И това важи не само за семейства от гледачка и строител като в горния пример, но и за инженери, университетски преподаватели, евроексперти. Обикновено единият се жертва за по-добрата кариера на другия. В някои случаи работодателят намира работа и на половинката, за да задържи желания специалист. Но тази асиметрия често създава конфликти и допълнително подкопава и без това нетрайните семейни връзки.\n\r\nЗасега не изглежда, че телеродителството скоро ще изчезне, дори напротив. Предлагат се разнообразни апликации на различни платформи, които улесняват телеродителя - най-често разведен баща. А колкото по-флуидно става семейството – раздели, нови бракове, децата от единия и от другия живеят в третия... - толкова по-важна роля ще придобива онлайн контактът. Та нали главната специфика на дигиталните комуникации е следната: само с когото искаш, колкото искаш, когато искаш. Затова си заслужава психолозите да разсъждават по темата.\n\r\nПроблемът е в това, че онлайн родителят не е цялостно човешко същество, той е образ. В реалния контакт ние въздействаме на детето цялостно, включително с елементи на поведението си и с езика на тялото, които не осъзнаваме. На екрана се саморедактираме – появяваме се само в момент, в който сме в добро настроение, подготвили сме предварително какво ще кажем, какви шеги, какви обещания за подаръци. В резултат детето често идеализира родителя, който му се явява не като противоречиво човешко същество, а като филмов герой – има немалко случаи, когато деца, контактували години наред онлайн, срещат реалния родител и се разочароват, не го искат - защото са живели не с реалния, а с идеализирания образ.\n\r\nДругият момент е раздвоението. В миналото дете, оставено, примерно, на леля си, първо страда, после лека-полека пренася родителския авторитет върху нея, тя му става майка - и точка. Осиновяването е старо колкото човечеството – то предполага отговорността и грижата от един да премине у друг. \n\r\nНали сте чували за фантазиите на много деца, че истинските им родители всъщност са граф и графиня и ще ги избавят от сегашния им живот? Е, тези фантазии са просто начин на борба срещу властовите отношения в семейството - и си отиват с порастването на детето. Какво обаче се случва, когато детето е оставено (на леля, баба, мащеха, съседка...), а „истинската“ майка все пак през ден му се явява на екрана и плаче за него? Слагам кавички, защото майка, която е напуснала детето си, вече не е истинска - майчината роля вече играе друг. \n\r\nРезултатът е, че родителската роля се раздвоява, единият авторитет е тук, другият там далеч, а детето чудодейно получава възможността да ги сблъска, да ги използва един срещу друг. Нима така израстваш като възрастен човек? Нима изграждаш здрава идентичност? \n\r\nКакви са психологическите следствия от всичко това ще разберем в близките години. Подобно раздвояване мултимедийното присъствие на отсъстващото поражда във всички сфери. Например емигрантът, който продължава да поддържа връзка с родината си и никога не се интегрира докрай: той развива двойна идентичност, която според някои е богатство, според други обаче сериозен проблем за демокрацията. \n\r\nА ако си припомним сериала „Черното огледало“, можем да си представим, че след някоя година компютърът ще ни позволява да общуваме с починалия си близък, като ни го връща във вид на холограмно, говорещо привидение. Никога няма да го погребем, да надживеем загубата и да продължим напред.\r\n \r\n", "date": "2018.08.07", "title": "Развързаната връзка деца-родители: Едните на гурбет, другите по скайп"}
{"url": "https://www.dnes.bg/balkani/2018/08/07/turskata-ikonomika-seriozno-pregriava-zashto.384366", "text": "Турция е заплашена от прегряване на икономиката доста сериозно. Това каза  в ефира на .\r\n„След изборите в Турция управлението е авторитарно, защото няма парламентарна власт. Ердоган се опитва евентуално да наложи нещо като модела на САЩ, защото и там е подобен формат на правителството“.\r\nТой обясни, че се наблюдава срив в турската лира, но въпреки това централната банка успява да задържи лихвения процент.\r\n„Но това рано или късно ще се случи, лихвата ще се увеличи. За последната година има над 400 пункта покачване на основния лихвен процент, от което естествено някои хора много забогатяха, други много обедняха в Турция“.\r\r\n                    \r\n                    Що се отнася до санкциите САЩ-Турция, Найденов посочи, че и двете страни търсят възстановяване на добрия тон. \r\n", "date": "2018.08.07", "title": "Турската икономика сериозно прегрява! Защо?"}
{"url": "https://www.dnes.bg/zvezdi/2018/08/07/policiiata-v-las-vegas-izdirva-se-orlando-blum.384385", "text": "Орландо Блум е обявен официално за издирване. Полицаите в Лас Вегас са в готовност да го ескортират до най-близкия арест, тъй като той упорито отказва да се появи в съда, където е подсъдим за притежание на наркотици, съобщи TMZ.\r\nАктьорът трябвало да застане пред съдията в града на хазарта миналия четвъртък, но така и не го направил. Това само ядосало държавния служител и той официално го пуснал за издирване и задържане.\r\nНеотдавна Блум бе задържан заради притежание на наркотици и е подсъдим и по обвинение за съпротива по време на арест.\r\nТова не е първата подобна криминална проява на звездата. Преди 4 месеца той се превърна в истинска сензация, след като бе насилствено изведен от дома си от органи на реда по бели гащи и с опрян в главата пистолет.\r\nВижте още за звездите в", "date": "2018.08.07", "title": "Полицията в Лас Вегас: Издирва се Орландо Блум!"}
{"url": "https://www.dnes.bg/stranata/2018/08/07/shokirashta-gledka-myj-pochina-na-ulicata-v-kazanlyk.384354", "text": "Шокираща гледка разтревожи жителите на Казанлък. Мъж почина на главния булевард в града и тялото му остана да лежи на тротоара на метри от полицейското управление, съобщи \"Булфото\".\r\nСигналът за инцидента бил подаден около 7 часа сутринта на тел. 112.\r\nПристигналият на място екип на спешния център само установява кончината на мъжа.\r\nПокритото с бял чаршаф тяло остана на тротоара до пристигането на екип на Съдебна медицина, който го откара за аутопсия за установяване на причините за смъртта.", "date": "2018.08.07", "title": "Шокираща гледка: Мъж почина на улицата в Казанлък"}
{"url": "https://www.dnes.bg/kino/2018/08/07/sled-60-g-v-kinoto-robyrt-redford-se-pensionira.384357", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРобърт Редфорд прекратява актьорската си дейност. 81-годишният носител на \"Оскар\" заяви, че предстоящият филм \"Старецът и неговото оръжие\" ще бъде последният му филмов ангажимент.\r\n\"Никога не казвай никога, но за мен това ще бъде краят и ще се пенсионирам, защото играя още от 21-годишен\", категоричен бе холивудският актьор, цитиран от .\r\nРедфорд печели \"Оскар\" през 1981 г. за най-добър режисьор на \"Обикновени хора\".\r\nКато актьор той остава най-известен с ролите си в \"Буч Касиди и Сънданс Кид\", \"Ужилването\" и \"Неприлично предложение\".\r\n ", "date": "2018.08.07", "title": "След 60 г. в киното: Робърт Редфорд се пенсионира!"}
{"url": "https://www.dnes.bg/politika/2018/08/07/zabranite-edna-prez-druga-krai-na-pusheneto-i-v-akvariumite.384372", "text": "Т. нар. \"аквариуми\" на кафенета, барове и кръчми досега подслоняваха през студените месеци пушачите, но здравното министерство е подготвило промени в Закона за здравето, с които да спре тази практика.\n\n\n\r\nЗаградените с найлони помещения към заведенията се появиха, след като от 1 юни 2012 г. влезе забраната за тютюнопушене на закрито.\r\nСега обаче ресорният министър Кирил Ананиев предлага във временните помещения, оградени често с найлонови стени и покриви, вече също да не може да се пуши.\r\nОграничението е част от подготвените от неговия екип промени в Закона, които са качени на сайта на МЗ.\r\nПредвижда се до един месец засегнатите страни да дадат становища по измененията и след това да бъдат обсъдени от правителството.\r\r\n                    \r\n                    Заради различните методи, с които заведенията избягваха забраната за пушене на закрито, в поправките в закона е дефинирано що е то закрито помещение.\r\nПод \"закрито обществено място\" вече ще се разбира всяко пространство, покрито с покрив и оградено с най-малко три стени/страни, независимо от наличието на отваряеми прозорци или други отвори, без оглед на материала, използван за покрива, стените/страните и без оглед на това дали конструкцията е постоянна или временна.\r\n\"От въвеждането на забраната за тютюнопушене през 2012 г. сме свидетели на множество нарушения, които бяха обяснявани с произволното тълкуване на понятието за закрито място – през лятото се отваряха прозорците и се считаше, че даден обект вече не е закрит, а през зимата на тротоарните площи се изнасяха маси, които бяха плътно запечатвани с различни платнени или полиетиленови ограждения, в които се разрешаваше тютюнопушенето\", се отбелязва в мотивите на вносителите от здравното министерство.\r\nС друга поправка в закона се задължава Националният център по обществено здраве и анализи да създаде и \r\nподдържа регистър на пациентите с психични заболявания, преминали на лечение. За такъв отдавна настояват и психиатрите.\r\nПредвижда се регистърът да е електронна база данни с цел системно събиране, съхранение, анализ и интерпретация на данни за пациентите с психични заболявания и да има служебен характер.", "date": "2018.08.07", "title": "Забраните – една през друга: Край на пушенето и в аквариумите!"}
{"url": "https://www.dnes.bg/obshtestvo/2018/08/07/sinopticite-preduprejdavat-vremeto-minava-na-avtopilot.384382", "text": "Синоптиците от НИМХ при БАН втвърдиха тона си към управляващите и предупредиха, че са готови да спрат да изпълняват разпорежданията на ръководството на БАН. Те написаха отворено писмо до премиера Бойко Борисов, в което поискаха Националният институт по метеорология и хидрология да бъде изваден от Академията на науките и да премине към Министерство на образованието като самостоятелна научна единица.\r\nДотогава синоптиците спират да изпълняват разпорежданията на ръководството на БАН. Остава и предупреждението, че прогнозата за времето може да бъде спряна.\r\nРаботещите в НИМХ са взели решението на Общо събрание днес. В него са участвали 89.2% от учените, специалистите и техническия персонал на пълен щат в Института, 93.4% от тях са били \"за\", 5.8% \"въздържал се\" и 0.8% \"против\".\n\n\n\r\r\n                    \r\n                    Синоптиците започнаха протестите си преди повече от три месеца. Хората, работещи в НИМХ при БАН, настояват да получават полагаемите им се средства от бюджета на научния институт и са недоволни, че до тях не стигат нужните за съществуването на дейността им пари.\r\nСлед като излязоха на улицата през юни синоптиците получиха съдействие от просветния министър Красимир Вълчев и обещание, че начинът на разпределение на средствата ще се промени. Днес те са категорични, че това не се е случило, но вместо него са подложени на засилващ се натиск от страна на ръководството на БАН протестите им да спрат. \r\n\"Тези проблеми са от години, но през 2018 г. придобиха за НИМХ критични мащаби, въпреки допълнително отпуснатите от Правителството 15 милиона лева на БАН. Вече сме напълно убедени, че те не са свързани толкова с размера на средствата, предоставяни на БАН от държавния бюджет, а в начина на разпределяне и манталитета на разпределящите ги. С действията си, ръководните органи на БАН успяха да ни убедят, че това няма да се промени\", пишат в писмото си до Борисов синоптиците. \r\nТе допълват и че имат непреодолими различия във виждането си за ролята на науката и общественото и икономическото й въздействие.  \r\n\"Предупреждаваме всички ръководни органи на БАН, че ако незабавно не спрат с действията си срещу НИМХ и ръководството му, ще подновим протеста и ще прекратим оперативните си дейности. Търпението ни се изчерпа. Време е да се научат да носят отговорност за действията си. Време е и държавата да направи задълбочена проверка как и за какво се разходват предоставяните от нея средства на БАН\", категорични са още работещите в НИМХ.\r\nСиноптиците гласуват вот на доверие на просветния министър Красимир Вълчев и добавят, че НИМХ продължава да работи единствено поради неговото отговорно отношение. \r\n\"Поради всичко това, настояваме правителството на Република България да предприеме спешно действия за извеждането на НИМХ от БАН с всичките му материални активи и необходимите за дейността му финансови средства. Това трябва да се случи възможно най-бързо, преди БАН да е успял с действията си да ликвидира дейността на НИМХ, продължаваща вече 128 години\", пишат синоптиците и завършват: \"Заявяваме: До извеждането на НИМХ  от състава на БАН спираме да изпълняваме всякакви разпореждания и решения от страна на ръководни органи на БАН\".", "date": "2018.08.07", "title": "Синоптиците предупреждават: Времето минава на автопилот!"}
{"url": "https://www.dnes.bg/notifikacii/2018/08/07/kup-rodni-bioprozvoditeli-no-koi-gi-kontrolira.384360", "text": "От 2011 до 2017 операторите на биохрани у нас са се увеличили 7 пъти. Контролните лица обаче не се увеличават със същия темп. Това посочи Веселина Ралчева, член на УС на Българска асоциация \"Биопродукти\", в ефира на . Тя коментира извършения от Сметната палата одит „Развитие, надзор и контрол над производството и търговията с биологични храни и продукти“ за периода 01.01.2015 - 30.06.2017\r\nЩо се отнася до одитирания период, Ралчева посочи, че това е период е на изключително бурно развитие на биологичното производство в България и много значително увеличаване на операторите.\r„Като всяка система, която се развива толкова бурно и офанзивно, е нормално да има трусове и проблеми и в контрола, защото в крайна сметка контролиращите лица не са се увеличили 7 пъти. Нито пък администрацията може с такива темпове да се справи и да промени своите навици и одити“.\r\nОт друга страна тя не смята, че има голям риск по отношение на потребителите, безопасността и здравословните качества на биологичните продукти.\r\n„Сериозните биопроизводители в крайна сметка си спазват всички изисквания и правила. Все пак това е един от най-проверяваните сектори“.\r\nРалчева обясни, че препоръките на Сметната палата се припокриват с препоръките на одит на ЕК, направен преди две години.\r\n„От миналата година досега много от тези препоръки са факти и се привеждат в действие. През последната година контролът на биопроизводството по цялата верига – от производителя до търговската мрежа – е изключително затегнат“.\r\nЦветан Цветков, председател на Сметната палата, от своя страна добави, че наистина контролната и надзорната система не е ефективна в достатъчна степен.\r\n„Единственият много сериозен риск са заведенията за обществено хранене, където органите на БАБХ нямат контролни правомощия и не могат да проверят дали биохраните в тях са истински. Както и онлайн търговията – тя е извън обхвата на БАБХ“.\r\nПо думите му вече има законодателни инициативи и закон на първо четене, който ще даде правомощие на органите на БАБХ да контролират и онлайн търговията.\r\n„Въпросът със заведенията за обществено хранене обаче все още не е решен, тъй като и самата ЕК няма еднозначно решение по този въпрос. Тя е предоставила на страните членки възможност сами в рамките на своето законодателство да търсят неговото решение“.\r\nЦветков обясни, че основният проблем е с базата данни.\r\n„Нямаме информация за всички търговци. Трябва да се направи промяна в Закона за храните, в който биохраните да се посочат като отделна група. Тогава търговците ще ги заявяват като такива и съответно ще влязат в базата данни на БАБХ и те ще могат да извършат инспекция относно спазването на изискванията“.\r\nКакво трябва да съдържа етикетът на биохраните? \r\n", "date": "2018.08.07", "title": "Куп родни биопрозводители, но кой ги контролира?"}
{"url": "https://www.dnes.bg/notifikacii/2018/08/07/raneniiat-v-italiia-uchenik-shte-ostane-40-dni-v-bolnica.384403", "text": "40 дни ще остане в болница 17-годишното момче, което е най-тежко пострадало от българските ученици при експлозията в Болоня. Другите две момчета, настанени в болницата „Белария”, имат обгаряния от втора степен и трябва да останат под лекарско наблюдение още седмица. Това съобщи за БНР лекуващият лекар – доктор Анна Мария Байети. Тя уточни, че се полагат всички необходими грижи за възстановяване на учениците.\n\n\n\n\r\nБащата на силистренския ученик, който пострада най-тежко при взрива в Болоня, ще пътува за Италия утре. Семейството на ранения вече е дало съгласие италианските медици да започнат нужното лечение в специализираната клиника на Чезена. С родителите на всички останали младежи са проведени разговори, за да са наясно със ситуацията, уточни Марин Бонев от Регионалното управление на образованието в Силистра.\r\n\"Засега няма родители, които да са изявили желание децата им да бъдат върнати предварително, преди да е приключила тази тяхна практика в Болоня\", добави той.\n\r\nДиректорката на Професионалната гимназия Татяна Кинджакова е трябвало да се върне в България утре. Чрез Министерството на образованието се прави нужното да бъде удължен престоят ѝ в Италия.\n\r\n\"Да остане поне до 22-ри, за да се стабилизира състоянието на децата както психически, така и физически, и тогава ще решаваме дали на 22-ри да се върне и директорът, или да остане до края и с групата и заедно да се върнат\", каза Кинджакова.\n\r\nПрактиката на силистренските ученици трябва да приключи на 31 август.\r\n                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n4 от 7-те деца от Силистра, пострадали при взрива на цистерна край Болоня вчера, остават в болница. В стабилно състояние са, без опасност за живота, съобщи . \n\r\nЕдин от учениците е с по-сериозни обгаряния и е настанен в болницата в Чезена. Българският консул в Милано Росен Руфев вече е посетил детето.\n\r\nПреди това при него е бил и италианският премиер Джузепе Конте, който посети всички ранени при инцидента, както и мястото на трагедията. Утре се очаква да пристигне и бащата на най-тежко раненото момче.\n\r\nБългарски граждани, които желаят да получат актуална информация или да подадат сигнал за свои близки, могат да го направят на дежурния телефон за спешни случаи на Генералното консулство: +39 3337826043.\r\n ", "date": "2018.08.07", "title": "Раненият в Италия ученик ще остане 40 дни в болница"}
{"url": "https://www.dnes.bg/business/2018/08/07/cez-dava-bylgariia-na-syd.384402", "text": " \r\nПодобно дело беше .\r\nПрипомняме, че през февруари CEZ подписа договор с местната „Инерком“ за продажбата на своите активи в България, като стойността на сделката се изчисляваше на 320 млн. евро.\r\nДоговорът предизвика съмнения относно способността на толкова малка компания да финансира и управлява такива важни стратегически енергийни активи.  \r\nОт КЗК заявиха, че сделката може да позволи на „Инерком“ да установи доминантна позиция на българския енергиен пазар, което неминуемо щяло да доведе до негативно влияние върху конкуренцията.\r\nCEZ намира решението на регулатора за „неоснователно“, затова компанията е решила да започне дело, каза още Новак, като изтъкна и ответната реакция на „Инерком“.\r\nВижте какво още казват от чешката компания ", "date": "2018.08.07", "title": "CEZ дава България на съд "}
{"url": "https://www.dnes.bg/zvezdi/2018/08/07/viktoriia-djumparova-si-prizna-momicheto-se-usmihva.384392", "text": "Една от топманекенките на \"Визаж\" – Виктория Джумпарова, очаква скоро дете. Тя бе сред най-търсените модели в близкото минало.\r\nКрасавицата, която е сгодена за бившия депутат и ММА боец Борислав Иглев, сподели снимка с наедряло вече бременно коремче и написа: \"Бебето момиче се усмихва\", съобщава \"България днес\".\r\nВики получи предложение за брак в началото на годината на романтична екскурзия във Виетнам, а съдейки по най-новите ѝ фотоси, щастливото събитие да стане майка ѝ предстои съвсем скоро.\r\nВижте още за звездите в", "date": "2018.08.07", "title": "Виктория Джумпарова си призна: Момичето се усмихва!"}
{"url": "https://www.dnes.bg/obshtestvo/2018/08/07/spartan-prevozi-nashi-medici-za-donorska-situaciia.384378", "text": "Самолет C-27J \"Спартан\" днес изпълни успешно транспортна задача от София до Бургас и обратно, свързана с донорска ситуация, съобщиха от Министерството на отбраната.\r\nСамолетът е бил с екипаж командир майор Георги Стоименов, втори пилот капитан Стоян Барев и борден инженер капитан Николай Михайлов от транспортна авиогрупа Враждебна на Военновъздушните сили (ВВС).\r\nНа борда на самолета са се намирали два екипа от медицински специалисти на УМБАЛ \"Александровска\" и на Военномедицинска академия.", "date": "2018.08.07", "title": "\"Спартан\" превози наши медици за донорска ситуация "}
{"url": "https://www.dnes.bg/sofia/2018/08/07/strosheni-katerushki-obrasli-pyrzalki-gradinkite-iz-sofiia.384383", "text": "\n\r\nСчупени и ръждясали съоръжения на детска площадка - потребител сигнализира за окаяното състояние на градинка чрез платформата .\r\nДетската площадка се намира в столичния квартал \"Княжево\", в градинката на спирка \"Райска градина\".\r\n\"Съоръженията са счупени, в окаяно състояние са, ръждясали и много опасни за игра за децата. Всекидневно стават инциденти\", пише в сигнала.\r\nСпоред подателя разпадащата се рампа е и убежище на бездомни хора, които злоупотребяват с алкохол и наркотици.\r\nТой настоява за бърза намеса на отговорните лица и да се гарантира безопасността, преди да се стигне до по-сериозен инцидент.\r\r\n                    \r\n                    В  сигнализира и друг потребител за занемарена детска площадка в Младост 2, зад блок 224. Той алармира, че градинката не се поддържа и не се коси тревата.\r\n\"Съоръженията се губят в избуялата трева, като за нейното косене явно никой не се грижи! Не е за вярване подобно безхаберие. Моля, вземете мерки както за косене, така и за пръскане против кърлежи и други гадини\", пише потребителят.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.08.07", "title": "Строшени катерушки, обрасли пързалки... Градинките из София"}
{"url": "https://www.dnes.bg/notifikacii/2018/08/07/borbata-s-falshivite-novini-na-fronta-na-pozitivnite.384369", "text": "Доскоро фалшивите новини бяха предимно негативни и политически обвързани. Борбата с тях вече минава и на фронта на позитивните. Все по-често ставаме свидетели на неверни новини, които по своята същност са носители на положителна информация. Вероятно броят им ще продължава да расте, докато хората не се научат да ги разпознават и престанат да бъдат част от тяхното разпространение. Това каза , , в ефира на .\r\nХристов посочи, че политическите последици от такива новини са ясни, но определянето на икономическите е по-сложен процес.\r\n„Знаем какви са политическите ефекти от една невярна новина - преливане на симпатии и гласове от едно на друго място и дискредитиране. Икономическите ефекти са доста по-малко изследвани. Основно фалшивите новини могат да доведат до поражения върху нечии имидж, пропуснати ползи и общо недоверие към публичната среда чрез създаване на нереални очаквания, което пък може да донесе и реални финансови загуби“.\rСпоред експерта липсата на информация дава възможността за разпространение на фалшиви новини.\r\n„Липсата на комуникация води до бързото разпространение на неверни новини. Това е и причина хората да смятат дадена информация за фалшива - тя не съвпада с техните настоящи виждания“.\r\nХристов посочи, че разпознаването на невярната информация е по-лесно като процес за компаниите, отколкото борбата с подобен тип новини. По-малкият брой на корпоративни фалшиви новини от политическите отдаде на повишеното качество при обмена на информация в корпоративния сектор.\r\n„Не е необходимо фалшивите новини да се търсят. Те много бързо стават ясни и се виждат. Идентификацията им е изключително лесна. Борбата не дотам. Фалшивите новини в корпоративния свят са много по-малко от тези в политиката. Причина за това е умението на компаниите да общуват много по-добре, отколкото институциите“.\r\nСпоред госта регулацията на разпространението на новините в социалните мрежи е трудно изпълнима, тъй като информацията там се предава основно чрез личните профили на потребителите.\r\n„Начините за предотвратяване на разпространението на неверни новини в социалните медии са да бъдат търсени и санкционирани източниците, а не разпространителите, както и да има повишени нива на прозрачността по отношение на собствеността на медиите“. \r\n", "date": "2018.08.07", "title": "Борбата с фалшивите новини – на фронта на позитивните "}
{"url": "https://www.dnes.bg/sofia/2018/08/07/tir-zaseche-shofiorka-v-sofiia-tia-se-vriaza-v-diunerdjiinica.384391", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКато по чудо инцидент на пътя се размина без пострадали и жертви. \r\nМалко след 10 часа днес майка с бебе пътува по булевард \"Сливница\" в София, когато я засича ТИР със сръбска регистрация.\n\r\nЖената губи контрол над колата и излиза от пътя, съобщи .\r\nИнцидентът става на метри от спирката на градския транспорт, но вместо в нея, колата се врязва в дюнерджийница.\r\nПрез това време вътре работят няколко души, които не успяват да излязат от обекта, но се разминават само с уплаха. \r\nВъпреки това помагат на майката в колата.\r\nМястото на инцидента е разчистено светкавично, благодарение на което не се стига до задръстване в района.", "date": "2018.08.07", "title": "ТИР засече шофьорка в София, тя се вряза в дюнерджийница "}
{"url": "https://www.dnes.bg/notifikacii/2018/08/07/policai-trafikant-zariaza-afganistanci-v-karlovo.384387", "text": "Шестима нелегални мигранти спипа полицията в  Карлово. Всички те са афганистанци на възраст от 15 до 22 години. Оказа се обаче че трафикантът, който ги е зарязал, е полицай от СДВР.\r\nКолегите му са го арестували в Пирдоп. Оказало се, че има и трима съучастници, двама от които вече са задържани, а третият се издирва.\r\n29-годишният полицай – трафикант е прибрал 2000 лв., за да транспортира нелегалните от Бургас към София, съобщи окръжният прокурор на Пловдив Румен Попов.\r\nНа 5 август трафикантът натоварил шестима афганистанци в Бургас и ги оставил в София. Веднага след това тръгнал обратно, за да качи останалите щестима мигранти, които го чакали в морския град.\rНа магистрала \"Тракия\" обаче полицаи опитали да го спрат четири пъти. Техният колега-трафикант не се подчинявал на подаваните сигнали със стоп палка и карал с бясна скорост.\r\nСтигнал до центъра на Карлово, където стоварил афганистанците, взел им още 100 долара с обяснението, че са му нужни, за да разреши с тях проблемите с предвижването им и отпрашил към Пирдоп.\r\nПо пътя изхвърлил от колата дрехите на емигрантите, като задържал само по ценните им вещи. В Пирдоп вече бил арестуван.\r\nПри обиска полицаите намерили в тока на обувката му прахообразно вещество, за което той твърдял, че не е наркотик, а възбудител, за да може да го държи буден и да извърши успешно двата курса с афганистанците от Бургас към София.\r\nВ апартамент в столицата са били открити още афганистанци, като заедно с изоставените шестима броят им е 22.", "date": "2018.08.07", "title": "Полицай трафикант заряза афганистанци в Карлово "}
{"url": "https://www.dnes.bg/akoshtete-vqrvaite/2018/08/07/uran-v-retrogradna-faza-vreme-za-promiana.384388", "text": "След като Меркурий обърка тотално плановете ни, идва ред на действието на Уран. На 08 август планетата ще навлезе в своята ретроградна фаза, която ще продължи чак до края на месеца. Периодът ще бъде напрегнат за много хора, но и повод за „прекъсване“ на оковите и започване на нещо ново.\n\r\nПодобно на ретроградните Меркурий, Марс, Нептун, Сатурн и Плутон, тази планета също ще ни накара да преосмислим живота си. Ретроградният Уран се свързва с промяната, освобождаването на духа и реализиране на позабравени планове и мечти. Той ще повлияе най-силно на Овните, Телците, както и други неподвижни знаци като Скорпион, Лъв и Водолей.\n\r\nПо-голямата част от знаците в зодиака ще се водят от порива им за самостоятелност и индивидуалност. Желанието за свобода ще бъде силно не само в личен план, а и на работното място, където всеки ще се стреми да блесне с нещо ново.\r\r\n                    \r\n                    Вижте още по темата в", "date": "2018.08.07", "title": "Уран в ретроградна фаза. Време за промяна!"}
{"url": "https://www.dnes.bg/za-da-se-razbirame/2018/08/07/priznacite-che-ste-perfekcionist-do-mozyka-na-kostite.384282", "text": "Живеем в свят, който е всичко друго, но не и перфектен. Само че някои хора не могат да го осъзнаят напълно или поне не си го признават. Те преследват идеалното в своя живот, смятайки, че това ще ги направи щастливи. Но всъщност истината е, че да си перфекционист може да влияе добре на кариерата ти, но определено не се отразява положително на здравето и социалния живот.\r\n\r\n\r\nТърсите идеалното в професионалния си свят. Вглъбени сте в недовършените си задачи. Винаги мислите какво да направите утре, за да сте още по-добри от вчера. Неусетно интимният ви живот започва да страда, защото пренебрегвате половинката си. Той или тя започва да се отдръпва от вас. А може би сте започнали да виждате и неговите/нейните недостатъци и дори ги натяквате.\r\r\n                    \r\n                    \r\nПерфекционистите по природа са неспокойни хора. Те не могат да прекарат и минута в медитация, камо ли цял час. Съзнанието им работи на пълни обороти и не могат да се откъснат от ежедневните си задачки. Затова и не могат да се съсредоточат върху дишането и откъсването от реалността за момент.\r\n", "date": "2018.08.07", "title": "Признаците, че сте перфекционист до мозъка на костите"}
{"url": "https://www.dnes.bg/muzika/2018/08/07/briela-s-boom-pow-novoto-popylnenie-v-bg-muzikata.384375", "text": "Най-новото попълнение на българската поп сцена - 19-годишната Бриела е готова с дебютното си парче и видео към него \"Boom Pow\".\r\nБриела (Габриела Байкушева) успя да впечатли журито в последното издание на \"Гласът на България\". В предаването стигна до трети кръг.\r\nПървият й конкурс е \"Мис малки таланти\", когато тя е едва на 7 години.\r\nВ гимназията печели стипендия за четири години професионално обучение във Voice Acadamy, където изучава солфеж, хармония, мелодия, пиано, писане на текстове, музикален бизнес, пеене, актьорско майсторство и танци.\r\nЗад песента на Бриела стоят Преслав Бориславов и Борислав Тонев от Cool Kid$, а видеото е дело на режисьора Радостън Събев-Шошо.\r\n", "date": "2018.08.07", "title": "Бриела с \"Boom Pow\" – новото попълнение в BG музиката"}
{"url": "https://www.dnes.bg/crime/2018/08/07/pri-proverka-nelegalen-alkohol-vyv-varnesko.384344", "text": "Митнически служители иззеха близо 300 литра нелегален алкохол от избено помещение във Варненско, съобщиха от Агенция \"Митници\". Нелегалният алкохол е открит на 3 август в къща в село Игнатиево, община Аксаково.\r\nВ избеното помещение на къщата митническите служители откриват при проверката 294 литра етилов алкохол, съхраняван в ПВЦ туби и бидони с вместимост 10, 11, 30, 40 и 80 литра.\r\nИзмереното със сертифициран денситометър алкохолно съдържание на открития продукт е от 45 до 60 обемни алкохолни градуса. За алкохола не са представени никакви документи за произход и платен акциз по Закона за акцизите и данъчните складове /ЗАДС/.\r\nВзети са проби за лабораторен анализ и определяне вида на задържания продукт. След излизане на резултатите от лабораторната експертиза ще бъде образувано административнонаказателно производство.", "date": "2018.08.07", "title": "При проверка: Нелегален алкохол във Варнеско"}
{"url": "https://www.dnes.bg/stranata/2018/08/07/10-dni-se-kri-i-otkriha-14-godishniia-izbiagal-ot-dom.384346", "text": "14-годишното момче, което избяга от социален дом в Добрич и беше в неизвестност от 28 юли, е намерено.\r\nПреди повече от седмица то не се върна в дома в 22:00 и беше обявено за издирване.\n\r\nМомчето е открито в Добрич. Не е напускало града. \r\nСпрямо него не е извършено престъпление, посочиха от полицията.\r\nДетето е скитало, като през нощта се е подслонявало под тераси. \r\nМомчето вече е предадено на възпитател в центъра за деца, казаха от полицията.\r\nЧетиринадесетгодишният е от София, където също е скитал преди да бъде настанен в заведението за социални услуги в Добрич. Бягало е от дома няколко пъти.\r\nМомчето има брат-близнак, настанен в същия център, който обаче никога досега не е напускал дома сам без разрешение. \r\n ", "date": "2018.08.07", "title": "10 дни се кри и... откриха 14-годишния, избягал от дом "}
{"url": "https://www.dnes.bg/art/2018/08/07/nezabravimo-izjiviavane-poseti-praznici-na-izkustvata-apoloniia.384348", "text": "Само от 7 до 16 август всички ценители на родното изкуство могат да се възползват от обогатяващо бягство на морето, като спечелят двоен билет за събитие по техен избор от разнообразната и вдъхновяваща  на 34-ото издание на Празници на изкуствата Аполония. Фестивалът ще се проведе между 31 август и 8 септември в Созопол.\r\n \r\nЕдинственото условие към всички желаещи да участват в инициативата е да се заредят със свежо лятно настроение и да отговорят правилно на следния въпрос: \r\n                    \r\n                    \r\nНакрая на съвместната игра, организирана от  и , шестима късметлии от всички читатели, отговорили правилно на зададения въпрос, ще бъдат изтеглени на томболен принцип. Стегнахте ли вече багажа? Не забравяйте авантюристичния си дух и жаждата за морски приключения!\n\r\nМузика, кино, театър, литература, визуални изкуства, както и редица интересни срещи очакват посетителите на Празници на изкуствата Аполония. Тази година Фестивалът ще бъде открит с изложбите на големите таланти Греди Асса, Димо Колибаров, Ясен Гюзелев и Стоян Дечев на 31 август в Художествената галерия в Созопол. Началото на музикалната програма на Фестивала ще бъде поставено със специалния концерт на Младежка филхармония \"София\" при НМУ \"Любомир Пипков\" с диригент Георги Патриков. Солист ще бъде младият цигулар Кай Орлинов, който е едва на 14 години, а вече е носител на редица национални и международни призове.\n\r\nРазнообразие от музикални събития и тази година ще зарадва посетителите на Аполония. На сцената на Амфитеатъра в Созопол ще излязат Хилда Казасян, Белослава, Стенли, Милица Гладнишка, \"Ангел Заберски трио\", Васил Петров и Военен биг бенд – Стара Загора, младата рок група JEREMY?, GloBalKan, Koka Mass Jazz, фънк групата Funky Miracle и други. За първи път тази година във Фестивала ще се включат и легендите от ФСБ със специален концерт с най-големите хитове на групата в последния ден от Фестивала.\n\r\nИзненади очакват и ценителите на литературното изкуство. Пъстра палитра от събития бележи програмата на Аполония, която ще стартира с представянето на книгата \"Всички наши тела\" на Георги Господинов на 1 септември в Художествената галерия в Созопол. В общо 20 мероприятия, посветени на българските издатели и писатели, ще бъдат представени редица нови заглавия като \"Гласът на тишината\" на Иван Теофилов,  \"Остайница\" на Рене Карабаш, \"Балканска рапсодия\" на Мария Касимова-Моасе, \"Сестри Палавееви\" на Алек Попов, \"Оксиморон (Нечовешки роман)\" на Михаил Вешим и други.\n\r\nПосетителите на Празници на изкуствата Аполония ще имат възможност да се насладят и на изобилие от театрални постановки. Читалище \"Отец Паисий\" в Созопол ще посрещне на сцената си звезди като Захари Бахаров с моноспектакъла \"Чамкория\", за който актьорът получи престижните театрални награди \"Икар\" 2018 и \"Аскеер\" 2018 за водеща мъжка роля. Пиесата, отличена за спектакъл на годината от националните призове \"Икар\" – \"Пияните\" от режисьора Явор Гърдев, също е включена в програмата на Аполония. Впечатляващи постановки ще представи и Народният театър \"Иван Вазов\", който за първи път участва във Фестивала с цели три представления на 6, 7 и 8 септември – \"Виновният\", \"Цветът на дълбоките води\" и  \"Лисичета\". \n\r\nЦенителите на киното също ще могат да се насладят на прожекциите на успешни заглавия като \"Посоки\" (режисьор Стефан Командарев), \"Възвишение\" (режисьор Виктор Божинов) и \"Вездесъщият\" (режисьор Илиян Джевелеков). Сред останалите филмови заглавия на Празници на изкуствата Аполония са \"Ага\", \"Това име го забравете\", \"8'19\"\" и \"Малко късмет за по-късно\".\n\r\nБилетите, включително и Златният пропуск, осигуряващ достъп до всички събития, вече са в продажба и могат да бъдат закупени от мрежата на. \n\r\nПовече информация за програмата на Аполония можете да намерите на: \r\nИ на ", "date": "2018.08.07", "title": "Незабравимо изживяване: Посети Празници на изкуствата Аполония!"}
{"url": "https://www.dnes.bg/akoshtete-vqrvaite/2018/08/07/uchilishte-v-alabama-se-prevyrna-v-hoguorts-ot-hari-potyr.384333", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         В едно средно училище в американския щат Алабама двама местни учители решават да преобразят класните стаи по подобие на училището за вълшебства и магия \"Хогуортс\" от световноизвестната поредица за Хари Потър.\n\r\nДа се разхождаш из коридор, който те потапя в мистериите на \"Забранената гора\". Да прекарваш междучасията си под \"Плашещата върба\" или пред таблото с последните издания на магьосническата преса.\n\r\nЗа всеки фен на Хари Потър това са знакови места от книгите и филмите за момчето магьосник. За децата от \"Парксайд\" – отдалечено училище в беден селски район на Алабама – това е ежедневната им среда. Благодарение на усилията на двама учители, които решават да събудят тяхното въображение.\r\n                    \r\n                    \r\nДжейси Дъглас и Трейси Джоунс посвещават стотици часове, за да направят приказката реалност. Използват евтини материали, дарени предмети и собствени средства. Така най-напред четири от класните стаи пренасят учениците си в четирите дома на магическия \"Хогуортс\", предава .\n\r\nВече втора година часовете по математика се провеждат в общата стая на Слидерин. По книгите можете да познаете стаята на Рейвънклоу – където се преподават английски език и изкуства.\n\r\nГрифиндор приема часовете по естествени науки, а Хафълпаф – тези по история. Учителите са категорични - интересът на децата към четенето и обсъждането на книги е нараснал, а броят на забележките е намалял значително.\n\r\n ", "date": "2018.08.07", "title": "Училище в Алабама се превърна в \"Хогуортс\" от Хари Потър"}
{"url": "https://www.dnes.bg/sofia/2018/08/07/sofiianci-spokoino-remontite-ne-prechat-na-lineikite.384340", "text": "Спазени са законовите изисквания по безопасността на строително-монтажните дейности при ремонта на улиците \"Граф Игнатиев\", \"Алабин\", площадите \"Гарибалди\" и \"Славейков\". В това увери инж. Иван Каралеев, председател на Камарата на инженерите, пред БНР.\n\n\n\r\nГражданите обаче се притесняват, че не е осигурен достъп до всички сгради  ако възникне пожар или има нужда от Спешна помощ.\r\nПри строителни дейности в градска част трябва да се спазят изискванията за достъпност според Закона за устройство на територията.\r\nСпоред столичани ремонтът в района на ул.\"Граф Игнатиев\" е необходим, но живущите смятат, че достъпът на пожарната или на Спешна помощ е силно ограничен.\r\r\n                    \r\n                    Инж. Иван Каралеев обаче е категоричен, че Наредбата за временна организация и безопасност на движението в случая е спазена.\r\n\"Изискването е, когато уличното платно се стеснява, това трябва да стане до 75 см от сградата. В случая е спазено изискването. При това са спазени и други изисквания, които са много съществени по отношение на безопасността на извършваните строително-монтажни работи в дадения строеж\", отсече той.\r\nОткрит обаче остава въпросът Столичната община съгласувала ли е строителните работи с транспортна полиция, Спешна помощ и други служби свързани пряко с общината така че да се спази и изискването за достъпност.", "date": "2018.08.07", "title": "Софиянци, спокойно: Ремонтите не пречат на линейките!"}
{"url": "https://www.dnes.bg/muzika/2018/08/07/eto-taka-novata-liatna-pesen-na-stefan-vyldobrev.384355", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовата лятна песен на Стефан Вълдобрев и Обичайните заподозрени: Иван Лечев, Мирослав Иванов, Веселин Веселинов - Еко и Стоян Янкулов \"Ето така\" е създадена по повод 20-годишнината на албума \"Към\". Музикантите я записват с изцяло нов аранжимент и съвременно звучене, с по-отчетлив фолклорен мотив - между модерните летни ритми се прокрадва мелодията от вечната родопска песен \"Рипни Калинке\".\n\r\n\"Всяка от песните в албума има фолклорен мотив. Сега решихме да го изведем по-категорично. Нямаме носталгия, на концертите си дори призоваваме да не хленчим по отминалите години\", каза Стефан Вълдобрев в \"България сутрин\".\r\n                    \r\n                    \r\nПевецът добави, че им предстои концерт в Бургас в Летния театър, след който следват още изяви по морето, а втората част от турнето ще бъде със Симфоничния оркестър на Пловдивската филхармония.\n\r\n\"Следвам интуицията си. Искам да бъда честен със себе си, искам това, което правя да бъде истинско. Мисля, че сме станали по-добри отпреди\", каза изпълнителят в студиото на .\r\n ", "date": "2018.08.07", "title": "\"Ето така\" – новата лятна песен на Стефан Вълдобрев"}
{"url": "https://www.dnes.bg/temida/2018/08/07/narkobosyt-kuiovich-ostava-v-aresta-shte-leji-dokrai.384352", "text": "\n\r\nНаркотрафикантът Будимир Куйович, който поиска да бъде освободен предсрочно от затвора, ще трябва да излежи присъдата си докрай. Според състав на СГС черногорецът все още не се е поправил достатъчно.\n\n\n\n\r\nКуйович  поиска са излезе предсрочно на свобода, защото му остават още 4 години,  3 месеца и 15 дни, т.е повече от половината от присъдата е изтърпял, а и  осъзнал грешките си.\r\nДо този момент той е излежал 11 години, 8  месеца и 15 дни, от които 8 години, 8 месеца и 11 дни реално зад  решетки, а 3 години и 4 дни му се приспадат от работа.\r\nСъдът  отчете този факт, но също така отбеляза, че Куйович има 4 присъди от  2008 до 2009 г. Така също е подал молбата за условно предсрочно  освобождаване 8 месеца след като е настъпила възможността да се  възползва от този текст от закона.\r\r\n                    \r\n                    Куйович  вече изтърпява присъдата си в затворническото общежитие в Казичене. Докато е бил в  Софийския затвор, той е работел като бояджия. След това е работил като  озеленител и в столовата. Той е бил награждаван и с 5 дни домашен отпуск. \r\nКуйович беше осъден окончателно от ВКС на 16 години затвор през 2010 г. за ръководство и участие в организирана престъпна с цел трафик на наркотици.\r\nТой беше арстуван на 31 декември 2007 г. като организатор на група, вкарвала дрога от Турция през България за ЕС. Ден по-рано на ГКПП Капитан Андреево бяха задържани 60 кг дрога на стойност 10 млн. лв., транспортирани от един от аверите му. Спецакцията по задържането на Куйович в Пловдив бе проведена под ръководството на тогавашния шеф на БОП в града, а по-късно и главен секретар на МВР Калин Георгиев.\r\nНа 1 февруари 2010 г. Върховният касационен съд окончателно призна Куйович за виновен. По време на процеса наркобосът предизвика поредица от скандали. Пред репортери в Съдебната палата той заяви, че \"докато имал бизнес в България, плащал на тогавашния вътрешен министър Румен Петков и главния секретар на МВР Валентин Петров\".\r\nПо случая \"Куйович\" беше създадена в парламента временна анкетна комисия. Резултатът от нейния доклад е, че по отношение на Будимир Куйович не е упражнявано покровителство от ръководството на МВР.", "date": "2018.08.07", "title": "Наркобосът Куйович остава в ареста, ще лежи докрай"}
{"url": "https://www.dnes.bg/obshtestvo/2018/08/07/krai-na-nargileta-v-krychmite-i-na-prodajbata-na-e-cigari.384345", "text": "Пушенето на наргилета в закрити обществени места да се забрани, предлага с промени в закона за здравето здравното министерство. Системното неспазване на ограничението за цигари пък да се наказва със затваряне на заведението, искат още от ведомството.\r\nПроектът е публикуван от здравната институция за обществено обсъждане.\n\n\n\r\nСред промените е и забрана за предлагане и продажба на електронни цигари, контейнери за многократно пълнене, течности, съдържащи никотин и други изделия за пушене, различни от тютюневите, пише \".\r\nЦелта на промените е да се повиши здравната култура и да се промени обществената нагласа към пушенето на наргиле, тъй като много хора го считат за безвредно, пише в мотивите на здравния министър Кирил Ананиев.\r\r\n                    \r\n                    Новите текстове предвиждат собствениците на заведенията да носят лична отговорност, ако забраната за пушене се нарушава в кръчмите им. Ако в закрито помещение бъде констатирано повторно нарушение на забраната за пушене, обектът ще бъде затварян за месец. Остават и глобите - от 300 до 5000 при първо провинение и от 500 до 10 000 при второ.\r\nРазширява се кръгът на контролните органи, които ще следят за спазване на правилата и налагането на глоби. Наред с държавните здравни инспектори от РЗИ-ата, ще се включват и контролните органи на инспекцията по труда, областните дирекции по безопасност на храните, полицейските органи и 1 до 3-ма души, упълномощени от кметовете на общините.\r\nС промените в закона за здравето се регламентира и правото на пациента за своевременен и пълен достъп до документация, свързана със здравословното му състояние, както медицинска, така и друга здравна информация (напр. информация върху материални носители, които не представляват медицинска документация, като рентгенови снимки, CD с интервенции и др.).\r\nЗасилват се и правомощията на агенция \"Медицински одит\" при проверките за дейността на болниците и спазването на правата на пациентите. Три пъти скачат и глобите за всяко лице или лечебно заведение, което повторно е нарушило правата на пациента.\r\nВ проектозакона на здравното министерство се предвижда още повишаване на ефективността на държавния здравен контрол, регламентиране на дейността на здравните медиатори и др.", "date": "2018.08.07", "title": "Край на наргилета в кръчмите! И на продажбата на е-цигари!"}
{"url": "https://www.dnes.bg/politika/2018/08/07/vlastta-i-protestirashtite-maiki-vyrviat-kym-sporazumenie.384362", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВластта и протестиращите майки на деца с увреждания са напът да се договорят. \n\r\nТова стана ясно след поредната среща в Министерския съвет. Този път на нея не присъства премиерът Бойко Борисов, но с майките разговаряха вицепремиерът Томислав Дончев и социалният министър Бисер Петков, съобщи .\n\n\n\r\nТе са се разбрали да започне проверка на това как се изразходват средствата за хора с увреждания. \n\r\nЩе бъде извършена проверка и на това как работи регистърът за хора с увреждания, както и как работят дневните центрове с хора с увреждания. \r\n                    \r\n                    \r\nБисер Петков съобщи пред медиите, че управляващите правят всичко възможно до 20 август да пуснат Закона за хората с увреждания за обществено обсъждане. \n\r\nСледващата официална работна среща в МС ще бъде на 17 август. Дотогава работните групи ще се събират няколко пъти, за да работят по законите.\r\n ", "date": "2018.08.07", "title": "Властта и протестиращите майки вървят към споразумение "}
{"url": "https://www.dnes.bg/stranata/2018/08/07/akciia-skorost-gledat-i-za-validna-grajdanska-otgovornost.384363", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАкция за контрол на скоростта на пътя в цялата страна. Тя ще продължи до 12 август, ще се проверява и за валидна задължителна застраховка \"Гражданска отговорност\".\r\n\"Този тип операции се извършват за втори път тази година, както в страната, така и на територията на всички държави членки на ЕС\", обясни пред  гл. инспектор Росен Рачев.\r\nТой добави, че от \"Пътна полиция\" ще осъществяват засилен контрол на основните пътни артерии за морето, както и на ГКПП-тата с всички налични автоматизирани средства.\r\nЗа нарушителите ще се издава електронен фиш, който впоследствие ще бъде изпращан. \r\nЗа превишаване на допустимата скорост ще бъдат изпращани уведомителни писма.\r\nМиналата година по същото време при същата акция са регистрирани над 19 000 нарушения.\r\n ", "date": "2018.08.07", "title": "Акция \"Скорост\". Гледат и за валидна \"Гражданска отговорност\""}
{"url": "https://www.dnes.bg/notifikacii/2018/08/07/kola-se-vriaza-v-magazin-v-centyra-na-sofiia.384365", "text": "\n Автомобил се вряза в магазин в центъра на София.\r\nИнцидентът станал на булевард \"Александър Стамболийски\", срещу един от моловете в столицата.\r\nЗа късмет няма пострадали хора. Магазинът също е с минимални щети.\n\r\nПодобен инцидент се случи преди два дни и в Благоевград.\r\nТогава шофьор заби колата си в пекарна по обед на оживено кръстовище в центъра на града, а след това избяга.\r\nЗа щастие В Благоевград също нямаше жертви и пострадали.", "date": "2018.08.07", "title": "Кола се вряза в магазин в центъра на София "}
{"url": "https://www.dnes.bg/snimka-na-denia/2018/08/07/slynce-jega-moje-da-prevali-no-leko-i-za-kratko.384364", "text": "Утре  ще бъде слънчево и топло. След обяд ще има временни увеличения на облачността, но само на отделни места за кратко ще превали.\r\nЩе духа до умерен североизточен вятър. Максималните температури ще са предимно между 30 и 35 градуса, според прогнозата на НИМХ-БАН.\r\nПо Черноморието ще бъде слънчево. След обяд ще има временни увеличения на облачността, но само на отделни места по южното крайбрежие краткотрайно ще превали. Ще духа до умерен североизточен вятър. Максималните температури ще са 29-31 градуса. Температурата на морската вода е 27-28 градуса. Вълнението на морето ще е 2-3 бала.\r\nНад планините ще преобладава слънчево време. След обяд ще има временни увеличения на облачността, но само на отделни места ще превали. Ще духа умерен до силен вятър от изток-североизток. Максималната температура на височина 1200 метра ще е около 22 градуса, на 2000 метра - около 15 градуса.\rАмосферното налягане ще се задържи малко по-високо от средното за август.", "date": "2018.08.07", "title": "Слънце, жега... Може да превали, но леко и за кратко"}
{"url": "https://www.dnes.bg/eu/2018/08/07/narushitel-na-letishteto-vyv-frankfurt-v-hod-e-specakciia.384371", "text": "Части от Терминал 1 на летището във Франкфурт бяха евакуирани заради полицейска акция и качването на пътници на самолетите е спряно, предаде ДПА, цитирайки германската федерална полиция.\r\nТя съобщи в Тwitter, че в момента се провежда акция в зона А на Терминал 1 на летището.\n\r\nНеоторизирано лице е преминало отвъд зоната за сигурност и местоположението му е неизвестно, каза полицейски говорител, цитиран от в. \"Билд\", предаде Ройтерс.\r\nЛетището във Франкфурт е най-натовареното в Германия. Миналата година през него са преминали 64,5 милиона пътници, отбелязва ДПА, цитирана от БТА.\r\n ", "date": "2018.08.07", "title": "Нарушител на летището във Франкфурт, в ход е спецакция"}
{"url": "https://www.dnes.bg/akoshtete-vqrvaite/2018/08/07/7-hrani-i-napitki-prichiniavashti-lipsa-na-energiia.384280", "text": "Чувствате се уморени, без енергия, може би още от началото на деня? Причините за изчерпването на вашите енергийни нива може да са много, но една от тях се крие в храните и напитките, които консумирате. Така например, любимите сладкиши, чипсове, бисквитки, могат да ни накарат да се чувстваме мудни.\r\nКои други храни отнемат от енергията ни, вижте в следващите редове.\r\n\r\nБелият хляб и оризът са храни с висок гликемичен индекс, което означава, че тялото ви бързо ги усвоява, но също толкова бързо се изчерпва и енергията от тях. От друга страна кафявият ориз, пълнозърнестият хляб, отнемат по-дълго време за усвояване, спадат към групата на здравословните въглехидрати, тъй като не предизвикват резки покачвания на кръвната захар и инсулина. В резултат енергийните ви нива са балансирани.\r\r\n                    \r\n                    \r\nЖелязото ви помага да превърнете калориите в енергия, така че, когато липсва във вашата диета, може да започнете да се чувствате изтощени. Месото е голям източник на желязо, но храни като спанак, ядки, леща, черен дроб, също могат да ви осигурят хранителния елемент.\r\nДефицитът на енергия е един от прикритите признаци на недостиг на витамини или минерали.\r\n", "date": "2018.08.07", "title": "7 храни и напитки, причиняващи липса на енергия"}
{"url": "https://www.dnes.bg/stranata/2018/08/07/tialo-za-milioni-jena-krila-evro-v-sutiena-pod-klina.384335", "text": "48 000 евро, открити по тялото на жена, са задържали митничари на \"Калотина\".\r\nСлужителите проверили холандски лек автомобил, пътуващ за Турция, през нощта на 27 юли, съобщиха от Агенция \"Митници\".\r\nВ колата пътувало семейство - съпрузи и двете им непълнолетни деца. При извършен личен преглед на 36-годишната пътничка в двете чашки на сутиена й са открити по една пачка с банкноти от по 500, 200 и 100 евро.\r\nОколо ханша на жената, под клина й, също била омотана текстилна чанта, в която били укрити още два хартиени плика с по 5000 евро всеки. Общата открита сума по тялото на жената възлиза на 48 000 евро.\r\nПо случая е образувано досъдебно производство, което е приключило със споразумение и валутата е отнета в полза на държавата.\r\r\n                    \r\n                    Това е трети случай за месец юли на голямо количество задържана валута на митнически пункт \"Калотина\", като общата левова равностойност от трите задържания възлиза на над 380 000 лева.\r\nЗа първите шест месеца на 2018 г. на този и други пунктове митническите служители са задържали валута за над 1,5 млн. лева.", "date": "2018.08.07", "title": "Тяло за милиони! Жена крила евро – в сутиена, под клина..."}
{"url": "https://www.dnes.bg/akoshtete-vqrvaite/2018/08/07/kakva-jena-ste-v-liubovta-spored-izbora-na-chervilo.384277", "text": "Кой е любимият ви цвят червило, а може би не е само един? Независимо от това дали харесвате бордо или днес сте избрали неутрални багри, вашият избор разкрива каква жена сте в любовта и какво послание изпращате на противоположния пол. Повече прочетете в следващите редове. А ако сте от тези дами, които не нанасят червило, означава, че в любовта търсите партньор, който да е мил, с който да споделяте, както и той с вас, тъй като не си падате по скритите игри.\r\n\r\nЧервеният цвят се свързва със страстта, енергията и действието. Когато една жена избира да сложи на устните си червено червило, тя изпраща емоционално заредени сигнали на представителите на противоположния пол. Освен това, изборът ѝ показва, че е смела, самоуверена, притежаваща сексуален блясък.\r\r\n                    \r\n                    \r\nДамите, които харесват този цвят, в любовта се нуждаят от партньор, с когото могат да водят необичаен, стимулиращ разговор. Пурпурните нюанси подсказват, че жената е творчески настроена, личност, която е събрала в себе си сложност, но и уникалност. Такива дами винаги привличат мъжкото внимание.\r\n", "date": "2018.08.07", "title": "Каква жена сте в любовта според избора на червило?"}
{"url": "https://www.dnes.bg/usa/2018/08/07/zastreliaha-shofior-na-most-v-san-fransisko.384312", "text": "Един човек бе убит, а двама бяха ранени, при стрелба на мост в Сан Франциско, предаде Асошиейтед прес, като се позова на местните власти в югозападния щат на САЩ Калифорния.\r\nНяколко коли се сблъскали в настъпилата суматоха и всички ленти на моста от Сан Франциско до Оукланд останаха затворени няколко часа.\r\nТримата мъже пътували с джип по моста, когато от друга кола открили огън по тях. \r\nШофьорът на автомобила бил убит на място, единият от неговите спътници бил прострелян, а другият пострадал, когато джипът се отклонил и забил в друга кола.", "date": "2018.08.07", "title": "Застреляха шофьор на мост в Сан Франсиско"}
{"url": "https://www.dnes.bg/usa/2018/08/07/samolet-se-razbi-v-aliaska-chetirima-zaginaha.384313", "text": "Туристически самолет се разби в американския щат Аляска, при което загинаха четиримата пътници - полски граждани, а пилотът е в неизвестност, но вероятно също е загинал, съобщиха Ройтерс и БТА.\r\nСамолетът се разбил в събота вечерта близо до планински връх в националния парк Денали. Поради стръмния заледен терен и лошото време спасителните екипи успели да стигнат до мястото на катастрофата едва вчера.\r\nСлед катастрофата пилотът съобщил по сателитен телефон, че пътниците са ранени, но връзката се разпаднала преди той да успее да каже повече подробности. Пристигналите на място спасители намерили пътниците мъртви. \r\nПилотът не бил открит, но се предполага, че също е загинал, заяви представител на Службата за националните паркове.", "date": "2018.08.07", "title": "Самолет се разби в Аляска, четирима загинаха"}
{"url": "https://www.dnes.bg/stranata/2018/08/07/hotel-sreshtu-reshetki-za-20-lv-spish-do-zatvora-belene.384315", "text": "Търсачите на различни туристически усещания ще могат срещу 20 лева за нощувка да наемат стая на брега на Дунав близо до администрацията на затвора в Белене. Самият затвор е на остров Персин, до който се стига чрез понтон.\r\nХотелчето е на сушата в Белене. То разполага с 8 стаи, 2 апартамента и конферентна зала с 30 места и е в активите на ДПФЗД. През 2010 г. бил направен ремонт на хотелската част, след реконструкцията тя получила регистрация 1 звезда и оттогава работи като база за провеждането на семинари, учебни програми и занятия. На първия етаж има стол-ресторант, който е подходящ за организирането на мероприятия, заявени от външни лица.\n\r\n\"От началото на функционирането му до 2017 г. е имало общо 190 нощувки, 20 от които на служители на ГДИН, които са били командировани в Белене. Останалите нощувки са на външни лица, обикновено след провеждането на сватби в стол-ресторанта на първия етаж, най-вече в съботните и неделни дни. 20 лв. е цената на легло с ДДС\", съобщи пред \"Монитор\" директорът на Държавно предприятие \"Фонд затворно дело\" Иван Иванов.\r\n                    \r\n                    \r\nОстров Персин е с площ над 40 квадратни километра. В миналото на острова се е намирал концентрационен лагер, създаден през 1944 г. Днес на негово място е затворът, а до него има затворническо общежитие. В източната част на острова е разположен природният резерват \"Персински блата\", обявен за защитена територия с над 170 вида птици.\n\r\nНа острова има и вила за отдих \"Рибарника\", която е разположена близо до ръкава на река Дунав. Тя разполага с 2 апартамента, 2 двойни стои, кухня и обща зала. Във вилата има външно барбекю и голяма беседка. \n\r\n\"Вилата не се ползва за отдих заради особения статут на района – не само заради затвора, но и заради защитената зона в резервата – парка за наблюдение на птици, там орнитолозите имат думата\", каза още Иванов.", "date": "2018.08.07", "title": "Хотел срещу решетки: За 20 лв. спиш до затвора \"Белене\""}
{"url": "https://www.dnes.bg/obshtestvo/2018/08/07/danychni-shte-slediat-pratkite-po-poshtata-i-pokupkite-v-neta.384314", "text": "Продажбите чрез поръчки по интернет нарастват през последните години като много граждани реално извършват търговска дейност без да плащат дължимите данъци. Затова от НАП изискват информация от куриерските компании какви суми изплащат на свои клиенти за изпратени пакети с наложен платеж. \n\r\nДанъчните затягат контрола върху онлайн търговията като ще следят какви суми получават гражданите при изплащане на стоки с куриерски или пощенски пратки с наложен платеж. Това ще стане с промени в Закона за пощенските услуги, които са пуснати за обществено обсъждане от Министерството на транспорта, съобщава \"Труд\".\n\r\nВсички пощенски оператори ще трябва да изискват и съхраняват идентификационни данни на граждани – податели на вътрешни и международни пощенски пратки с наложен платеж, при които на подателя на пратката сумата на наложения платеж е изплатена в брой чрез пощенски паричен превод. \r\n                    \r\n                    \r\nИнформацията за хората, които получават пари за изпращане на стоки по пощата, ще се пази в предвидения от Данъчно-осигурителен процесуален кодекс 5-годишен срок. Информация ще се пази и за упълномощените лица, които изпращат стоки по пощата.\n\r\nС промените в закона ще се следи и какви суми се получават от изпращача с пощенски паричен превод. Така от НАП ще могат да проследят колко често граждани изпращат стоки по пощата и какви обороти правят.", "date": "2018.08.07", "title": "Данъчни ще следят пратките по пощата и покупките в нета"}
{"url": "https://www.dnes.bg/video-prognoza/2018/08/07/goreshto-dnes-temperaturite-se-vdigat-do-36-gradusa.384320", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес ще бъде горещо. Температурите стигат до 35-36 градуса. Най-накрая времето се стабилизира, но няма да бъде абсолютно слънчево. Над Стара планина и по-късно над Североизточна България ще се формира облачна маса. Това ще стане в късния следобед.\n\r\n\"В планините ще бъде предимно слънчево и тихо, като температурата на в. Мусала ще достигне 10 градуса. Условията са подходящи и за плаж\", посочи климатологът на Симеон Матев.\n\r\nСпоред неговата прогноза и през следващите дни времето ще остане спокойно и слънчево. \"До края на седмицата ще става все по-лятно. Слънцето няма да се скрива. Очаква се топла събота\", поясни още той в \"България сутрин\".\rВъв връзка с високите летни температури на 7 август, Столичната община организира раздаване на минерална вода. Гражданите ще получават бутилките безплатно от 13.30 ч. на площада при храма \"Св. Неделя\" и на \"Орлов мост\" - при езерото \"Ариана\".\n\r\n ", "date": "2018.08.07", "title": "Горещо днес, температурите се вдигат до 36 градуса"}
{"url": "https://www.dnes.bg/rusia/2018/08/07/london-iska-ot-moskva-dvama-zapodozreni-za-skripal.384316", "text": "Великобритания се готви да поиска от Русия да екстрадира двама мъже, които са заподозрени в извършването на нападението с нервнопаралитично вещество над бившия руски двоен агент Сергей Скрипал и дъщеря му Юлия в английския град Солсбъри в началото на март. Това съобщи в. \"Гардиън\" който се позовава на източници от правителството и службите за сигурност, предаде Ройтерс.\n\n\n\r\nСпоред вестника прокуратурата е изготвила молбата за екстрадиция и тя е готова за връчване. Руското посолство в Лондон заяви, че не е получавало такава официална молба от Лондон.\n\r\nГоворител на британското вътрешно министерство отказа да потвърди или отрече информацията на \"Гардиън\", отбелязва ТАСС, цитирана от БТА.\r\n                    \r\n                    \r\nРуската конституция забранява екстрадиране на руски граждани в друга държава. Молбата за екстрадиция вероятно ще се отхвърли от Русия, което може допълнително да обтегне отношенията между Лондон и Москва, които и в момента са в най-тежкото си състояние от края на Студената война, отбелязва Ройтерс.", "date": "2018.08.07", "title": "Лондон иска от Москва двама заподозрени за Скрипал"}
{"url": "https://www.dnes.bg/stranata/2018/08/07/sled-ogneniia-ad-v-kresna-kakva-e-ravnosmetkata-godina-po-kysno.384318", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Каква е равносметката 12 месеца след големия пожар над Кресна? След унищожителния пожар през лятото на миналата година над 11 хиляди декара от 50-годишна гора бяха унищожени, съобщава  Bulgaria ON AIR.\n\n\n\r\nДържавните горски стопанства започнаха почистване на терена и подготовка на почвата. Засаждането с фиданки от черен бор и зимен дъб ще продължи поне пет години.\n\r\nПламъците не излизат от съзнанието на местните. В безизходица преди година се оказаха десетки семейства. Село Ощава бе евакуирано. Хората оставиха покъщнината си и бягаха на улицата за да се спасят.\r\n                    \r\n                    \r\nТази година пожарите са по-малко заради влажното време, но противопожарната служба е готова да реагира при нужда. Наскоро се проведе и учение за качване на вода от река Струма. А население и власт са категорични - огнената стихия от миналия август трябва да се помни, защото е урок.\n\r\n ", "date": "2018.08.07", "title": "След огнения ад в Кресна: Каква е равносметката година по-късно?"}
{"url": "https://www.dnes.bg/eu/2018/08/07/tri-ot-postradalite-v-bolonia-bylgarcheta-ostavat-v-bolnica.384321", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Три българчета, пострадали при вчерашната тежка катастрофа и последвал взрив на цистерна край италианския град Болоня, остават в болница. Две от тях са настанени в лечебни заведения в Болоня, а третото, което е пострадало по-тежко при инцидента, е транспортирано в Чезена. То има наранявания по долните крайници и лечението му ще продължи по-дълго.  Това каза пред Bulgaria ON AIR генералният ни консул в Милано Росен Руфев.\r\nПри трагедията, в която загинаха двама души, а над 50 бяха ранени пострадаха и седем българчета от групата от 20 единайсетокласнициа. Те отивали да си купят нещо от магазин наблизо, когато цистерната се взривява. Пострадали са от ударната вълна.\n\n\n\r\n                    \r\n                    \r\n\"Установихме, че те не са пътували, а са били в зоната на инцидента, а до магистралата в хотел, където са били настанени. При взрива са били в обедна почивка и са били в зоната на взрива. Поддържам връзка с техните учители\", допълни Руфев.\r\nТой заяви, че планира да посети болницата в Болоня, както и в Чезена, където е настанено най-пострадалото дете. \r\nУчениците са били на практически стаж в различни фирми.\n\r\nГенералното консулство засега не организира прибиране на децата, които не са в болница. Ако някое от тях поиска да се прибере, консулството ще съдейства.\n\r\nБългарските ученици от Силистра са в Болоня от 3 август и е предвидено стажът им да продължи до края на месеца, уточни Геновева Кондова от регионалния инспекторат по образование в Силистра. Те учат компютърна техника и технологии и практиката им е свързана с тяхната специалност. Учениците са пълнолетни. Били са в неподходящото време на неподходящото място, коментира Кондова.\n\r\nГенералното ни консулство е в постоянен контакт с местните полицейски власти и службата на гражданска защита, както и с болничните заведения, в които са настанени пострадалите ученици.  Мисията ни е в готовност да окаже и необходимото съдействие на място. Информирани са повечето родители на децата. \n\r\nПри експлозията и последвалия пожар се е срутила част от надлез. Множество хора са пострадали от отломки и парчета стъкло от счупени прозорци на съседни сгради. При инцидента е загинал шофьорът на цистерната, все още не е сигурно, че има и други жертви. Около 70 души бяха ранени.", "date": "2018.08.07", "title": "Три от пострадалите в Болоня българчета остават в болница"}
{"url": "https://www.dnes.bg/notifikacii/2018/08/07/amerikanskite-sankcii-sreshtu-iran-veche-sa-v-sila.384317", "text": "Влезе в сила решението на САЩ отново да наложи на Иран тежките икономически санкции, която бяха вдигнати след историческото споразумение за ядрената програма на Техеран от 2015 г., съобщиха Франс прес и ДПА. \n\r\nПрез май президентът на САЩ Доналд Тръмп обяви, че САЩ се оттеглят от сделката.\n\r\nПървата група санкции, засягащи финансовите трансакции, автомобилния сектор, търговската авиация и износа на килими и хранителни продукти, влезе в сила в полунощ източноамериканско време (7, 01 ч. българско). \n\r\nПрез ноември ще влязат в сила втора група санкции - срещу енергийния и банковия сектор на Иран.\n\r\nСАЩ заявиха, че водят по отношение на Техеран политика на \"максимален икономически натиск върху режима\" и настояват, че не искат да сменят режима, а да \"променят поведението му\". Вашингтон все повече се фокусира върху регионалната роля на Техеран в Близкия изток, макар че този аспект не е предмет на ядрената сделка. Няма доказателства, че Иран не я спазва, отбелязва ДПА, цитирана от БТА.\r\n ", "date": "2018.08.07", "title": "Американските санкции срещу Иран вече са в сила"}
{"url": "https://www.dnes.bg/obshtestvo/2018/08/07/grobovete-na-imeniti-bylgari-obrasli-i-porugani.384325", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСамо преди ден Александра Сърчаджиева изрази своето възмущение от поругаването на гроба на нейната майка - актрисата Пепа Николва. Преди седмици същото се случи и с гроба на Стефан Стамболов. \n\r\nДоколко поругаването на гробове на именити артисти и интелектуалци е въпрос на вандализъм и липса на морал в обществото ни или е по-скоро държавна отговорност? В \"България сутрин\" коментира направилата собствено разследване журналистка Даниела Горчева.\n\r\n\"Народ и властимащи са оставили на произвола на съдбата гробищните паркове. Обиколила съм гробищата в цял свят, те много често са туристическа атракция - както в Истанбул, така и в Париж и в Букурещ. В Белгия, Холандия и Германия те са изключително добре поддържани\", каза с огорчение Даниела Горчева в студиото на .\r\n                    \r\n                    \r\nТя добави, че до 44-та година не е бил наблюдаван подобен вандализъм. По думите й комунистическата власт не е искала да има памет, а гробищата са именно място, което разказва историята на България. \n\r\n\"Гробищните власти са длъжни да поддържат алеите. Роднините имат задължение само за поддържането на гроба, а алеите са обрасли в бурени\", изказа наблюденията си Горчева и разказа за състоянието на гроба на Стоян Михайловски, Петко Славейков и Пенчо Славейков, чиито паметници са обрасли в бурени с полуразрушени надгробни плочи. \n\r\n\"Отговорността е на държавата, управляващите са българи, не цигани. Разрухата, която се вижда в централни гробища е обхванала цялата държава. Българската държавност бе унищожавана през тези 45 години. Тогава имаше тенденция да се заличава паметта на обществото, но сега вече минаха 28 години\", каза още Горчева.\n\r\nТя акцентира също на необходимостта от натиск върху управляващите, които според нея трябва да бъдат преследвани с въпроси за управлението на държавната собственост.", "date": "2018.08.07", "title": "Гробовете на именити българи – обрасли и поругани"}
{"url": "https://www.dnes.bg/index/2018/08/07/receptata-dnes-supa-ot-tikva-za-multikukyr.384322", "text": " :\r\n850 г тиквено пюре\r\n1 супена лъжица паста червено къри\r\n350 мл кокосово мляко\r\n4 чаши пилешки или зеленчуков бульон\r\n2 стръка пресен лук за гарниране, нарязан\r\n \r\n:\r\n \r\nСварете тиквата и я пюрирайте. Можете да използвате и готово пюре от тиква. Излейте пюрето в купата на мултикукъра. Добавете пастата къри, кокосовото мляко, бульона. Покрийте и гответе на слаб огън за 5-6 часа или на по-силен за 3. Разбъркайте добре преди да сервирате. Гарнирайте със ситно нарязан пресен лук.\r\n\r\n", "date": "2018.08.07", "title": "Рецептата Dnes: Супа от тиква за мултикукър"}
{"url": "https://www.dnes.bg/pr/2018/08/07/jivot-za-pticite-unikalen-proekt-za-opazvaneto-im.384240", "text": "ЧЕЗ Разпределение България осъществява уникален проект за защита на живота на птиците. Дружеството разработва прототипи за безопасни стълбове. В специално интервю Виктор Станчев, главен оперативен директор на компанията, разказа повече за проекта.\r\n\r\n\"Живот за птиците\" е един изключително интересен проект, в който влагаме не само усилия и средства, но и доста емоции. Обявихме старта на проекта в края на миналата година и от началото на 2018 г. започнахме същинската работа по него. Той ще се реализира в рамките на 5 години. Това е един проект, който цели да създаде механизми за защита на птиците и да осигури възможности за безопасно гнездене. В природата се случва птиците да стават жертви при кацане върху електрически стълб или от директен сблъсък с проводници. Същевременно липсата на достатъчно естествени места за гнездене в някои райони в резултат на урбанизацията и изсичането на старите, високи и подходящи дървета, принуждава птиците да свиват гнездата си върху съоръженията от електроразпределителната мрежа. Те са недостъпни за хората и в същото време са стабилни, а това ги привлича. Тези места са и стратегически наблюдателници по време на лов, както и удобни места за почивка по време на дълъг полет. За да гарантираме безопасността на птиците, ние ще инсталираме 4000 предпазни и 3600 маркиращи съоръжения на рискови стълбове и ще монтираме 900 платформи за повдигане на щъркелови гнезда. Планираме да разработим, произведем и тестваме прототипи на безопасни за птиците стълбове. Със съдействието на Българско дружество за защита на птиците (БДЗП), които са партньор на ЧЕЗ Разпределение по проекта, дейностите ще се извършат в 19 специално защитени зони по Директива на птиците на ЕС, част от мрежата Натура 2000. БДЗП ще определи важните за птиците места и местообитанията им, което ще гарантира целенасоченото и ползотворно извършване на предвидените от нас дейности. Чрез осъществяване на планираните действия ние не само ще допринесем за опазване на живота на птиците, но и ще предпазим електроразпределителната мрежа от пожари, вследствие на запалване на гнезда или прекъсване на електрозахранването при досега на птиците с проводници. Така че тези дейности имат ефект и за хората. Повече информация за проекта може да се намери на сайта: lifebirds.eu.\r\r\nИзпълнението на този проект не е импулсивно решение. Ние от много години работим за съхраняване на биологичното разнообразие и това е естествено продължение на нашите усилия. В ЧЕЗ Разпределение е основан сектор „Екология“, който създава и развива добри практики, свързани с околната среда. С ентусиазма на хората от екипа, от стъпването на електроразпределителната компания на българския пазар, сме обезопасили 620 гнезда чрез монтиране на платформи, специално конструирани да предпазват птиците от токов удар, както и 520 стълба. До момента инвестициите ни за запазване на биологичното разнообразие възлизат на над 100 хил. лв. Така че като продължение на дългогодишните ни традиции по извършване на дейности за защита на птиците, ние решихме да кандидатстваме с проекта „Живот за птиците“ по програма LIFE на Европейския съюз, която предоставя финансиране за проекти за опазване на околната среда и природата. За наша радост предложението ни получи висока оценка на европейско ниво и спечелихме финансиране.\r\n\r\nПроектът с официалното име \"Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България\", (LIFE16/NAT/BG/000612) е с бюджет 2,65 млн. евро, като 1,83 млн. лв. от тях са европейско съфинансиране. Нашите инвестиции са в размер на 820 хил. евро.\r\n\r\nВярвам, че защитата на птиците и опазването на околната среда трябва да е цел на всяко електроразпределително дружество, но мисля, че по отношение на мащабите си нашият проект е уникален за България. Иначе ние черпим опит от други държави. Наскоро взехме участие в международен семинар за обмен на опит в обезопасяването на електрическата мрежа с цел опазване на птиците. На семинара бяха представени различни технически решения, реализирани по проекти с европейско финансиране. Участие в него взеха и представители от Латвия, Беларус, Португалия, Германия, Полша, както и от домакините – Литва. Ние представихме дългогодишната ни политика за опазване на биологичното разнообразие, както и настоящия проект, и имахме възможността да се запознаем с добрите практики на нашите колеги от чужбина.\r\n\r\nВ ход са теренните проучвания. Това е един от най-ключовите етапи в проекта, тъй като по време на него екипът на ЧЕЗ Разпределение и Българско дружество за защита на птиците ще получат допълнително информация за рисковите за птиците въздушни електропроводи в западната част на страната. През настоящия сезон проучванията са съсредоточени в няколко Натура 2000 зони, които са част от проекта – Свищовско-Беленска низина, комплекс Беленски острови, Никополско плато, Златията, Врачански Балкан и Кресна. Целта е полевите експерти да обходят ежемесечно рисковите съоръжения, които бяха предварително определени в специален анализ, изготвен от ГИС експерти на БДЗП и ЧЕЗ Разпределение България. Нашите екипи констатираха и първите жертви по време на проучването – черношипа ветрушка (керкенез), гарван, сойка и др. Проучването ще продължи 3 години, като зоните на конфликт между птиците и електропреносната мрежа ще бъдат обезопасявани поетапно. Вече проведохме и първата от поредица съвместни срещи с компетентните институции, с които обсъждаме възможностите за създаване на стандарт за безопасни за птиците стълбове. Работим с желание по този проект и се надяваме на положителни резултати. Да променим статистиката ще е истинската награда за нашите усилия и инвестиции. Но очакваме и други награди. Проектът получи номинация в годишното издание за 2018 г. на Европейските бизнес награди, категория \"Бизнес и биоразнообразие\". Европейската комисия ще възнагради компании от всякакъв мащаб, които са допринесли значително за устойчивото развитие. За нас дори номинацията е признание, но се надяваме да бъдем отличени и по време на церемонията по награждаването през ноември тази година. \r\n ", "date": "2018.08.07", "title": "\"Живот за птиците\" - уникален проект за опазването им"}
{"url": "https://www.dnes.bg/politika/2018/08/07/doncheva-za-sreshtite-mejdu-ochite-i-benchev-vsichki-sa-zameseni.384326", "text": "Мнозина се вълнуват от хитовия летен сериал \"Митьо Очите, Бенчо Бенчев и техните политически приятели\". След като прекара ден в ареста, общинският съветник от квотата на БСП, известен с друг скандал за един Ролс-Ройс, прокара своята версия за случилото се.\n\r\nВеднъж той се оказа далечен познат с Димитър Желязков-Очите, веднъж се оказа, че милосърдно осигурил превоз на несебърския бос, защото бил болен, а за финал се оказа, че срещата му с Митьо Очите в Истанбул била случайна.\n\n\n\n\n\r\n\"Всички политически партии са оплетени в тези казуси. Най-вече ГЕРБ. Те имат възможности да нанасят на своите политически противници удари, които да не могат да върнат. ГЕРБ имат най-големи възможности да реализират властта. Щетата за БСП и ДПС е очевидна и смятам, че е умишлено нанесена от ГЕРБ. Някой е казал на Митьо Очите да напусне страната. Той е изваден навън, за да хванат другите двама - Бенчо Бенчев и Несрин Узун. Близки до Очите в Националната сигурност са го информирали\", заяви Татяна Дончева пред .\r\n                    \r\n                    \r\nТя опита да разсее част от неяснотата около казуса Бенчев-Очите като изтъкна, че Митьо Очите няма какво да прави като консултант на охранителната фирма на Бенчо Бенчев. \"Желязков не може да има фирма, тъй като има присъда. Очите не е известен като експерт по сигурността. Какво ли прави там?\", добави Дончева.\n\r\nОрганите на реда обявиха, че следва разширяване на разследването по казуса, но според госта в студиото това би довело до разводняване.\n\r\n\"В момента в парламента всички са представители на една политическа сила – БКП. Различни нейни кланове и крила. Тези хора не се самоизбират. Българският народ има опрощаващо отношение. Той е сеирджия. Къде са по време на изборите тези, които плюват управниците? Българите гласуват за победителя, а не за тези, които ще отговорят на изискванията им\", поясни политикът в \"България сутрин\".\n\r\n\"Българският политически живот трябва да позволява на хората с идеи, но не с много пари, да могат да се включват в системата. Когато политиката се определя от парите, всяка политическа партия ще има нужда от някой Бенчо. Така се взимат медии, социолози и бизнесмени. Ако искаме нормална политическа система, то значително трябва да са намалят парите от предизборните кампании, които отиват за медии. Около 95% от разходите отиват за медии. Всеки трябва да има право и възможност да се състезава\", категорична бе Татяна Дончева.\n\r\nДепутатът от ГЕРБ Тома Биков подчерта, че връзките на политически фигури с престъпници са притеснителни. Той цитира общинския съветник от БСП Чанко Мирчев, който твърди, че задържаният заедно с Митьо Очите Бенчо Бенчев е финансирал партията с големи суми.\n\r\n\"БСП отрече да има такова нещо в отчетите на партията. Подобен подход се определя като \"черна каса\". Предстои да се види по какъв начин БСП управлява финансите си. Това е изключително опасен подход на финансиране на кампании. Когато просто някой плаща, а ти дори да не си наясно, това е проблематично, защото става въпрос за влияние\", коментира Биков пред репортер на Bulgaria ON AIR.\n\r\nПо думите му арестът на Бенчев и Желязков показва колко тънка може да бъде границата между тежката криминална престъпност, политиката и бизнеса.\n\r\n\"Има ли пари от наркотици във финансирането на политически партии?\", попита депутатът от ГЕРБ, уточнявайки, че не хвърля обвинения, а само задава въпроси.\n\r\n\"Хора като Митьо Очите са под постоянно наблюдение от органите на реда. Трудно се събират доказателства за такива хора, защото си разпределят парите в легални бизнеси. Такива акции трябва да продължат\", коментира Биков.\n\r\nТой настоя, че кампаниите на ГЕРБ се финансират единствено от държавната субсидия.\r\n ", "date": "2018.08.07", "title": "Дончева за срещите между Очите и Бенчев: Всички са замесени!"}
{"url": "https://www.dnes.bg/notifikacii/2018/08/07/19-godishen-shofior-se-zabi-v-dyrvo-ubi-dve-deca.384327", "text": "Тежка катастрофа е станала снощи около 21, 30 ч.  в местността \"Крушките\" на стария път от Варна до Бургас. \r\n19-годишен шофьор е загубил контрола над управлението, автомобилът е излязъл от пътя и се е ударил в дърветата, след което се е преобърнал напречно на пътя.\r\nНа място за загинали непълнолетни момче и момиче. \r\nТежко е пострадало още едно момиче, което е в болница със съчетана травма и с опасност за живота. \r\nШофьорът е получил комоцио и травма на глава, настанен е за наблюдение в МБАЛ \"Св. Анна\".", "date": "2018.08.07", "title": "19-годишен шофьор се заби в дърво, уби две деца "}
{"url": "https://www.dnes.bg/muzika-interviews/2018/08/07/rainhard-griis-obicham-bylgariia-i-iskam-da-jiveia-tuk.384330", "text": "\n\r\nМузикантът Райнхард Грийс се влюбил в България през 2015 г. и оттогава насам посещава страната ни през четири месеца. Противно на много българи, твърди, че още с пристигането на летището изпитва въодушевление от това, че е у нас. \"Харесвам чудесните хора, гостоприемството, виното и българските градове\", обяснява с нескрит възторг пианистът на \"Джазбоунс\". \n\r\nГерманската формация гостува за втори път на джаз феста в Банско, а концертът им на площада се превърна в истински купон от мелодиите на старите блусари от американския юг, замесени с нови и по-модерни стилове блус, и малко от добрия стар пънк.\n\r\nВ историята на Райнхард Грийс няма нищо скандално и жълто, но затова пък е зареждаща и много позитивна – като самия него. Единствено за Dnes.bg пианистът отговаря на въпросите на Даниел Димитров.\r\n                    \r\n                    \r\n\r\n\n\r\nМисля, че беше през 2012 г. Бях на Черно море, в Созопол, като турист. А преди три години дойдох за първи път на джаз феста в Банско. Тогава имах възможност да опозная по-добре хората. Впечатлен съм от гостоприемството на българите... И след това срещнах едно българско момиче, и нещата станаха съвсем сериозни. Тя също ми показва България по най-добрия начин. Нормално е туристите като мен да познават само Черноморието, но когато имаш свой вътрешен човек, откриваш непознатите красота на страната.\n\r\n\n\r\nДа, така е. Още с пристигането на летището, чувствам въодушевление от това, че съм в България.\n\r\nБанско, Пловдив, София, Хисаря. Покрай Пловдив заобичах българското червено вино.\n\r\n\n\r\nТрудно ми е да кажа. Мисля, че България е чиста държава, включително и София.  \n\r\n\n\r\nНе, не се занимава с музика, но говори много добре немски.\n\r\n\n\r\nЖивея в Брюген, градче близо до Дюселдорф. Там съм преподавател в едно средно училище. Иначе участвам в различни групи в Германия и Белгия, и пътувам много с тях.\n\r\n\n\r\nНивото на джаз музиката в Германия е много високо, но ако аз искам да слушам джаз, трябва да пътувам 50 км до Дюселдорф, където има джаз клубове. Много по-достъпно е да чуеш на живо популярна и народна музика. Виждам, че същото е и в България. У нас вече почти никой не слуша традиционната германска музика.\n\r\nДа! Много добри са – и тези, които свирят традиционен, и другите, които свирят модерен джаз. На джем сешъните след концертите се случват невероятни неща и там виждаш кой е наистина добър. Впечатлен съм от изпълненията на биг бенд \"Благоевград\". Мисля, че българите влагат много душа и сърце в музиката, и това си личи.\n\r\n\n\r\nДа. Вече се поинтересувах и сега търся жилище тук!\r\n", "date": "2018.08.07", "title": "Райнхард Грийс: Обичам България и искам да живея тук!"}
{"url": "https://www.dnes.bg/top-novini/2018/08/07/benchev-za-ochite-kato-govoria-s-prestypnik-stavam-li-prestypnik.384329", "text": "Бургаският общинар от БСП Бенчо Бенчев отново се разграничи от Митьо Очите и обяви, че нямат общ бизнес, а са просто познати. Той обясни и че за него няма значение дали някой е престъпник и не мисли, че става престъпник, ако говори с такъв. Общинарят обясни и че явно повече няма да работи с БСП, но няма да плаче заради това.\r\nБенчев бе един от арестуваните заедно с Димитър Желязков в истанбулски хотел преди дни. Акцията бе проведена след като Очите бе обявен за издирване с червена бюлетина от Интерпол. Заедно с Бенчев бе арестуван и бившият депутат от ДПС Несрин Узун. Прокуратурата вчера обяви, че стаите в хотела са били на името на Бенчев, а резервациите са били направени от Узрун. \n\n\n\rДвамата политици вчера бяха освободени от ареста без да им се предяви обвинение. Днес Бенчев обясни, че с Желязков се занимават с различни неща.\r\n\"Познавам го, не мога да кажа, че не се познавам с него, поздравяваме се. Държавата го е обявила за някакъв престъпник, за мен няма никакво значение – уважаваш ли ме, и аз те уважавам. Когато говоря с един престъпник, не значи, че и аз съм престъпник. Това престъпление ли е? Ако говоря с един доктор ще стана ли хирург, няма да стана, нали? Защо трябва да делим хората на прокажени и на нормални хора?\", коментира Бенчев пред bTV.\r\nОбщинарят коментира и това, че има дял в охранителната фирма на Митьо Очите.\r\n\"Димитър Желязков не работи сега там. Работеше преди да стане престрелката… Не Димитър Желязков, а тази фирма охраняваше моите обекти тогава и аз давах някакви пари. Като бизнесмен реших, че ако стана собственик, не само, че няма да давам пари, ами и ще печеля. Това е основанието\", обясни Бенчев.\r\nТой е категоричен и че не е укривал Димитър Желязков. Помогнал му с превоз до Истанбул, където Очите искал да се лекува.\r\n\"Аз съм постъпил като човек, не мога да откажа на един болен да го превозя донякъде, разбирате ли? Не знаех, че го издирва Интерпол Ако знаех, никога нямаше да го взема, макар че беше в болно състояние\".\r\nБенчев нарече \"някаква случайност“ това, че с Очите са се озовали в един хотел в Истанбул.\r\n\"Аз също се изненадах как станаха тези неща… При ареста на Димитър Желязков аз не бях там, пристигнах по–късно и даже питах: Какво става тук?, понеже виждам, че е със свински опашки на ръцете. Те взеха, че се обърнаха и арестуваха и мен“, обясни политикът.\r\nТой е категоричен, че не е укривал Желязков.\r\n\"Хотелът не е мой да го укривам, разбирате ли? Говори се, че регистрацията била моя. Регистрацията я направи колегата Несрин Узун на мое име, даже се обади и каза: \"Запазих ти стаи на твое име\"“, разказа Бенчев.\r\nТой коментира и решението на БСП да се разграничи от него.\r\n\"Явно с БСП няма да работя повече! Няма много да плача, имам къде с кого да работя, имам с кого да реализирам идеите си, но времето ще покаже кой какъв е!\"", "date": "2018.08.07", "title": "Бенчев за Очите: Като говоря с престъпник, ставам ли престъпник?"}
{"url": "https://www.dnes.bg/obshtestvo/2018/08/07/ikonomisti-injeneri-gotvachi-oshte-li-gi-tyrsi-biznesyt.384275", "text": "Агенцията по заетостта организира ново проучване за потребностите на бизнеса от кадри. Първото пилотно допитване от началото на годината показа, че работодателите имат нужда от икономисти, инженери, машинни оператори, продавачи, готвачи. Тези кадри ще са нужни на компаниите в средносрочен план – през следващите 6 месеца и в дългосрочен план – след 3-5 години, показаха данните тогава.\r\nВ допитването от началото на годината се включиха на доброволен принцип 5012 различни по вид, икономическа дейност и големина фирми и организации от публичния, частния и неправителствения сектор, припомниха от Агенцията по заетостта.\n\n\n\r\r\n                    \r\n                    Сега от институцията съобщиха, че организират второ допитване. До 17 септември 2018 г. работодателите отново могат директно в on-line анкетен формуляр да опишат обхвата, професиите, компетенциите, знанията и уменията на търсените от тях кадри.\r\nОт Агенцията ще проведат целенасочено анкетиране сред статистическа извадка работодатели с различни характеристики за териториален обхват, икономическа дейност, големина и вид на предприятието и др.\r\nЦелта е да се получи информация за търсените от бизнеса през следващите 12 месеца професии, компетентности и умения на работната сила.\r\nРаботодателите могат да посочат и очакванията си за необходимите след 3 години кадри, професионални направления или области на висшето и средното образование.\r\nАгенцията по заетостта очаква представителите на бизнеса да се включат активно в проучването, за да се събере полезна информация за трудовия пазар и насоки за развитието на работната сила.\r\nАнкетният формуляр може да се намери и попълни на сайта на Агенцията по заетостта, в рубриката \"Проучване за потребностите от работа сила\". \r\n ", "date": "2018.08.07", "title": "Икономисти, инженери, готвачи... Още ли ги търси бизнесът?"}
{"url": "https://www.dnes.bg/cars/2018/08/07/ikonomisti-s-ideia-karash-poveche-v-trafik-plashtash-po-visok-danyk.384278", "text": "Всеки собственик на автомобила да плаща данък в зависимост от времето, което е прекарал на пътя. Такова предложение правят американски и германски експерти, като според тях това ще доведе от намаляване на задръстванията в градовете и ще подобри екологичната обстановка.\r\nАвторите на проекта са пресметнали, че годишно задръстванията в САЩ, Германия и Великобритания носят общи загуби от 461 млрд. долара.\r\nУчените са на мнение, че този проблем няма да бъде решен със строителство на нови пътища или с интелектуални системи за навигация, а с внедряването на нова система за данъци на превозните средства.\r\nВ случая ще бъде използван динамичен модел на ценообразуване. Експертите са на мнение, че за реализация на идеята им не е нужно допълнително оборудване, тъй като ще се разчита на вече същетвуващи навигационни системи. Едиствено към тях ще трябва да се добави информация в реално време за стойността на пътуване през един или друг пътен участък, в зависимост от това колко е натоварен той.\r\n                    \r\n                    \r\nНапример, шофьор, който се прибира у дома след работа, има два възможни маршрута пред себе си, но единият от тях е по-натоварен. Ако той все пак избере да остане в задръстването, съответно ще плаща повече. Така системата ще увеличи пропускателната способност на пътищата, като регулира трафиса, а икономисаните от задръствания пари ще бъдат инвестирани в инфраструктура, а също така и в намаляване на данъка на петролните продукти.\r\n", "date": "2018.08.07", "title": "Икономисти с идея: Караш повече в трафик, плащаш по-висок данък!"}
{"url": "https://www.dnes.bg/notifikacii/2018/08/07/turciia-pusna-video-s-predavaneto-na-benchev-i-uzun.384309", "text": "\r\nТурски сайт пусна видео, на което се вижда как турските власти предават арестуваните заедно с Митьо Очите в Истанбул българи на нашата гранична полиция. То е заснето на граничния пункт \"Капитан Андреево\", съобщава bTV.\n\n\n\n\r\nНа кадрите се вижда общинският съветник Бенчо Бенчев, облечен с бяла блуза. Бившият депутат от ДПС Несрин Узун е облечен в тъмно сиво.\r\nСред задържаната група е имало и две жени.", "date": "2018.08.07", "title": "Турция пусна видео с предаването на Бенчев и Узун"}
{"url": "https://www.dnes.bg/obshtestvo/2018/08/07/masovi-svatbi-na-08-08-2018-no-datata-krie-riskove.384310", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази сряда ще има бум на сватбите у нас. Причината е, че младоженците избраха да се подпишат на символичната дата 8-ми, 8-ми, 2018 година, съобщава . Само в София ритуалните зали ще посрещнат 46 двойки. Празни дати в страната също няма. \n\r\nСледващата желана дата също е скоро - 18-и август 2018 година. Нумеролозите обаче предупреждават - избирането точно на тези съчетания от числа крие рискове.\n\r\nСпоред китайската нумерология числото 8 е цифрата на парите и изобилието. Дотук добре, обясняват нумеролозите, но поясняват – ние не сме в Китай. Тук, в България, числата, наредени по този начин носят друга символика, а според нея женитба на 8.08.2018 не само е нежелателна, но може да донесе и лошо начало на брака. \r\n                    \r\n                    \r\nНумеролозите обясняват, че късмета ще съпровожда много повече тези, избрали да се венчаят през октомври - според съчетанието на числата той бил подходящ месец за България, включително за сключване на брак.", "date": "2018.08.07", "title": "Масови сватби на 08.08.2018, но датата крие рискове"}
{"url": "https://www.dnes.bg/cars/2018/08/07/servitiori-i-recepcionisti-agenti-na-paiacite-po-moreto.384311", "text": "За вдигането на коли по морето е изградена стройна организация, като сред съгледвачите има рецепционисти, сервитьори от улични заведения и продавачи в магазини в централните зони в Бургас, Варна и Слънчев бряг.\n\r\nТе дебнат неправилно паркирали коли и съобщават на централата, за да изпратят екип да ги вдигне до наказателния паркинг, съобщава \"Монитор\".\r\n \r\nТака те успяват да приберат солените такси от туристите всяко лято. \n\r\nНай-скъп е паякът във Варна - 75 лева, в Бургас струва 62,40 лева, в Слънчев бряг и Созопол вземат по 50 лева, а в Несебър е най-евтино – само 36 лева за репатриране, показа проверка на вестника.\n\r\nВ разгара на сезона безплатно паркиране в морските курорти е мисия невъзможна. Паяците сноват денонощно край морето и отнасят нарушителите.\r\n                    \r\n                    \r\n\"Като хищници са. Имаш чувството, че карат след теб и само да сбъркаш и оставиш колата за 5 минути без надзор, вече е вдигната. От хотелите и от капанчетата също много често се обаждат на паяка и той идва моментално\", разказва служител в Слънчев бряг.\n\r\nВ Бургас и Варна цената на паяка е според отдалечеността на зоната от паркинга за репатриране и варира от между 43,20 и 62,40 лева за Бургас и 55 и 75 лева в морската столица.\n\r\nВ Слънчев бряг действат с пълна сила и скобите, чието сваляне струва 25 лева. Двойно по-скъпо излиза репатрирането до наказателен паркинг - 50 лв., допълнително се начисляват и по 3 лева на час за времето, през което возилото е престояло в наказателния паркинг.\r\n ", "date": "2018.08.07", "title": "Сервитьори и рецепционисти – агенти на паяците по морето"}
{"url": "https://www.dnes.bg/zvezdi/2018/08/07/charliiz-teron-na-43-iujnoafrikanskoto-biju.384224", "text": "\n\r\nНа днешния 7 август рожден ден празнува популярната южноафриканска актриса Чарлийз Терон. Родена през 1975 година в Бенони, Южна Африка, красавицата участва в редица филми, най-популярните от които са \"Адвокат на дявола\", \"Чудовище“, \"Животът и смъртта на Питър Селърс\", \"Северна страна\", \"Младите възрастни\" и други.\n\r\nИма награда \"Оскар\" за най-добра женска роля през 2004 година за филма „Чудовище“. За същия филм печели и награда \"Златен глобус\".\n\r\nОсвен като актриса, Чарлийз Терон е позната още и като продуцент и модел.\n\r\n\r\n                    \r\n                    \r\nТя има френски, германски и холандски корени.\n\r\nБаща й е бил алкохолик и често е нападал майка й. При поредния скандал през юни 1991 година, майката на Чарлийз застрелва своя съпруг при самозащита.\n\r\nКато малка е влюбена в балета и тренира няколко години. Тежка травма в коляното обаче я спира за танците.\n\r\nНа 16 години започва да работи като модел.\n\r\nПрез май 1999 списанието \"Плейбой\" публикува нейни голи снимки от ранната ѝ кариера на фотомодел.\n\r\nПрез 2006 година получава номинация за Оскар за най-добра женска роля във филма \"Северна страна\".\n\r\nПрез 2007 година тя получава американско гражданство.\n\r\nАктрисата има 2 осиновени деца. Едното е момиченце и се казва Оугъст. Тя има още едно дете – момченце на име Джексън, също осиновено.\r\n ", "date": "2018.08.07", "title": "Чарлийз Терон на 43: Южноафриканското бижу"}
{"url": "https://www.dnes.bg/stranata/2018/08/07/kuchetata-na-razhodka-samo-s-pampers-zadyljitelno.384328", "text": "Управител на общинско предприятие в Пловдив предлага кучетата в града да се извеждат на публични места задължително с памперси. \n Идеята му обаче се стори ексцентрична и разбуни духовете в града под тепетата. \n\r\nСтоян Алексиев, управител на \"Паркове и градини\" в Пловдив обаче смята, че това ще е добре за хигиената. \n\r\n\"Когато стопаните на кучета ходят на обществени места като паркове и градини, е забранено за кучета, но те преминават. Нека да са с памперси кучетата, за да няма да има зацапвания, няма да има замърсявания\", аргументира се той пред bTV. \n\r\nКато друг мотив Алексиев посочи инцидентът, предизвикан от облекчаващо се куче, и завършил със стрелба в подлез в София.\r\n \r\n\"Аз не мога да предсказвам бъдещето. Но, ако кучето беше с памперс, може би нямаше да се случи този трагичен инцидент\", смята Алексиев.\r\n                    \r\n                    \r\nСобствениците на кучета не приемат с ентусиазъм предложението да разхождат любимците си, увити в памперси: \"Абсурдно е“, \"Как ще му сложа памперс“, \"Тоя на \"Паркове и градини“ да си сложи памперси и да дойде да ни даде пример“.\n\r\nГражданите , които търсят прохлада в пловдивските паркове, обаче одобряват предложението: \" Изхождат се и не им събират изпражненията, поне това да правят“, \"Някой ги разхожда на каишка, но други ги пускат и кучетата правят мръсотия на всяка крачка“.  \n\r\nУправителя на \"Паркове и градини\"  има намерение да подложи идеята на публично обсъждане.", "date": "2018.08.07", "title": "Кучетата на разходка само с памперс. Задължително!"}
{"url": "https://www.dnes.bg/stranata/2018/08/07/iastrebino-ostana-bez-cyrkva-hramyt-v-seloto-se-rushi.384298", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Село Ястребино. Разположено на метри от главния път София – Варна. Едно село, до преди 30-тина години познато и чуто от млади и стари, гордеещо се с историята си, която е разказвана на поколенията. \n\r\nДнес местните имат голяма мъка по църквата, предава . Селският храм отдавна се руши, Храм, в който те са се венчали и кръщавали децата си, а сега  няма къде една свещ да запалят.\r\nПърво е изчезнала камбаната, която с волски каруци е била докарана чак от Румъния, нейният звън е огласял цялата околия, от близки села хората са разбирали, че в това село има венчавка или смърт.  След изчезването й,  в селото настъпва тежка и страшна тишина, хората не могат да разберат делник ли е, празник ли е. Дворът на селския храм запустява, пътеката към него обрасла с трева, самият той остава празен.\r\n                    \r\n                    \r\nНякога известното село, започва бавно, но сигурно да се топи. Остават само старците и разказите им за чудната каменна черква.", "date": "2018.08.07", "title": " Ястребино остана без църква. Храмът в селото се руши"}
{"url": "https://www.dnes.bg/balkani/2018/08/07/trus-v-rumyniia-grajdanski-protest-biagashti-politici.384331", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолитическо земетресение в Румъния - политици, които бягат в Коста Рика и Мадагаскар, както и такива, които свалят регистрационни номера, защото били срещу управляващата партия. На 10-и август в Румъния ще се състои протест срещу пипалата на корупцията.\n\r\nНа какво се дължи обстановката в северната ни съседка коментира за  румънският журналист Алекс Недеа.\n\r\n\"Властите в Румъния осигуряват повече зрелища, отколкото хляб. Правят безплатно представление на гърба на беднотията на хората\", каза Недеа за \"България сутрин\".\n\r\r\n                    \r\n                    Той добави, че не вярва в системи, ръководени от един човек и че борбата срещу корупцията е създадена от много млади и амбициозни прокурори, а не само от един.\n\r\n\"Румънският народ обича да има враг, срещу който да се бори. Когато имаме образ на врага, е много лесно да се обединим и разрушим една система - така беше с Чаушеску. Опитахме се да променим много неща на улицата и успяхме, но напоследък политическата класа е имунизирана срещу вълните на недоволство\", отбеляза журналистът.\n\r\nТой припомни, че избирането на Клаус Йоханис е изненадало целия свят, като тогава много румънци са отишли до урните, за да гласуват.\n\r\n\"Политическата класа трябва да се страхува от затишието и привидното спокойствие\", предупреди Алекс Недеа.\r\n\r\n ", "date": "2018.08.07", "title": "Трус в Румъния - граждански протест, бягащи политици"}
{"url": "https://www.dnes.bg/sofia/2018/08/07/vijte-kyde-spirat-vodata-v-sofiia-na-8-avgust.384342", "text": "На 08 август 2018 г. (сряда) във връзка с подмяна на сградно водопроводно отклонение на ул. „Янко Велинов“, с. Лозен се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Св. Св. Кирил и Методий“, ул. „Азмаците“, ул. „Невен“, ул. „Шишивар“, ул. „Черковна“, ул. „Самоковски път“, ул. „Ридо“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий “ ъгъла с ул. „Горник“.\r\n                    \r\n                    \r\nНа 08 август 2018 г. (сряда), във връзка с подмяна на сградно водопроводно отклонение на бул. „Братя Бъкстон“, жк. „Бъкстон“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Казбек“ от бул. „Братя Бъкстон“ до ул. „Ген. Стефан Тошев“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Братя Бъкстон“ ъгъла с ул. „Казбек“.\n\r\nНа 08 август 2018 г. (сряда), във връзка с подмяна на сградно водопроводно отклонение на ул. „Момина клисура“, жк. „Сухата река“ , се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nпо ул. „Момина клисура“ от ул. „Вършец“ до ул. „Витиня“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Момина клисура “ ъгъла с ул. „Вършец“.\n\r\nНа 08 август 2018 г. (сряда), във връзка с изграждане на сградно водопроводно отклонение на ул. „Българска морава“, жк. „Зона Б-5“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Българска морава“ от бул. „Тодор Александров“ до бул. „Александър Стамболийски“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров “ ъгъла с ул. „Българска морава“.\n\r\nНа 08 август 2018 г. (сряда), във връзка с пресвързване на уличен водопровод на ул. „Едуард Генов“, жк. „Малинова долина“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nбул. „Симеоновско шосе“ №89В,№91А, №91, №89А.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Едуард Генов“.\n\r\nНа 08 август 2018 г. (сряда), във връзка с подмяна на водомерен възел на ул. 742, кв. „Горна баня“ , се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nпо ул. „Люлински поток“ от ул. „Войнишко въстание“ до ул. „742“ \r\nпо ул. „742“ от ул. „Люлински поток“ до ул. „Маджарица“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлински поток“ ъгъла с ул. 742.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.08.07", "title": "Вижте къде спират водата в София на 8 август "}
{"url": "https://www.dnes.bg/zvezdi/2018/08/07/gloriia-otriaza-vip-brother-zavyrshva-avtobiografiia.384334", "text": "Фолкпевицата Глория парира плъзналите слухове, че с дъщеря й Симона ще влизат във VIP Brother. Дори се спекулираше, че двете ще приберат над 150 хиляди лева хонорар, . Самата тя обаче заяви, че няма никакво намерение да участва в риалитито, независимо, че през последните години продуцентите непрекъснато я канят.\n\r\n\"Не влизам във VIP Brother! Моля, не разпространявайте невярна информация! Всяка година, от 6 години насам, получавам покани от продуцентите на предаването и всеки път отказвам, защото не разбирам подобен род формати! След като откажа, чета ужасни неща за себе си. Ако е реалити, свързано с музика и танци, с удоволствие бих участвала! Уважавайте решението и личното ми пространство!\", написа изпълнителката в социалните мрежи.\r\n                    \r\n                    \r\nГлория открехна завесата, че нейните почитатели скоро ще могат да държат в ръцете си нейна автобиографична книга.\r\n\r\n ", "date": "2018.08.07", "title": "Глория отряза VIP Brother, завършва автобиография"}
{"url": "https://www.dnes.bg/temida/2018/08/07/stres-v-zatvora-pandizchiia-iska-2-bona-obezshtetenie.384337", "text": "Затворник в Ловешкия затвор поиска 2 000 лева обезщетение заради стрес, тормоз и безсъние, предизвикани от дървеници зад решетките.\r\nВ исковата си молба пандизчията разказва, че на 28 декември 2017 година подал сигнал до надзорно-охранителен състав на затвора, че в стаята му има дървеници. Мъжът показал, че е нахапан по тялото, а клепачът на едното му око бил подут. Това го лишавало от пълноценнно зрение. \n\n\r\nВъпреки сигнала, действия не били предприети. Затова в първия работен ден на 2018 година мъжът подал затворникът подал жалба до шефа на затвора.\r\nВ исковата молба на задържания се твърди, че едва на 5.01.2018 г. завивките и дюшекът били изпарени, но дървениците не били унищожени, поради което и към 24.01.2018 г. продължава да търпи неимуществени вреди, изразяващи се в стрес, психически и физически дискомфорт, безсъние, изтезание и мъчение, вследствие на бездействието на администрацията, съобщи \"Дарик\".\r\r\n                    \r\n                    Административният съд в Габрово обаче отхвърли иска на затворника.\r\nРешението подлежи на оспорване с касационна жалба и касационен протест пред Върховен административен съд на Република България в четиринадесетдневен срок от съобщаването му на страните.\n\r\n ", "date": "2018.08.07", "title": "Стрес в затвора! Пандизчия иска 2 бона обезщетение..."}
{"url": "https://www.dnes.bg/stranata/2018/08/07/myrsha-mirizma-ostanki-ot-jivotni-do-studena.384332", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Останки от загробени животни притесняват жителите на пернишкото село Студена. Областният управител на Перник Ирена Соколова ще сезира полицията за намерените останки в района на една от кариерите близо до Студена. \n\r\nТази сутрин беше взета и проба от питейната вода, за да се разбере дали има замърсяване. Мястото, на което са били загробени животните, е в близост до вододайната зона на селото.\n\r\nПреди десетина дни кметът на Студена получава сигнал по телефона, че в района на кариерите до селото са докарани и загробени умрели животни. Той веднага съобщава за това на местния ветеринарен лекар и информира общинския кмет в Перник и областния управител, съобщава \r\n                    \r\n                    \r\nВ доклада на Районната здравна инспекция е написано, че в района на село Студена е констатирана остра миризма на мърша с наличие на парчета кости, козина и кожи от животни, но в не голям обем. На около половин километър от мястото пък се намира вододайната зона на селото. \n\r\nЗагробените животни обаче са тема, по която всички в селото говорят. Някои от хората дори са ходили да видят с очите си дали това е вярно. А що се отнася до случая със загробените животни, тепърва ще се изяснява какви са, колко са, кой ги е заровил в кариерата и защо.\r\n ", "date": "2018.08.07", "title": "Мърша, миризма – останки от животни до Студена"}
{"url": "https://www.dnes.bg/usa/2018/08/07/gorskiiat-pojar-v-kaliforniia-nai-golemiiat-v-istoriiata-na-shtata.384319", "text": "Горският пожар в Мендосино, Северна Калифорния, разгарян от сухата растителност и топлото и ветровито време, вчера стана най-големият в историята на щата, съобщиха Асошиейтед прес и Ройтерс.\r\nПожарът, образувал се от две слели се огнища, е унищожил вече 114 800 хектара и продължава да се разраства, съобщиха местните власти.\n\n\r\nПламъците, бушуващи северно от Сан Франциско, унищожиха 75 къщи и принудиха хиляди жители да се евакуират.\r\nБлизо 3 900 огнеборци, включително екипи от Аризона, Вашингтон и Аляска се опитват да овладеят пожара, пише БТА.", "date": "2018.08.07", "title": "Горският пожар в Калифорния – най-големият в историята на щата"}
{"url": "https://www.dnes.bg/business/2018/08/07/sled-sankciite-sreshtu-iran-skok-v-cenata-na-petrola.384359", "text": "В последния месец цените на петрола отбелязаха лек спад, но има притеснения, че след днешния ден, когато влизат в сила санкциите срещу Иран, цената ще тръгне нагоре. Иран има 3,8 млн. барела дневен добив, който така или иначе се представя на пазара. Това ще внесе лек смут, най-вече при спекулантите. Там те очакват да има изкуствено повишение на цената. Това коментира Васко Начев, енергиен експерт, в ефира на\r\n„Аз не очаквам такова нещо за тези санкции, които ще влязат в сила през ноември, по една единствена причина – фючърсните сделки трябва да бъдат изпълнени и едва тогава да влязат в сила. Освен това търговците трябва да са наясно, че предстоят такива неща. Въпреки че още от миналия месец част от фючърсите намаляха драстично именно по тази причина конкретно за Иран, не трябва да очакваме драстично поскъпване. Другите фактори на пазара ще окажат влияние, защото има потенциал за компенсация,като доставки“.\r\r\n                    \r\n                    Експертът коментира още, че френската енергийна компания „Total” е съобщила, че след като не е успяла да издейства от САЩ изключването си от обхвата на санкциите, ще се откаже от ангажимента си за инвестициите в иранското газово находище Южен Парс. Същевременно от Иран са съобщили, че тя ще бъде заменена от американска компания. Начев поясни, че оборудването, което така или иначе „Total” е трябвало да ползва, е производство на американски компании.\r\n„На „Total” може много да им се иска да участват в Южен Парс, защото действително това е много голямо находище и всеки, който влезе там, ще има работа за следващите поне 30 години. Няма как да участват, при положение, че санкциите са толкова сериозни. „Total” има и сериозно присъствие в САЩ. Ако отидат в Иран, трябва да забравят за участието си в САЩ“.\r\nНачев поясни още, че дори тези начинания и намерения от европейска страна, че има контрасанкции и контрамерки, няма да окажат влияние за нефтения бранш, защото нещата там са много различни. Според него след като Европа е 89% внос на нефт и газ, няма как да указва влияние в тази насока.\r\nЕнергийният експерт коментира и открития транзитен газопровод към Турция.\r\nПо думите му е странно, че акцентът пада върху това, че трансбалканският газопровод няма да функционира през 2019 г., каквото е мнението на редица експерти, но той е убеден, че това няма да бъде точно така.\r\n„Наистина е много сериозно значението на тази отсечка. Освен, че с още почити 2 млрд. се увеличава капацитетът за пренос, това отваря възможност за реверсивната връзка, която чакаме вече от 2009 г. С тази връзка ще можем да направим реверсивна доставка на природен газ посока Турция - България, защото до сега беше възможно само обратното. Тя отваря и възможност за така наречените суапови сделки. От тук насетне, ако „Булгаргаз“ кърши пръсти и казва, че няма други възможности, хората трябва да знаят, че се отваря възможност и за такива сделки“. \r\n", "date": "2018.08.07", "title": "След санкциите срещу Иран – скок в цената на петрола "}
{"url": "https://www.dnes.bg/crime/2018/08/07/motorist-v-koma-izgubil-kontrol-na-honda-ta-si.384339", "text": "Мотоциклетист е в кома, след като се е движил с несъобразена скорост в района  на Каварна, съобщават от областната дирекция на МВР.\r\nПътното произшествие е възникнало около 00:30 часа днес. 36-годишен водач на \"Хонда\" е изгубил контрол  над управлението и се е преобърнал.\r\nМъжът е настанен в реанимацията на  болницата в Добрич в критично състояние - с черепно-мозъчна травма.  Досъдебно производство разследва катастрофата.", "date": "2018.08.07", "title": "Моторист в кома, изгубил контрол на \"Хонда\"-та си"}
{"url": "https://www.dnes.bg/knigi/2018/08/07/rene-karabash-s-debiuten-roman-za-albanskite-kletveni-devici.384373", "text": "Рене Карабаш представи своя дебютен роман \"Остайница\", издание на ИК \"Жанет 45\", на малкия плаж в Лозенец. Младата писателка, актриса и режисьор се включи с литературно четене като част от програмата на фестивала \"Арт поток\" 2018.\n\r\nПремиерата се състоя в плажния бар \"Налей\" на хип-хоп звездата Венци Венц. Гостите на събитието край морския бряг посрещнаха с аплодисменти Рене, която пристигна с лодка и даде старт на литературното четене.\n\r\nТалантливата писателка, заедно с Венци Венц и още техни приятели прочетоха няколко от най-внушителните откъси от книгата на фона на жива музика, свещи и хубаво вино. По време на литературната вечер бяха прожектирани и промо видеа към романа с участието на актрисите Светлана Янчева и Теодора Духовникова.\r\n                    \r\n                    \r\nРоманът \"Остайница\" е първия по рода си у нас, който засяга темата за албанските клетвени девици. Остайница или още мушкара, виргинеша, мушкобаня, харамбаса, завейтована девойка, садик е жена, която дава клетва за девственост по Канунът на Лека Дукагини – множество архаични албански закони.\n\r\nСякаш заради безкрайния смъртоносен цикъл на кръвните отмъщения сред мъжете в патриархалните общества на Северна Албания, Косово, Македония, Сърбия, Черна гора, Хърватска и Босна, много жени са принудени да започнат да живеят като мъже и да поемат ролята на глава на семейството. Това представлява конституционално приета смяна на пола, чрез полагане на клетва, след която жената придобива правата на мъжа, от които жените по тези географски ширини по принцип са лишени.\n\r\nПървият роман на Рене Карабаш \"Остайница\" предстои да бъде представен на фестивала на изкуствата \"Аполония\" в Созопол на 2 септември.", "date": "2018.08.07", "title": "Рене Карабаш с дебютен роман за албанските клетвени девици"}
{"url": "https://www.dnes.bg/obshtestvo/2018/08/07/asfalt-magistrali-puskat-dva-uchastyka-ot-am-hemus-prez-2019-g.384338", "text": "\n\r\nПредсрочно ще бъде пуснат участъкът от автомагистрала \"Хемус\" между Ябланица и Боаза, съобщи премиерът Бойко Борисов, който инспектира строителството на трасето.\n\n\r\nОчаква се това да стане до август догодина - осем месеца по-рано от  договореното със строителите. По същото време трябва да приключи и  изграждането на участъка между Шумен и Търговище, чието строителство ще започне на 15 август тази година. \r\nЗаедно с премиера в проверката участваха регионалният министър Николай Нанков и председателят на Управителния съвет на АПИ инж. Светослав Глосов.\r\r\n                    \r\n                    Изпълнени са 30% от предвидените строително-монтажни работи по участъка, който се финансира от държавния бюджет.\r\nТози месец ще стартират тръжните процедури за строителството на 52 км от аутобана между \"Боаза\" и разклона за Плевен и Ловеч, за да може през следващата година да започне и реалното строителство.\r\nВ момента се извършва препроектиране, за да се избегне изграждането на сложните съоръжения. Трасето ще бъде удължено с 2 км, но се спестяват около 300 млн. лв., написа Борисов в профила си във Facebook.\r\nТрасето от Ябланица до \"Боаза\" ще струва на държавата 55 милиона лева. То ще облекчи трафика от София за Варна и обратно, тъй като ще се избегне един от най-натоварените участъци - пътен възел \"Коритна\".  Максимално допустимата скорост ще е 130 км в час.\r\nПремиерът потвърди, че цялата магистрала \"Хемус\" ще бъде завършена до 2024 година, съобщиха от правителствената пресслужба.\r\n\"Виждате как се строи в планината - тези българи в камионите, в багерите, във валяците, са герои също. Това прави БВП, това ще доведе повече бизнес и туристи\", коментира Борисов.\r\nПопитан за АМ \"Струма\", той отбеляза, че през есента ще бъде открита отсечката до Сандански.\r\n\"Мащабно строителство тече и в образователната инфраструктура\", каза още премиерът и добави, че за над 620 млн. лв. се строят и ремонтират училища и детски градини.\r\nПо отношение на хората с увреждания министър-председателят посочи, че в момента върви разпоредената от него проверка на дневните центрове. \"Имаме доста информация къде какво се случва и взимаме мерки\", заяви Борисов.\r\nТой изрази очакване до края на годината да се направи и информационната система, което беше договорено по време на срещата му с представители на хората с увреждания и на майките на деца с увреждания.\r\n\"В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години\", подчерта премиерът.\r\n\"Всички системи имат нужда от повече финансиране\", каза още Борисов, като същевременно напомни, че са били платени над 6 милиарда – за КТБ, за руските реактори и за американските централи. \"Това са две магистрали \"Хемус\", обобщи премиерът. ", "date": "2018.08.07", "title": "Асфалт, магистрали... Пускат два участъка от АМ \"Хемус\" през 2019 г."}
{"url": "https://www.dnes.bg/knigi/2018/08/07/supergeroinite-izlizat-ot-ekrana-jenata-chudo-i-v-kniga.384336", "text": "След хитовата екранизация на \"Жената-чудо\" с Гал Гадот у нас излиза и книгата за тази героиня, написана от Лий Бардуго. Това е първата част от  поредицата \"DC Icons\" обединяваща един от най-успешните YA aвтори. Сред останалите са Сара Дж. Маас, Лий Бардуго, Мари Лу и Мат де ла Пеня, събрани да разкажат историите на 4 от легендарните супергерои – Жената-чудо, Супермен, Батман и Жената-котка.\r\nВ \"Жената-чудо\" един от най-продаваните автори според \"Ню Йорк Таймс\" и \"USA Today\" Лий Бардуго (\"Сянка и кост\") вдъхва живот на неразказана легенда, която обединява хора и полубожества.\r\nГероинята е дъщеря на безсмъртни. Принцеса Даяна се стреми да докаже себе си на легендарните си сестри воини. Но когато най-накрая възниква възможността, тя отхвърля шансовете си за слава и нарушава закона на амазонките, за да спаси смъртен.\r\r\n                    \r\n                    Даяна скоро ще научи, че не е спасила обикновено момиче и че с това смело действие може би е обрекла света на гибел. Защото Аля се оказва вестител на войната, потомък на легендарната Елена от Троя, обречена да носи война, реки от кръв и нещастие на всяка своя стъпка.\r\nДвете момичета са изправени пред армия от врагове – смъртни и божества. Даяна и Аля трябва да намерят начин да обединят силите си. Защото спасението на света зависи само от крепкия им съюз.\r\n\"Жената-чудо\" е драматична история, в която гръцка митология, романтика, невероятни приключения и колоритни персонажи изграждат безкомпромисен свят, в който властват война  и предателства.\r\nЕдно приятелство трябва да докаже силата си. Две каузи ще бъдат обединени. А враговете трябва да бъдат победени. \n\r\n ", "date": "2018.08.07", "title": "Супергероините излизат от екрана: \"Жената-чудо\" и в книга"}
{"url": "https://www.dnes.bg/notifikacii/2018/08/07/vsichki-aktiori-nakraia-poglejdat-kym-rusiia-za-stivyn-segal.384341", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт екшън герой, раздаващ крошета и ритници в Холивуд, до заемащ висок дипломатически пост във външното министерство на Русия – Стивън Сегал ще отговаря за развитието на отношенията между Вашингтон и Москва в хуманитарната сфера.\n\r\nЗащо Владимир Путин взема под крилото си популярни актьори и изпълнители? Едва ли събира работна ръка за малък частен театър… Как се купува любовта на творците?\r\n\"Всички киноактьори рано или късно поглеждат към Русия. Вероятно в кариерата на Сегал е дошъл момент, в който той не е вече екшън герой. Връзката му с Русия изглежда като сделка с Дявола – трябва да са му обещали нещо много голямо. Намесени са вероятно много пари\", отбеляза киножурналистът Станислава Айви.\rСпоред нея изглежда, че Путин раздава паспорти на актьори в края на кариерата им. \"Не можаха ли да си намерят по-адекватен консултант по отношенията със САЩ? Защо ли това не се случва с 20-годишните актьори?\", попита риторично гостът в студиото на .\r\n\"Владимир Путин си плаща за много скъп PR, особено когато успява да накара американски актьори да плюват по държавата си\", изтъкна тя в \"България сутрин\".\n\r\n ", "date": "2018.08.07", "title": "Всички актьори накрая поглеждат към Русия... За Стивън Сегал"}
{"url": "https://www.dnes.bg/notifikacii/2018/08/07/vijdali-li-ste-ivo-izcheznal-e-v-burgas-tyrsiat-go.384358", "text": "Приятели и близки издирват 23-годишен мъж, пристигнал преди дни в Бургас, с който нямат връзка от два дни.\r\nИвайло дошъл в морския град с приятелка, но тя си тръгнала от него и го оставила без пари и сам. \r\nМладият мъж трябвало да пристигне в Слънчев бряг при своя позната вчера на обяд, но това така и не станало.\r\nПритеснени, негови близки и познати, отправиха призив в социалните мрежи към бургазлии да помогнат, пише \"Флагман\".\r\nИвайло е видян за последно в Морската градина на Бургас и на Централния плаж.\r\n\"Моля без шеги, защото сме достатъчно притеснени. Благодаря ви предварително!”, пише неговата приятелка Михаела във Facebook.\r\nАко сте виждали Ивайло или имате информация за местонахождението му в момента се свържете с приятелите му на тел. 0876 95 11 04 или подайте сигнал в най-близкото Районно управление на полицията, или на спешния тел. 112.", "date": "2018.08.07", "title": "Виждали ли сте Иво? Изчезнал е в Бургас, търсят го"}
{"url": "https://www.dnes.bg/stranata/2018/08/07/73-godishen-velosipedist-zagina-blysna-go-ford.384368", "text": "73-годишен велосипедист е загинал на място при пътен инцидент в село Ръжево Конаре тази сутрин, съобщиха от полицията в Пловдив за \"Фокус\". \r\nПо първоначални данни мъжът бил блъснат отзад от лек автомобил \"Форд\", който е бил управляван от 45-годишен водач.\r\nПричините за инцидента се изясняват.\r\n ", "date": "2018.08.07", "title": "73-годишен велосипедист загина, блъсна го \"Форд\""}
{"url": "https://www.dnes.bg/sofia/2018/08/07/samo-do-obiad-v-sofiia-34-pripadnali-zaradi-jegite.384370", "text": "\n\r\n34 души са припаднали в София само до обяд днес заради по-високите температури, съобщи говорителят на Центъра за спешна медицинска помощ Катя Сунгарска.\r\nПричина за високия брой припаднали според нея е рязкото покачване на температурите, което оказва негативно влияние върху хората.\r\n\"От 08:00 сутринта до 12:00 часа вече 34-ма са припаднали по улиците\", каза Сунгарска, цитирана от \"Фокус\".\r\nТя призова хората да се съобразят с това, че лятото се е върнало.\r\nОт Спешна помощ припомниха на хората да не излизат в горещите часове навън, да носят светли дрехи и шапки и да имат вода близо до себе си.\r\n\"За 4 часа припадналите са твърде много. 15 екипа трябва да обслужат тримилионен град\", каза говорителката на ЦСМП.", "date": "2018.08.07", "title": "Само до обяд в София: 34 припаднали заради жегите!"}
{"url": "https://www.dnes.bg/obshtestvo/2018/08/07/tainite-na-zmiiskiia-ostrov-istoriia-i-priroda.384361", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Змийския остров в резервата \"Ропотамо\" крие големи археологически богатства. Те са на различни пластове - тракийски, елински, български. До средновековието островът е бил полуостров, откъснат от брега след покачване на нивото на Черно море. До скоро той беше бяло петно в българската археология. Змийският остров е страхотно съчетание между уникално красива природа и древно наследство. Змии няма, но това е единственото място в България, където има диворастящи кактуси в естествената природа\", разказа зам.-директорът на НИМ и известен археолог проф. Иван Христов.  \n\r\nРимската империя е носила цивилизация в завладените земи. Това е империя с изключително подготвена бюрокрация, военна организация, финансова дисциплина и върховенство на закона, каза още археологът пред \r\n                    \r\n                    \r\nВ България има над 45 000 археологически паметника. 20 000 от тях са от античността, в това отношение като археологическо наследство пред нас са само Италия и Гърция, но за съжаление ние все още не се възползваме напълно от това богатство. Гърция и Турция правят бизнес от това, а ние не успяваме напълно. Основна пречка е липсата на инфраструктура. Туристът няма как да стигне до някои от големите забележителности, коментира проф. Иван Христов.\n\r\nЖурналистите Петя Минкова и Иван Бутовски разказаха за изследването си върху живота на началника на отделение \"А\" на Обществена безопасност на полицията преди 9 септември 1944 г. Никола Гешев. Според тях той е бил изключителен полицай и контраразузнавач. Документи от Комисията по досиета на Държавна сигурност разкриват, че Гешев е издирван до 1961 г., тоест той остава жив след 9 септември. Най-вероятно емигрира в Канада и после в САЩ.  \n\r\nОфициалното име на връх Бузлуджа е Хаджи Димитър от 1942 година. В тази местност има напластявания на много драматични истории, разказа проф. Вера Бонева от УНИБИТ. Според нея паметникът на Бузлуджа, посветен на Бузлуджанския конгрес на БРСДП, трябва да бъде деполитизиран, запазен и ремонтиран като място за изложби на артефакти или произведения на изкуството, тъй като се ползва с голяма популярност сред чуждите туристи. От 1992 година паметникът е държавна собственост.", "date": "2018.08.07", "title": "Тайните на Змийския остров – история и природа"}
{"url": "https://www.dnes.bg/notifikacii/2018/08/07/pak-agresiia-piian-bashta-napadna-detska-lekarka.384350", "text": "Детска лекарка от болницата в Добрич бе нападната по време на дежурство от пиян баща на малък пациент.\r\nНасилникът причинил и материални щети на детското отделение в Многопрофилната болница за активно лечение.\r\nИнцидентът станал на 5 август вечерта. По време на дежурство пострадалата лекарка, д-р Москова, приела дете с хронично заболяване. В продължение на три дни детето е лекувано в дома си и след като състоянието му не се подобрило, родителите решили да го заведат в болницата.\n\n\r\n\"При приема на детето бащата, във видимо нетрезво състояние, нападнал д-р Москова и направил опит да я удари. Само намесата на млад мъж по време на инцидента е предотвратила по-тежки последици\", съобщиха от болницата, цитирани от \"Фокус\".\rСлед нападението бил подаден сигнал до дежурния в полицията и агресивният баща е задържан.\r\nЗаради поредната агресия от ръководството на болницата обявиха, че работата на лекарите става все по-трудна и опасна.\r\nЗа последният месец рязко се е повишил броят на потърсилите спешна помощ в МБАЛ-Добрич. Част от причините за това са летните отпуски на личните лекари и специалисите.\r\nСамо за едно денонощие в края на миналата седмица през Спешно отделение са преминали над 100 човека – 72 възрастни и 36 деца. Два екипа от лекар и медицинска сестра дежурят денонощно в отделението, отчетоха от лечебното заведение.", "date": "2018.08.07", "title": "Пак агресия: Пиян баща нападна детска лекарка"}
{"url": "https://www.dnes.bg/kino/2018/08/07/u-licata-ot-veneciia-do-bylgariia-s-28-pyti-kino.384349", "text": "\r\n\r\n\r\nЗа поредна година българин става част от младежкото жури във Венеция. \"28 пъти кино\" кани 28 млади киномани (по един участник от всяка държава  на Европейския съюз) да се включат като членове на журито в секцията  \"Giornate degli Autori\" на филмовия фестивал във Венеция през 2018  година.\r\nТози път честта се пада на Ясен Атанасов - на 21 години, родом от София, но по думите му - духом от света. През септември започва втората година от следването му в НАТФИЗ Кръстьо Сарафов, където учи актьорство за драматичен театър в класа на проф. Ивайло Христов.\r\n\"Обичам да хапвам, да срещам нови хора с различни интереси, да гледам хубаво кино и да пътувам. Искам да обиколя света. Карам колело за удоволствие и съм фен на спортните и мощни коли. Мисля, че има нещо екстремно в моята личност\", обяснява Ясен за себе си.\r\nВсеки, който иска да е на негово място и е на възраст между 18 и 25 години има шанса да бъде следващият участник в журито, стига да кандидатства на сайта на София Филм Фест. Необходимото условие е да владее английски език, за да участва в обсъжданията на филмите с киноспециалисти и колеги, както и да може да пише публикации на ревюта и блог-статии.\r\nОтговорил на изискванията Ясен получава самолетен билет за Венеция, настаняване на Лидо, в непосредствена близост до залите на фестивала. Получава акредитация, която му осигурява приоритетен достъп до прожекциите на филмите във \"Венециански дни\".\r\n\r\nЯсен израства в семейство, в което театърът и киното са били неразделна част от живота и традициите.\r\n\"Така се случи, че буквално почти все един мой роднина е свързан със сцената или телевизионните екрани, а както българите казват: \"Кръвта вода не става\". Не мисля, че е имало точен момент, в който съм се влюбил в киното. То просто е било в кръвта ми. Като малък имах щастието да бъда избран да се снимам в детски серии и в един пълнометражен филм и видях за какво иде реч и то взе, че ми хареса\", разказва младежът и така от 8-годишен насам винаги нещо го свързва със седмото изкуство, с актьорското майсторство или сцената.\r\n\"Явно е било любов от пръв поглед, а пеперудките си стоят още в корема - не са мръднали. Помня, че за първи път отидох на кино с майка ми и сестра ми на около 4-5 години. Даваха първата част от поредицата за Хари Потър. Изглежда не ми беше харесало много, понеже помня един кентавър, малко пуканки, изхода на киното, сълзите ми по бузите и ръката на майка ми, извеждаща ме през пълната зала към изхода докато врънкам. Като се замисля, май не е била най-добрата първа среща\".\r\nНо това е в миналото, а в настоящето Ясен вече е готов за сцената и се готви за бъдещето, когато иска да работи с Куентин Тарантино.\r\n\"Много ли е? Аз вярвам, че има ли желание - има и начин, тъй че защо не. Защо с него ли? Ами защото е гениален. Начинът, по който разказва историите на екрана не може да бъде пренебрегнат, а това е световно оценено. Обичам абсурда и персонажите, които създава, и искам да бъда един от тях някой ден. А на всичкото отгоре той самият се снима в своите филми - не е ли достатъчно badass?\"\r\nВсе пак любим филм му остава \"Изкуплението Шоушенк\". \"Никога не съм стоял толкова дълго в напрежение и не съм се молел за благополучието на някого от героите. Тогава буквално влязох във филма\", обяснява актьорът.\r\n\r\nОсвен кино, Ясен обича и България. Убеден е, че е прекрасна с изключително голям потенциал и ресурси.  Убеждава се в това миналото лято, когато започва да я обикаля и за пореден път оценява българската кухня.. Най-обича бабината мусака.\r\nЯсен обича и да пътува, а последната му дестинация е Берлин. \"Пет пъти съм ходил и не омръзва\", обяснява той и прибавя, че е влюбен и в Италия, където не би се отказал от малка къща с гледка към морето в някое малко, китно градче.\r\nНо сред всичките \"пътешествия\" най-много обича Дома на киното в София, където може да усети с всички рецептори магията.\r\n\"Като си мисля за персонаж от филм, с който се сливам - май ще да е кралят на Белгия (от \"Белгийският крал\" на Петер Бросенс и Джесика Удуърт)\", отбелязва Ясен. Любимият му саундтрак от филм е музиката в \"Теория на всичко\". \"Cinematic orchestra са гениални. Красота!\".\r\nАко трябваше да живее в някой филм, пък - това е щял да е \"Пианистът\". Все пак и той свири на пиано, а що се отнася до въпроса кой би искал да изиграе живота му, актьорът си избира Колин Фарел. За най-голямо постижение в живота си определя именно избора да кандидатства за журито \"24 пъти кино\". ", "date": "2018.08.07", "title": "У-лицата: От Венеция до България с \"28 пъти кино\""}
{"url": "https://www.dnes.bg/eu/2018/08/07/germaniia-e-ujasena-maika-predlaga-sina-si-za-seks.384374", "text": "Германка и партньорът й бяха осъдени днес за многократно изнасилване на малкия син на жената и за предлагане на детето за секс по интернет - процес, който ужаси страната, предаде Асошиейтед прес, като се позова на ДПА.\n\r\nСъд в югозападния германски град Фрайбург осъди 48-годишната жена, назована само Берин Т., както изисква законът, на 12 години и шест месеца затвор за изнасилване, сексуален тормоз и принуждаване към проституция. \n\r\n39-годишният партньор на майката, Кристиан Л., получи 12-годишна присъда. Съдът постанови още мъжът, който вече е осъждан за педофилия, да остане под превантивно попечителство, след като излежи присъдата си.\n\r\nДвамата бяха обвинени в многократно изнасилване и сексуална злоупотреба с момчето, което сега е на 10 години, както и в това, че са го предлагали в интернет за секс на мъже. Те заснемали сексуалните престъпление с детето.\r\n                    \r\n                    \r\nДвойката и още шест души бяха арестувани през есента на миналата година. Няколко мъже вече бяха осъдени на различни срокове затвор.\n\r\nДнешната присъда задължава двамата осъдени да изплатят на момчето, което сега е в приемно семейство, и на малко момиче общо 42 500 евро обезщетение.\n\r\nЗаради криминалното си минало Кристиан Л. няма право на контакти с деца. \n\r\nВластите взели момчето от двойката през март 2017 г., но две седмици по-късно местен съд го върнал на насилниците, пише БТА.\r\n ", "date": "2018.08.07", "title": "Германия е ужасена! Майка предлага сина си за секс "}
{"url": "https://www.dnes.bg/temida/2018/08/07/dobrite-benchev-i-uzun-iali-pili-i-platili-stai-no-ne-za-ochite.384380", "text": "Зам.-председателят на Общинския съвет в Бургас Бенчо Бенчев и бившият депутат от ДПС Несрин Узун попаднали в неудобната история с Митьо Очите заради... добро сърце.\r\n\"Станахме жертва на изключителната доброта на моят приятел Бенчо Бенчев. Именно във връзка с неговата доброта попаднахме на място и в ситуация, в която беше задържан български гражданин, издирван с червена бюлетина от Интерпол\", заяви на брифинг днес бившият депутат от ДПС Несрин Узун.\n\n\n\n\n\r\n\"Бях помолен от моя добър приятел Бенчо Бенчев да запазя на негово име хотел в Истанбул. И понеже аз бях в срещи тогава, не сме коментирали нищо повече. Само да му запазя три стаи в хотел, както обикновено сме го правили и преди. Не знаех по никакъв начин за кой и по какъв повод се резервират тези стаи\", твърди Узун за обстоятелствата, при които бе задържан в турски хотел Димитър Желязков-Очите.\r\r\n                    \r\n                    Тогава турските власти предадоха у нас и общинският съветник от БСП в Бургас Бенчо Бенчев, и екс депутатът Несрин Узун.\r\nУзун посочи, че с Бенчев се познава от 15 години и често пътували заедно до Турция. Той каза, че на 3 август е вечерял с Бенчо Бенчев и го е откарал с личния си автомобли до хотел \"Рамада\". Когато пристигнали пред хотела, Желязков вече бил арестуван. \r\n\"Турските власти ни помолиха да отидем в полицейското управление за изясняване на обстоятелствата, не сме били задържани\", заяви бившият депутат, цитиран от \"\".\r\nЗаповед за арест за 24 часа била издадена от българските власти, след като Бенчев, Узун и останалите били предадени на ГКП Капитан Андреево.\r\nПо-рано днес Бенчев заяви, че е бил помолен от Димитър Желязков да го транспортира от Гърция, където двамата се видели, до Турция, тъй като Очите трябвало да се лекува в южната ни съседка.\r\nПопитан дали очаква да бъде обвинен в укривателство на Митьо Очите Несрин Узун заяви, че не чувствал никаква вина.\r\nОтносно твърденията, че той, Бенчев и Желязков имали апартаменти в един вход на луксозна жилищна сграда в центъра на Бургас Узун каза: \"Един вход не делим. Не знам Димитър Желязков дали има апартамент в сградата, в която аз имам. В тази сграда аз съм един от инвеститорите. Като такъв съм си запазил един апартамент за моето семейство. Дали Желязков е купил апартамент в тази сграда, не знам, защото не съм се занимавал оперативно с покупко-продажбите на тази инвестиция. Аз в момента не живея в тази сграда, отдал съм имота си под наем и рядко ходя там, живея в София. Познавам Желязков, знам кой е, но не сме близки\".\r\nУзун потвърди, че има не само приятелски, но и бизнесотношения от дълги години с Бенчев. ", "date": "2018.08.07", "title": "Добрите: Бенчев и Узун! Яли, пили и платили стаи, но не за Очите"}
{"url": "https://www.dnes.bg/usa/2018/08/07/konspiraciiata-mu-otiva-youtube-facebook-cenzurirat-amerikanec.384343", "text": "Ако питате американеца и скандален радиоводещ Алекс Джоунс, то престрелките в началното училище \"Сенди Хук\" от 2012 г., когато психично болен младеж застреля 26 души, са били инсценирани от актьори. А климатичните промени са просто огромна измама. Но въпреки тези налудничави теории милиони американци застават зад думите му.\r\nСега обаче редица водещи технологични компании започват да се бунтуват срещу неговата пропаганда. Първоначално Spotify и Apple премахнаха профилите на десния популист от платформите си, а сега това правят и YouTube и Facebook.\r\nПреди няколко седмици YouTube свали четири видеа на Джоунс, като предупреди, че може да спре завинаги достъпа му до платформата, ако натрупа три нарушения в рамките на 90 дни. Сега той няма право да излъчва предания на живо през идните три месеца. Spotify също премахна определени епизоди от програмите на Джоунс, както и подкаст приложението Stitcher.\r\r\n                    \r\n                    Най-голямата в света социална мрежа Facebook обяви, че е премахнала четири страници, принадлежащи на Джоунс, които многократно са публикували съдържание през последните дни, нарушаващо стандартите на общността за речта на омразата, тормоза и подстрекателството към насилие, предава Bloomberg.\r\n\"Всички потребители се съгласяват да спазват Общите условия и Правилата на общността, когато се регистрират, за да използват YouTube\", казва становище по електронната поща до агенцията и говорител на сайта за видеа на Google. \"Когато потребителите неколкократно нарушават тези правила, като например правилата ни срещу речта на омразата и тормоза, или нашите условия, забраняващи заобикаляне на мерките ни за принудително изпълнение, ние прекратяваме акаунтите им\".\r\nТехнологичните компании са подложени от известно време на натиск да блокират Джоунс. По време на шоуто си InfoWars той разпространява конспиративни теории, вариращи от това, че стрелбата в \"Сенди Хук\" е била организирана от правителството до твърдения, че терористичната атака от 11 септември 2001 г. е \"вътрешна работа\".\r\nTwitter засега не е отстранил Джоунс или InfoWars от платформата си.\r\n\"Ние бяхме напълно забранени във Facebook, Apple и Spotify\", заяви Джоунс в Twitter в понеделник. \"Кой консервативен новинар ще бъде следващият?\", пита той и насочи последователите си към уебсайта на InfoWars, където негов постинг нарича блокиранията \"координиран комунистически удар\".\r\nГоворител на Twitter потвърди, че InfoWars и асоциираните акаунти в момента отговарят на правилата на Twitter.\r\n\r\n ", "date": "2018.08.07", "title": "Конспирацията му отива... YouTube, Facebook цензурират американец!?"}
{"url": "https://www.dnes.bg/obshtestvo/2018/08/07/ivo-izdirvaniiat-v-burgas-e-otkrit-dobre-e-vkyshti.384389", "text": "23-годишният Ивайло, който бе издирван от приятелите си чрез социалните мрежи, е открит. Той вече е вкъщи и е добре. Това съобщиха близки на младия мъж, цитирани от \"Флагман\".\r\nПо-рано бе съобщено, че Иво е в неизвестност от два дни след като бил оставен от приятелка сам и без пари в Бургас.\n\r\nТой трябвало да се срещне с друга позната в Слънчев бряг, но не отишъл. Близките му не могли да се свържат с него в продължение на две денонощия и отправиха призив в социалните мрежи за издирването му.\r\nОказа се, че непознат бургазлия му помогнал да се върне при семейството си.\r\n\"Още вчера се свързахме с него и вече си е вкъщи. Благодарни сме на господина, който му е помогнал. Ивайло е жив и здрав и всичко е наред”, разказаха роднини на Ивайло.\r\nНепознатият, който помогнал на младия мъж, пожелал да остане анонимен.", "date": "2018.08.07", "title": "Иво, издирваният в Бургас, е открит! Добре е, вкъщи"}
{"url": "https://www.dnes.bg/obshtestvo/2018/08/07/bylgarite-s-ochakvaniia-za-ikonomicheski-spad-ne-za-dohodi.384351", "text": "През юли общият показател на доверие на потребителите намалява с 0.6 пункта спрямо три месеца по-рано. Това се дължи на пониженото доверие сред населението в селата, по данни на НСИ.\n\r\nМненията на потребителите за развитието на общата икономическа ситуация през последните дванадесет месеца, както и очакванията им за следващите дванадесет месеца, са леко влошени в сравнение с предходното наблюдение. По-резервирани в сравнение с април са и очакванията им относно промените във финансовото състояние на техните домакинства.\n\r\nОценките за изменението на потребителските цени през последните дванадесет месеца също са по-неблагоприятни спрямо мненията, изразени три месеца по-рано. Същевременно и инфлационните очаквания за следващите дванадесет месеца се засилват, в резултат на което балансовият показател се повишава с 9.4 пункта.\r\n                    \r\n                    \r\nПо отношение на безработицата в страната през следващите дванадесет месеца прогнозите на живеещите в градовете се изместват към запазване или незначително намаление, докато очакванията на населението в селата са тя да се увеличава с умерено темпо.\n\r\nПрез юли анкетата регистрира известно подобрение на общата оценка на настоящата ситуация да се правят разходи за покупка на предмети за дълготрайна употреба. Намеренията на потребителите за такива разходи през следващите дванадесет месеца остават благоприятни.\r\nМалко по-позитивна е и нагласата на градското население за ппокупка на кола в следващите 12 м.", "date": "2018.08.07", "title": "Българите с очаквания за икономически спад, не за доходи"}
