{"url": "https://www.dnes.bg/sofia/2018/11/24/sdvr-izdirva-18-godishen-vijdali-li-ste-martin.394587", "text": "Столичната полиция издирва 18-годишния Мартин, съобщиха от пресцентъра на МВР.\r\nТой е изчезнал днес по обяд в района на Южния парк в столицата. Бил е облечен в тъмносиня шуба, дънки и кафяви боти.\r\nХората, които имат информация къде може да бъде открит младежът, ще помогнат като съобщят на тел. 112 или в най-близкото поделение на МВР.", "date": "2018.11.24", "title": "СДВР издирва 18-годишен. Виждали ли сте Мартин?"}
{"url": "https://www.dnes.bg/muzika/2018/11/24/iordanka-hristova-nikoga-ne-sym-iskala-da-sym-nomer-edno.394571", "text": "За последен път певицата Йорданка Христова събра толкова много почитатели на едно място. На 19 ноември звездата на българската сцена отбеляза 55 години професионален път в зала 1 на НДК и неочаквано обяви, че това ще е последният й самостоятелен рецитал.\r\n\"Абсолютно всички, които ми се обадиха, казаха: \"Не може да бъде!\", \"Защо? Ти пееш по-добре от преди!\" Но аз сама правя абсолютно всичко. Нямам постоянен оркестър или музикант до мен. Всяко нещо - от А до Я, трябва аз да го измисля.\", коментира певицата пред \"Монитор\".\r\nТя благодари на трима души, които много са й помогнали – дъщеря й, братовчет й и режисьорът Петър Бакалов. Ако някой каже - \"Ето ти 70 000\", може и да направя, може и да е по-различно, но да се наема отново сама да правя такова нещо – нямам сили вече!\"\r\n                    \n                    \n                Христова обясни, че няма да престане въобщее да пее. Започва да пътува . \"На 28 ноември отивам в Русия, до края на годината ще ида в Турция да пея за българската общност. Догодина имам предложения за няколко европейски столици и есента на 2019-а ще имам доста изяви в Америка и Канада. Мога да ида и в Далечния изток.\", коментира следващите си участия примата на естрадната сцена.\r\nЙорданка Христова прави и равносметка за 55-годишната си кариера: \"Човек се учи непрекъснато. Пея толкова години и все още не знам много неща за тази магия на сцената. Нямате представа колко съм щастлива от тази енергия, която беше в зала 1. Мои познати се обаждат и ми казват: \"От два дни не съм си взимал лекарствата, защото ти лекуваш“, „Болеше ме глава, като дойдох, и след концерта ми мина\".\r\nПевицата призна, че обича да работи с Орлин Горанов, Васил Найденов, Георги Христов. Като най-труден момент в кариерата вижда януари 1990 г. Имало е кратък момент, в който не е можела да пее. За седмица се оправя, но е преживяла голям стрес.\r\n\"Никога не съм искала да бъда номер едно. Като отида на фестивал, винаги много се подготвям, но никога не съм разочарована, ако не взема награда.- споделя Йорданка Христова - Да, много съм щастлива да ме оценят, но не отивам за победа. Хубава е спортната злоба, но я нямам. Нямате представа аз как си пилея времето. Занимавам се с какво ли не, събирам се, когато трябва да направя нещо, правя го, и после пак - гледам си сериалчета, чета си книжки, играя карти, приятели имам много. Не бих могла да живея с огледалото пред мен, с моя образ в него и да вървя само напред в тази посока.\"", "date": "2018.11.24", "title": "Йорданка Христова: Никога не съм искала да съм номер едно!"}
{"url": "https://www.dnes.bg/sofia/2018/11/24/protestno-shestvie-v-sofiia-poiska-pravosydie-za-vseki.394574", "text": "Недоволство от функционирането на съдебната система в България изразиха граждани на протест пред Съдебната палата в София.\r\nТе поискаха хуманно отношение към арестуваните по обвинение в корупция Десислава Иванчева и Биляна Петрова на организираното от инициативата \"Правосъдие за всеки\" шествие под надслов \"Марш за правосъдие\", предаде БНР.\n\r\nШествието тръгна на обяд от НДК и завърши пред Съдебната палата, където протестиращите блокираха за кратко трамвайното движение. Те носеха плакати с надпис: \"Свобода и право\".\r\nИванчева и бившата ѝ заместничка Биляна Петрова вече 7 месеца са в ареста. Заедно с бившия районен кмет на \"Младост\" Петко Дюлгеров те са подсъдими по обвинение, че са поискали 500 000 евро от бизнесмена Александър Ваклин, за да бъде придвижена преписката му за строеж в района. В началото на седмицата на двете подсъдими беше наложена забрана за напускане на страната.\r\n                    \n                    \n                Около 14 автомобила с 24 души се включиха в планираното за днес автошествие в столицата. Протестната демонстрация бе запланувана с два лъча от автомобили, тръгващи от \"Люлин\" и \"Младост\" и събиращи се в центъра, на пл. \"Александър Батенберг\".\r\nТам в 14.00 часа гражданите трябваше да се съберат на поредния протест срещу цените на горивата и високите данъци, но това не се случи. Въпреки това полицейското присъствие в района е изключително засилено, съобщи \"Фокус\".\r\nПротестно автошествие срещу политическата система премина през основни булеварди в Добрич по обяд. Автоколоната, предвождана от полицейски патрул и около десетина мотоциклета, бе от около 20 автомобила.\r\nПротестиращите в Шумен блокираха движението на кръстовището на пазара в града. Автошествието премина през основната градска зона също по обяд. Недоволството на гражданите е насочено срещу ниския стандарт на живот.", "date": "2018.11.24", "title": "Протестно шествие в София поиска \"Правосъдие за всеки\""}
{"url": "https://www.dnes.bg/za-da-se-razbirame/2018/11/24/ima-neshta-koito-myjete-kazvat-samo-ako-gi-misliat.394519", "text": "Почти всеки лъже по някаква причина. Някои спестяват истината, за да предпазят любимите си. Други лъжат целенасочено. Не е възможно да сме напълно и изцяло искрени във всеки един момент от общуването с другите, особено с интимните си партньори. \r\nЗаради онези, които мамят най-често, много жени са склонни да се съмняват в онова, което партньорите им казват. Скептицизмът връхлита още по-силно, ако в миналото опитът е бил твърде горчив.\r\nЗаради всичко това много жени поставят мъжете под общия знаменател на неискреността. Те не вярват на мъжките думи и признания, дори те да са истина.\r\nОт друга страна, мъжете са тази половина на човечеството, която е по-малко склонна да споделя и разкрива душевността си. Но има някои неща, за които е почти сигурно, че един мъж не би ги изрекъл, ако не ги мисли. Кои са те?\r\n                    \n                    \n                \r\nАко един мъж ви предложи дългосрочно обвързване, съвместно съжителство или брак, каквото и да е, което подсказва за намеренията му към вас, то по всяка вероятност е истина. Повечето мъже не предлагат подобни ангажименти, ако не го мислят. Не се страхувайте да опитате. Дори след време да промените мнението си или той своето, не се лишавайте от опита, защото само той показва кога изборът е бил правилен.\r\n\r\nМъжете са чувствителни на тази тема и повечето от тях не биха направили тази крачка, ако смятат, че връзката им с вас няма бъдеще. Това, разбира се, не означава автоматично, че ще ви предлага брак, но е добър знак за стабилни намерения. \r\n", "date": "2018.11.24", "title": "Има неща, които мъжете казват, само ако ги мислят "}
{"url": "https://www.dnes.bg/obshtestvo/2018/11/24/cvetanov-za-incidenta-s-nso-vypros-na-mantalitet.394576", "text": "Протестите са една демократична форма. Когато се заяви и е ясно кой стои зад протестите, те не представляват проблем за демократичните общества. Проблем е, когато се правят опити за блокиране на кръстовища, на пътища, с което се нарушават правата на хората, които се връщат от работа или пътуват със семействата си. \n\n\n\r\nТова каза шефът на депутатите от ГЕРБ Цветан Цветанов пред журналисти в Поморие, цитиран от .\n\r\nЗа всички стана ясно, че в немалката си част протестите са добре организирани. Видяхме много политически лица, които днес предлагат своята \"визия за България\". Но ние не трябва да забравяме периодите, когато точно тези лица са имали възможността да оставят много тежко наследство и са имали възможността да покажат какво могат да решават като политики, коментира той.\r\n                    \n                    \n                По думите му днес безработицата е 5%, а минималната работна заплата е 510 лева, като от догодина тя ще бъде 560 лева.\r\nЦветанов напомни, че НСО е пряко подчинено на Румен Радев и според него няма как съпругата му да не е знаела какво се случва в ситуацията отпреди няколко дни.\r\n\"Когато Плевнелиев беше президент, неговата съпруга тогава не се възползваше от услугите на НСО. Спомняте ли си, когато Георги Първанов беше държавен глава, да е имало инцидент със Зорка Първанова? Това е въпрос на манталитет и на поведение. Смятам, че е несериозно да се обвинява ГЕРБ за тези инциденти\", коментира Цветанов.\r\nСпоред клип служител на НСО и катаджия влизат в пререкание, че пилотката на службата е навлязла в насрещното на столичния булевард \"Фритьоф Нансен\". \n\r\nПрезидентшата твърди, че не е била в колата, няма акт за нарушение и не ползва бронирана лимузина, още по-малко ескорт.\r\nПред Bulgaria ON AIR обаче, човекът, снимал клипа настоя, че именно тя е слязла от колата и е влязла в магазин. Спорът се разразил след това.\n\r\n\n\r\n\n\r\n ", "date": "2018.11.24", "title": "Цветанов за инцидента с НСО: Въпрос на манталитет!"}
{"url": "https://www.dnes.bg/index/2018/11/24/hari-i-megan-shte-se-premestiat-predi-rajdaneto-na-bebeto.394575", "text": "Като много други двойки преди тях, принц Хари и съпругата му Меган ще се преместят в околностите преди очакваното раждане на първото им дете, съобщи Асошиейтед прес.\r\nВ началото на следващата година принц Хари и херцогинята на Съсекс Меган ще се преместят от намиращия се в централен Лондон дворец Кенсингтън във Фрогмор хаус на територията на замъка Уиндзор, оповестиха от двореца.\r\nДвойката очаква първото си дете следващата пролет. Принц Хари и Меган се ожениха в параклиса на територията на замъка Уиндзор през месец май. Замъкът Уиндзор е на около 32 км западно от централен Лондон.\r\nХари и Меган живеят в двореца Кенсингтън, откакто оповестиха годежа си миналата година.\r\nЗамъкът Уиндзор е специално място за техни кралски височества и те са признателни, че официалната им резиденция ще е именно там, се казва в комюнике на двореца.\r\nЗамъкът Уиндзор е сред любимите резиденции на кралица Елизабет Втора. (БТА)", "date": "2018.11.24", "title": "Хари и Меган ще се преместят преди раждането на бебето"}
{"url": "https://www.dnes.bg/za-da-se-razbirame/2018/11/24/spored-zodiiata-koi-sa-tainite-na-uspeha-1-chast.394526", "text": "Астрологията ни учи, че голяма част от житейските ни пътеки са посочени от звездите в момента, в който сме родени. Звездите може и да определят част от нашите характеристики, но не ни дават рецепта за успех. \r\nЗа да постигнем лично щастие ние преди всичко трябва да идентифицираме и приемем нашите уникални черти и да използваме талантите си за постигането на целите си. Австралийската астроложка Кели Фокс разкрива тайната на успеха на всяка една зодия пред вестник Daily Mail.\r\n \r\nСпоред нея амбициозният Овен може да процъфтява, едва когато се научи да споделя славата от постиженията си с другите, а Девите – да бъдат по-малко самокритични.\r\n \r\nЕто и повече по темата:\r\n \r\n\r\n \r\nСпоред Кели Фокс, Овните винаги се стремят да бъдат номер едно и са склонни да забравят, че по пътя към върха е имало хора, които са им помагали. Те трябва да спрат да бъдат толкова конкурентни и да се научат да поемат и признават приятелски подадената ръка. Овните трябва да помнят, че дори да не са първи в състезанието, пак може да не са в ролята на губещи и обратното – понякога първото място е много самотно. Те трябва да се научат да споделят постиженията си, независимо дали с приятел, с любим или с колега.\r\n \r\n\r\n \r\nТелците копнеят за комфортен, спокоен живот. Те са известни с това, че трудно променят темпото си, начина си на мислене и т. н. Те също така имат дълбоко желание да притежават луксозни вещи, което е нещо, което ги мотивира най-много в живота им. Телците обаче не са много умели в споделянето на тези свои, трудно спечелени, скъпи вещи. Този техен егоизъм им създава проблеми в романтичен план. Те трябва да се научат, че спечеленото съкровище е много по-ценно и сладко, когато има с кого да бъде споделено.\r\n\r\n\r\n \r\nБлизнаците обичат да поглъщат всичката информация, която минава покрай тях. Те са много любопитни и умни, а освен това са страхотни в комуникацията. В същото време те трябва да се научат да общуват малко по-целенасочено (не да се увличат от клюките) и да споделят идеите си с мисъл, а не просто за да върви разговорът. Те трябва да използват познанията си в своя полза и ще имат успех. Всички професии с обмен на данни и информация ще им се отдават перфектно и ще осмислят живота им.\r\n \r\n\r\n \r\nРакът е известен с желанието и необходимостта си да се грижи за близките си. Хората от този знак жадуват най-много да създадат стабилна и сигурна среда за онези, които обичат. Самият Рак обаче често не е доволен от количеството любов, което получава в замяна. Това обикновено се отразява зле на самочувствието и самоуважението му, което пък пречи на успеха му. Затова представителите на тази зодия трябва да се погрижат за собствения си комфорт преди всичко и да се научат да разчитат най-вече на себе си в този живот.\r\n \r\n\r\n \r\nЛъвът обича да се изявява. Той копнее да свети като слънце, където и да отиде. Хората от този знак търсят одобрение от всеки, но в замяна дават безкрайна преданост на своите най-лоялни приятели. Но в много случаи Лъвът разчита твърде много на останалите, за да утвърди самочувствието си, вместо сам да осъзнае своите уникални черти и таланти. Лъвът намира успех и щастие, когато разбере, че и без чуждото признание тежи на мястото си. Той трябва да се научи да приема критиката спокойно – тя няма да отнеме от блясъка му!\r\n\r\n", "date": "2018.11.24", "title": "Според зодията: Кои са тайните на успеха? (1 част) "}
{"url": "https://www.dnes.bg/notifikacii/2018/11/24/na-cherniia-petyk-stotici-proverki-za-otstypkite.394572", "text": "Над 250 проверки в търговската мрежа е извършила Комисията за защита на потребителите (КЗП) на вчерашния \"черен петък\" Това съобщи председателят Димитър Маргаритов пред Дарик.\r\n \r\n\"Случаите на нарушения не са много, но те отново показват, че не трябва да се предоверяваме на леко истеричните нотки, които се долавят в множеството анонси, реклами, покани към потребителите да се включат в тази кампания\", посочи той.\nМаргаритов отново подчерта, че търговци вдигат изкуствено цените непосредствено преди старта на кампанията \"черен петък\" и в самия ден обявяват например 30% намаление.\r\n\"Потребителите трябва да знаят, че дори намалението да е реално, това не означава непременно, че цената ще е по-ниска, отколкото на друго място, където процентът отстъпка е по-малък или търговецът изобщо не се е включил в кампанията\", обясни той.\r\n \r\nМаргаритов бе категоричен, че масираните кампании за намаления и минималните наличности от рекламираните стоки представляват нелоялна търговска практика.\r\n                \n                \"Има нюанс при поставянето на надпис „ограничени количества”. От голямо значение е каква предварителна кампания е направена от страна на търговеца, за да привлече потребителите в своя магазин. Когато е разгърнал масирана кампания с брошури, анонси в електронни медии и тя е достигнала до десетки и стотици хиляди хора, а в търговския обект зареждането е да речем три шалчета, това очевидно ще е нелоялна търговска практика\", коментира той.\r\n \r\nХората трябва да внимават да не бъдат подтикнати да си купят нещо излишно, включително в комплект с желана от тях стока, за да я получат на намалена цена. Не е разумно да се сключват и договори за услуги само заради възможността да си купят при по-изгодни условия нещо, към което те са \"прикачени\". Освен това е добре хората да са предварително информирани в какви допълнителни разходи биха влезли, ако решат да върнат стоката, да заплатят допълнително поради по-голямата натовареност на куриерите и пр.\n\r\nПо думите му хората вече са се научили да търсят Комисията за защита на потребителите тогава, когато смятат, че правата им като потребители са нарушени.", "date": "2018.11.24", "title": "На \"Черния петък\": Стотици проверки за отстъпките"}
{"url": "https://www.dnes.bg/notifikacii/2018/11/24/ispaniia-i-es-se-razbraha-za-gibraltar-sled-noshtni-pregovori.394577", "text": "Испания е постигнала споразумение с Европейския съюз за Гибралтар, което открива пътя предвидената за утре среща на върха на Евросъюза в Брюксел да се състои.\r\nТя трябва да одобри споразумението за Брекзит, договорено от правителството на британската премиерка Тереза Мей, съобщи дипломатически източник в Брюксел, цитиран от Ройтерс. \n\n\"Преговорите продължиха през нощта с Испания и с Великобритания. В телефонен разговор председателят на Европейския съвет Доналд Туск и испанският премиер Педро Санчес постигнаха споразумение за Гибралтар. Срещата на върха ще се състои\", каза източникът.\r\nМеждувременно британското правителство оповести писмо от британския посланик в ЕС Тим Бароу до секретариата на Туск, в което се посочва, че Великобритания няма да изхожда от презумпцията, че евентуален бъдещ търговски договор между нея и ЕС ще се отнася и за Гибралтар, предаде Ройтерс.\r\n                \n                От Мадрид пък бе съобщено, че в близките часове испанският премиер Педро Санчес ще направи изявление, в което ще изложи постигнатото споразумение. Вчера той заплаши, че няма да отиде в Брюксел и съответно няма да подкрепи споразумението за Брекзита, ако Лондон не потвърди, че бъдещето на анклава ще се решава в разговори между Великобритания и Испания.\r\nМнозина запознати в Брюксел смятат, че този ход на Санчес е бил предназначен главно за вътрешнополитически цели - той е изправен идната седмица пред регионални избори в Андалусия - южната провинция, към която според испанците принадлежи спорният анклав, който от 300 г. представлява британска военноморска база. (БТА)", "date": "2018.11.24", "title": "Испания и ЕС се разбраха за Гибралтар след нощни преговори "}
{"url": "https://www.dnes.bg/notifikacii/2018/11/24/cska-napredva-dogoni-ludogorec-na-vyrha.394579", "text": "ЦСКА удари с 2:0 Дунав в Русе и записа важна победа в битката за шампионската титла. \"Армейците\" вече имат 38 точки, колкото и Лудогорец и дръпнаха с четири на Левски. Разградчани и \"сините\" обаче са с мач по-малко.\r\nГоловете за ЦСКА забиха Мауридес (40) и Едвин Джеси (47). Трябва да се отбележи, че в тази среща треньорът на \"червените\" Нестор Ел Маестро остави Кирил Десподов извън групата поради контузия.\r\nКато цяло ЦСКА доминираше в мача, създаде половин дузина голови възможности, вкара две красиви попадения и в крайна сметка заслужено си взе победата и трите точки.\r\n\r\n ", "date": "2018.11.24", "title": "ЦСКА напредва, догони Лудогорец на върха "}
{"url": "https://www.dnes.bg/notifikacii/2018/11/24/ukraina-otbeliazva-85-godishninata-ot-golemiia-stalinski-glad.394578", "text": "Днес Украйна отбелязва 85-ата годишнина от големия глад през 1932-1933-а, известен в страната като \"Голодомор\", довел до смъртта на милиони украинци, предаде Франс прес.\r\n\"Винаги трябва да помним ужасните престъпления, извършени от комунистическия режим на украинска земя\", заяви в комюнике президентът на Украйна Петро Порошенко, определяйки Холодомор като \"изкуствен\" глад, предизвикан \"от хора срещу други хора\".\r\nПрез 1932 година режимът на Сталин започва кампания по насилствена колективизация, по време на която съветските власти секвестират пшеница, зеленчуци и животни, обричайки селяните на глад най-вече в Украйна.\r\nСпоред украински и западни историци този глад, умишлено предизвикан от съветската власт, е целял да прекърши стремежа на Украйна да стане независима, припомня АФП, цитирана от БТА.\r\n                \n                Русия отхвърля това тълкуване на събитията, а двайсетина страни днес признават този глад като \"геноцид\".\r\nОт 1998 година четвъртата събота на ноември в Украйна е обявена за Ден за отдаване на почит към жертвите на големия глад.\r\nПаметта на жертвите от големия глад в Укрйна преди 85 години беше почетена в София от сдружението на украински организации \"Мати Украйна\". Олена Коцева от организаторите определи гладомора като геноцид на украинската нация, извършен от ръководството на Съветския съюз, за да бъде ликвидирана украинската съпротива срещу тоталитарния комунистически режим, предаде БНР.\r\n\"Апелираме към българските власти, към българския парламент -  ще внесем такава молба в парламента - и България да признае гладомора в Украйна за геноцид срещу човечеството, защото и нашите българи, които са живяли тогава в Украйна, са дали жертви\".", "date": "2018.11.24", "title": "Украйна отбелязва 85-годишнината от големия сталински глад"}
{"url": "https://www.dnes.bg/index/2018/11/24/miaukashto-carstvo-koia-shte-e-nai-krasivata-kotka.394580", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Международна изложба на котки може да се види този уикенд в София. Породисти и непородисти грациозни малки хищници ще се борят за приза \"Най-красива котка\", предаде .\n\r\nМяукащото царство е в музея \"Земята и хората\". Два дни български и чужди съдии ще избират най-добрите котки на международната изложба.\n\r\nСъдиите оценяват котката според нейния екстериор, спрямо нейния характер, защото ако е сърдита, няма как да я оценят. За да представят своите домашни любимци, до София са дошли гости от Норвегия, Италия, Гърция, Румъния, Русия и Полша.\n                \n                \r\nФеновете на котки ще могат да се запознаят с най-различни породи и евентуално да изберат своя бъдещ домашен любимец.\n\r\nНа входа на музея за поредна година посетителите ще могат да се включат и в инициативата снимка с кауза, като за всяка направена снимка се дарява два дни безплатно хранене на бездомно коте.", "date": "2018.11.24", "title": "Мяукащо царство, коя ще е най-красивата котка? "}
{"url": "https://www.dnes.bg/notifikacii/2018/11/24/cenata-na-izhoda-ot-bogat-berlin-1200-za-svobodno-zavryshtane.394581", "text": "Изглежда почти като нормална реклама, но не е. Германското министерство на вътрешните работи поде кампания, адресирана към бежанците: с плакати и допълнителни финансови бонуси пришълците трябва да бъдат убедени да се върнат доброволно в родните си страни. Едно от тези послания гласи: \"Твоята страна. Твоето бъдеще. Сега!\".\n\r\nТакива плакати на седем различни езици ще бъдат разлепени из цялата страна, пише . Организаторите на кампанията предвиждат и финансов стимул - всеки, който доброволно реши да се върне в родината си още до края на тази година, може да разчита на парична помощ до 1200 евро. Точният размер на паричния бонус ще зависи и от статута на всеки бежанец. Едно четиричленно семейство, например, може да получи до 3 000 евро. \n                \n                \r\nПрограмата StartHilfe Plus („Помощ за ново начало плюс“), се базира на две подобни програми, съществуващи още от 90-те години на миналия век: REAG (Reintegration and Emigration Programme for Asylum Seekers in Germany) и GARP (Government Assisted Repatriation Programme). Важно е да се отбележи, че мярката изключва страните, в които бушуват войни и граждански конфликти, като Сирия, Либия или Йемен.\n\r\n\n\r\nКампанията на правителството обаче се натъква на остри критики. Заместник-председателят на фракцията на Зелените в Бундестага Константин фон Ноц оприличи начинанието с \"реклама за зимна разпродажба\" и го нарече цинично. По думите му, кампанията изглежда цели да прикрие пропуските на самите управляващи, за да бъде подобрена официалната статистика за бежанците в края на годината. Защото броят на онези, които доброволно решават да напуснат Германия, все още е твърде незначителен.\n\r\nИдеята на вътрешното министерство се натъква на много критики и в социалните мрежи. В Туитър, например, се появи хаштагът #Свободно завръщане. Под него са се натрупали толкова критични мнения, че от министерството решиха да започнат да отговарят лично на някои от тях.\r\nДосега едва около 300 души са се възползвали от новата програма. До края на октомври малко над 14 000 души са решили доброволно да се върнат в родните си страни. В края на тази година броят им навярно ще е значително по-нисък, отколкото през 2017, когато общо 29 000 души са се възползвали от програмите за доброволно напускане на страната. Може да се предположи, че това е една от причините за сегашната кампания, която ще струва близо 500 000 евро, както научи ДВ от организаторите ѝ.\n\r\n\n\r\nКак се възприема инициативата от тези, към които е насочена тя? Фатах от Афганистан, който не желае да назове малкото си име, за да не си навлече проблеми със Службата за чужденците, има усещането, че е нежелан в Германия. \"Чувствам се така, сякаш искат да ме купят\", казва той за ДВ.\n\r\nАфганистанецът живее в Германия от 2015 година. В родината си той е бил заместник-ръководител на една фирма, но в Германия не може да упражнява професията си. В Потсдам, където се е установил, изкарва прехраната си като работник в складова база. Фатах се гневи на кампанията на министерството: \"Не съм дошъл в Германия заради парите - бях принуден да напусна, защото животът ми бе застрашен. В Афганистан си имах хубава работа и изкарвах добри пари\", добавя той.\n\r\nАфганистанецът изобщо не може да си представи да се върне обратно, защото предстои да сключи брак с жена от Германия, с която чакат и дете. Ето защо въпросните 1200 евро за доброволно връщане в родината едва ли могат да бъдат някакъв стимул за него.\r\n \r\n", "date": "2018.11.24", "title": "Цената на изхода от богат Берлин. €1200 за \"свободно завръщане\""}
{"url": "https://www.dnes.bg/obshtestvo/2018/11/24/bashta-i-dyshteria-v-neizvestnost-zaradi-bitka-za-popechitelstvo.394582", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Повече от три месеца 39-годишен мъж и 7-годишната му дъщеря са в неизвестност. Полицията ги издирва от началото на октомври, но досега – без резултат. Защо обаче майката на момиченцето се опасява, че детето е отвлечено и безсилни ли са родните институции пред чуждо съдебно решение?\n\r\nХристо и Даниела са щастливо семейство допреди малко повече от година. Живеят във Великобритания, където мъжът специализира медицина. Даниела се грижи за 5-годишната им тогава дъщеря, разказва .\n\r\nПреди година семейното щастие рухва и Даниела и Христо завеждат във Великобритания дело за попечителството върху дъщеря си. Процесът е по Хагската конвенция, а магистратите дават споделени родителски права. \n                    \n                    \n                \r\nПо думите на Даниела, двамата с Христо имали различия относно това как да отглеждат дъщеря си. Той настоявал момиченцето да има само един дом – неговият.\n\r\nСлед като детето не се връща при Даниела, тя търси връзка с Христо и други негови роднини. Удря на камък. Екипът на Bulgaria ON AIR също потърси бащата на Христо. Апартаментът му в центъра на София изглежда необитаем. И при двете ни посещения никой не отвори. \n\r\nДаниела се принуждава да се обърне към българския съд. На две инстанции родната Темида отсъжда – дъщеря ѝ трябва да бъде върната. Това обаче не се случва. И майката се обръща към частен съдебен изпълнител, който да принуди съпруга ѝ да върне детето. \n\r\nМеждувременно за казуса е сигнализиран и отдел \"Международна закрила на детето\" към Министерството на правосъдието. Оттам отговориха на запитването ни, че са проверили сигнала и са излезли с решение, че детето трябва да се върне на Даниела. \n\r\nПо закон бащата не може да изведе момиченцето легално от страната без изричното съгласие на двамата родители. \n\r\nДаниела сигнализира и в полицията, че съпругът и дъщеря ѝ са изчезнали. За последно знае, че в края на юли са били в Дирекция \"Социално подпомагане\" в община Слатина. От СДВР ни отговориха, че оттогава работят по случая, но засега няма развитие.\n\r\nС днешна дата Даниела има работа във Великобритания, която да ѝ позволи издръжката на нея и детето. А Софийската районна прокуратура има един месец, за да провери всички сигнали, които роднините на двамата родители са подавали едни срещу други. И да решат престъпил ли е някой закона.\n\r\n ", "date": "2018.11.24", "title": "Баща и дъщеря в неизвестност! Заради битка за попечителство..."}
{"url": "https://www.dnes.bg/obshtestvo/2018/11/24/hakeri-zaplashiha-saitove-na-institucii-s-blokada.394583", "text": "Група, представяща се като \"анархистите\", съобщи с електронни писма до медиите, че ще блокира сайтове на институции. Хакерите не посочиха мотиви за атаката.\r\nПърво бе обявено, че ще бъде атакувана страницата на БСП в интернет, но тя остана достъпна. Следобед бе недостъпен сайтът на Министерството на правосъдието, който бе сред заплашените.\r\nОт ведомството съобщиха, че става дума за технически проблем. Към момента той вече е отстранен.\r\nЗа кратко нямаше достъп и до сайта на икономическото министерство. С хакерска атака бе заплашен и сайтът на парламента, но проблем при него нямаше. \r\n ", "date": "2018.11.24", "title": "Хакери заплашиха сайтове на институции с блокада"}
{"url": "https://www.dnes.bg/index/2018/11/24/nasko-ot-b-t-r-pia-za-rojdeniia-den-na-predavaneto-familno.394584", "text": "Токшоуто за цялото семейство \"Фамилно\", което се излъчва в ефира на  всяка събота и неделя от 10:30 часа, навърши една година. Празнично беше и настроението в студиото на предаването тази седмица, след като един от най-обичаните български изпълнителни - Атанас Пенев - Наско от група Б.Т.Р., поздрави екипа на \"Фамилно\" и водещата Деляна Маринова-Джуджи с пожелание под формата на песен в ефир.\n\r\n \"Фамилно\" е много различно, защото показваме забавни истории, които не натоварват зрителите. През изминалата една година в предаването отведохме българските семейства на стотици вълнуващи пътешествия. Показахме им непознати кътчета, но и се върнахме назад във времето през една нова призма – чрез разкази за забележителни хора лично от техните наследници. Имахме и пътувания за сетивата и душата – културни, кулинарни, стойностни. Занапред сме приготвили на аудиторията още много изненади\", казва Деляна Маринова-Джуджи.\n                \n                \r\nПрез декември предаването ще се постарае да разкрие магията на семейното щастие, традициите и сплотеността, като представи журналисти от Bulgaria ON AIR извън професионалното им амплоа. В специалната празнична рубрика \"Коледа с водещите на Bulgaria ON AIR\" лица от телевизията ще разкрият как се подготвят за предстоящите празници. Какви обичаи спазват, кои са най-забавните им спомени от Коледа като деца и какво пожелават на зрителите - разберете във \"Фамилно\" през декември.\n\r\nОсвен това броени дни преди един от най-светлите празници, Деляна Маринова-Джуджи излиза от студиото, за да подари усмивки на още повече хора. Водещата на предаването \"Фамилно\" ще се включи в благотворителната кауза \"Звезди рисуват за децата на Стрелча\", която ще се проведе на 2 декември. В рамките на инициативата известни личности от страната ще рисуват картини, които след това ще си закупят, с цел набиране на средства за децата сираци, полусираци и деца с увреждания от гр. Стрелча.\n\r\nНе пропускайте единственото семейно предаване в българския ефир - \"Фамилно\", всяка събота и неделя от 10:30 часа в ефира на телевизия Bulgaria ON AIR.\n\r\n ", "date": "2018.11.24", "title": "Наско от Б.Т.Р. пя за рождения ден на предаването \"Фамилно\""}
{"url": "https://www.dnes.bg/kino/2018/11/24/car-lyv-se-zavryshta-na-golemiia-ekran.394563", "text": "\r\n\"Дисни\" представи първия тизър-трейлър на римейка на \"Цар Лъв\", съобщи Би Би Си. Премиерата на филма ще бъде през юли 2019 г. , а сред актьорите, озвучаващи ролите, са звезди като Бионсе, Доналд Глоувър, Чиуетел Еджиофор и Сет Роугън. Режисьор е Джон Фавро, който направи и успешен римейк на \"Книга за джунглата\".\r\nТрейлърът показва известната сцена, в която жрецът Рафики представя новородения Симба пред всички животни от Лъвските земи. Първият \"Цар Лъв\" се появява през 1994 г. Първият трейлър на Цар Лъв  отваря вратите към \"Лъвските земи\" изключително гръмко и с категоричната  заявка, че продукцията няма да бъде една подобрена стара версия, а  изключително вдъхновяващ и грандиозен претендент за новия филмов феномен  на десетилетието.\", обясняват разпространителите у нас.\r\n                    \n                    \n                Гласът на главния герой е поверен на Доналд Глоувър, а Бионсе озвучава лъвицата Нала. Чиуетел Еджиофор е лошият Скар. Феновете на първоначалната версия ще могат да се насладят на участието на Джеймс Ърл Джоунс, който озвучава цар Муфаса, както във версията от 1994 г., така и в тази от 2019 г. Джоунс чете и думите на разказвача в трейлъра.\r\nТрейлърът бе показан пред американската публика по време на излъчването традиционния футболен мач по случай Деня на благодарността и бе приет въодушевено особено от по-младите зрители.\r\nЦар Лъв идва в кината на 19 юли 2019 г. на 2D, 3D и IMAX 3D в дублирана и субтитрирана версия.", "date": "2018.11.24", "title": "\"Цар Лъв\" се завръща на големия екран"}
{"url": "https://www.dnes.bg/stranata/2018/11/24/bedna-bylgariia-niamat-raboteshtite-niamat-i-kapitalistite.394566", "text": "\"В България не са бедни само работещите и протестиращите, бедни са капиталистите. Защото така стана цялата икономическа система на България, за съжаление, с ниска добавена стойност\". Това обяви пред bTV председателят на Българската стопанска камара (БСК) Радосвет Радев.\n\r\nТой допълни, че дълги години България не е произвеждала скъпи неща и едва сега има такова производство донякъде в IT сектора.\n\r\nСпоред Радев в момента няма конкретен протест и в едни момент се протестира срещу всичко. Признава обаче, че много от исканията са основателни. Той е съгласен с думите на председателя на КРИБ Кирил Домусчиев, че протестите затрудняват икономиката, но пък е на мнение, че всеки има право да изразява недоволството си.\n                    \n                    \n                \r\nПо думите на председателя на БСК за последните 10 години има 85% срив на чуждестранните инвестиции.\n\r\n\"Тревожното е, че има 30 пъти ръст на българските инвестиции в странство. В целия свят е нормално бедните да бягат, за да търсят работа, страшното за икономиките и обществата е, когато си тръгнат богатите. 303 млн. евро е българският капитал в Европа. Това какво значи, че привлекателната среда в България ги задържа и им предлага нещо атрактивно? Айде, бе!.\", коментира още Радосвет Радев. Неговата прогноза е, че няма да има предсрочни парламентарни избори догодина.\r\nОчаква се и днес в големите градове да се проведат протести срещу ниския стандарт на живот.", "date": "2018.11.24", "title": "Бедна България: Нямат работещите, нямат и капиталистите"}
{"url": "https://www.dnes.bg/notifikacii/2018/11/24/nedostig-na-berachi-na-kafe-v-kolumbiia-eto-kak-reshavat-problema.394550", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПазарът на кафе генерира всяка година около 200 милиарда долара оборот в света. Колумбия – един от най-големите производители на сорта арабика обаче от години страда от недостиг на работна ръка в сектора. Това застрашава и продукцията на смятания за най-качествен сорт кафе. Иновация на бразилска компания обаче може да реши хроничния проблем.\n\r\nМашина за бране на кафе - това е решението, разработено съвместно от Колумбийската федерация на производителите и бразилска компания. Очаква се тя да намали наполовина недостига на берачи в Колумбия. Всяка година в сектора не достигат между 60 и 90 хиляди души, предаде .\n                \n                \r\nВ съседна Бразилия просторните полета с кафе от години са осеяни с комбайни, събиращи реколтата. Планинският релеф на Колумбия обаче е недостъпен за големите машини. Новият уред има и още едно предимство - тя събаря узрелите зърна, но така че зелените да останат на клона.\n\r\nНад половин милион колумбийци са заети в производството на кафе. Маурисио Джиралдо е фермер трето поколение. Надява се, че новата машина ще удвои дневния добив на зърна до 176 килограма на работник. Това ще позволи и увеличаване на заплатите на берачите.\n\r\n\r\n ", "date": "2018.11.24", "title": "Недостиг на берачи на кафе в Колумбия. Ето как решават проблема..."}
{"url": "https://www.dnes.bg/stranata/2018/11/24/temenujka-petkova-chakame-proekt-kato-turski-potok.394565", "text": "\"Работим за това България да запази своето стратегическо място на газовата карта на Европа\", заяви пред Нова тв енергийният министър Теменужка Петкова.\n\n\n\n\n\r\n\"Това може да стане, ако предприемем адекватни действия към промените, които се извършват около нас, проектите, които се реализират, и да направим така, че тези големи енергийни проекти да не заобиколят България. До голяма степен това зависи от нас\", допълни Петкова.\n\r\nЦелта на правителството, по думите й, е България да има поне 3 различни източника за доставка на природен газ.\n\r\nПеткова коментира и информацията в руски медии, че „Газпром” е взел решение за маршрута на втората тръба от \"Турски поток\" и той ще минава през България.\n                    \n                    \n                \r\n\"Трябва да изчакаме официалната информация от колегите от „Газпром”. Но сме готови за реализацията на един такъв проект\", заяви Петкова.\n\r\nТя припомни, че темата е била поставена и по време на визитата на премиера Борисов в Москва.\n\r\nПеткова обясни, че предварителните анализи сочат, че инвестицията би била приблизително 2,6 милиарда.\n\r\n\"Ако бъде реализиран такъв проект, ще имаме печалба за 20 години над 4,3 милиарда лева. Имаме желание \"Турски поток\" да носи приходи дълги години\", заяви енергийният министър.", "date": "2018.11.24", "title": "Теменужка Петкова: Чакаме проект като \"Турски поток\"!"}
{"url": "https://www.dnes.bg/health/2018/11/24/vyzmojni-prichini-za-kyrvene-ot-nosa.394516", "text": "Кървенето от носа е неприятен проблем, който се появява внезапно и може да предизвика неудобни ситуации и смут у човека, чийто нос кърви. Причините могат да са много. Някои от тях са безобидни, но за други е добре да се потърси лекарска помощ, защото са предизвикани от някои медицински състояния.\r\nКои са възможните причини, които да провокират поява на кървене от носа?\r\n\r\nКогато лигавицата на носа и горните дихателни пътища бива прекалено изсушена вследствие на продължителен престой в изкуствено климатизирани помещения, прашни помещения и открити райони, може да се появи внезапно кървене. Овлажняването на лигавицата помага в предотвратяването на спукване на малките кръвоносни съдове вследствие на прекомерната сухота.\r\n                    \n                    \n                \r\nПри травма по време на спорт например може да се появи кървене от носа, тъй като капилярите в тази област са много тънки и крехки. Спукването им предизвиква кървене. Носът е много богато кръвоснабден и дори не толкова силен удар може да предизвика кървене.\r\n\r\nВирусните инфекции и настинките причиняват най-често запушване на носа вследствие на натрупване на секрет в лигавицата на носа. Това напрежение заедно с издухването на носа причинява огромен натиск върху тънките кръвоносни съдове. Те могат да се спукат лесно и да предизвикат кървене от носа.\r\n", "date": "2018.11.24", "title": "Възможни причини за кървене от носа "}
{"url": "https://www.dnes.bg/eu/2018/11/24/brexit-s-minimalen-negativen-finansov-efekt-za-britancite.394570", "text": "Проектоспоразумението за излизане на Великобритания от ЕС е най-доброто решение не само за политическите разногласия, но и за икономиката. Това заяви днес министърът на финансите на Обединеното кралство Филип Хамънд, цитиран от Ройтерс.\n\n\r\n\"Споразумението е начин Великобритания да напусне ЕС . . . с минимален негативен ефект за нашата икономиката\", каза Хамънд в интервю за Би Би Си.\r\n\"Но икономиката не е единственото съображение. Трябва да обърнем внимание и на процеса за лекуване на политическите рани, да върнем единството на страната, защото . . . страни, които са разединени, не постигат успехи\", заяви той, цитиран от БТА.\r\n ", "date": "2018.11.24", "title": "Brexit - с минимален негативен финансов ефект за британците"}
{"url": "https://www.dnes.bg/notifikacii/2018/11/24/ucheni-misliat-kak-da-predpaziat-zemiata-ot-slynceto.394567", "text": "Разпръскването на затъмняващи Слънцето химикали на голяма височина над Земята, за да се забави глобалното затопляне, ще е \"впечатляващо евтино\", като ще струва около 2,25 млрд. долара годишно за 15-годишен период, сочат резултатите от изследване, цитирани от Ройтерс.\r\n \r\nНякои учени заявиха, че геоинженерна технология, известна като стратосферно аерозолно инжектиране, може да ограничи свързаното с климатичните промени повишаване на температурите, предаде \"Дарик\".\n\r\nМакар да е недоказан и хипотетичен, методът ще изисква използване на огромни маркучи, оръдия или специално проектиран за целта космически кораб, за да може големи количества сулфатни частици да се разпръснат в горните слоеве на атмосферата и да имат ролята на отразителна бариера срещу слънчевата светлина.\n                \n                \r\nУчени от Харвардския университет поясниха, че общата цена на свързаната със стратосферното аерозолно инжектиране кампания за 15-годишен период, считано от днес, ще е 3,5 милиарда долара, добавяйки, че средните годишни разноски за операциите ще са 2,5 милиарда долара за 15-годишен период.\n\r\n\"Не правим преценки дали стратосферното аерозолно инжектиране е желателно или не, а просто показваме, че осъществяването на амбициозна програма за 15-годишен период, считано от днес, е технически възможно от инженерна гледна точка и впечатляващо евтино\", отбелязаха учените.", "date": "2018.11.24", "title": "Учени мислят как да предпазят Земята от Слънцето"}
{"url": "https://www.dnes.bg/usa/2018/11/24/prezidentyt-na-iran-miusiulmani-da-se-obediniat-sreshtu-sasht.394569", "text": "Иранският президент Хасан Рохани призова днес мюсюлманите от цял свят да се обединят срещу Съединените щати, вместо тържествено да посрещат \"престъпници\", намеквайки за Саудитска Арабия, съобщи Ройтерс.\r\nВ реч на международна конференция за ислямското единство в Техеран, предавана на живо по държавната телевизия, Рохани каза, че \"да се подчиняваш на Запада, начело на който е Америка, е измяна\" към исляма и \"бъдещите поколения в региона\". \n\n\r\n\"Имаме избор - или да опъваме червени килими пред престъпници, или твърдо да се противопоставяме на несправедливостта и да останем верни на Пророка, Корана и исляма\", заяви Рохани, явно имайки предвид Саудитска Арабия и други страни от Залива, които поддържат тесни връзки с Вашингтон.\r\n                    \n                    \n                Иран и Саудитска Арабия са съперници в региона и подкрепят противоположни страни в конфликтите в Сирия и Йемен, както и различни политически фракции в Ирак и Ливан, предаде БТА.\r\n\"Готови сме да защитаваме интересите на саудитския народ срещу тероризма, агресията и свръхсилите. . . и няма да искаме за това 450 милиарда долара\", каза иранският президент, имайки предвид саудитските договори със САЩ.\r\nВ словото си Рохани нарече Израел \"раков тумор\", създаден от западните сили за прокарване на интересите си в Близкия изток. Иранските лидери често осъждат Израел и предричат смъртта му, но Рохани, който е сравнително по-умерен, рядко използва толкова остър език, отбелязва Асошиейтед прес.\r\nДнес обаче той каза, че \"една от зловещите последици от Втората световна война е формирането на раков тумор в региона\", а после в изказването си нарече Израел \"фалшив режим\", създаден от западните страни.", "date": "2018.11.24", "title": "Президентът на Иран: Мюсюлмани да се обединят срещу САЩ!"}
{"url": "https://www.dnes.bg/stranata/2018/11/24/daren-kuvioz-v-sklad-poveche-ot-mesec-zashto.394560", "text": "Вече повече от година кампанията \"Капачки за бъдеще\" събира средства, с които закупува кувьози за болниците в цялата страна. Лечебните заведения се избират на един принцип - най-старо оборудване. В някои от неонатологичните отделения има кувьози на повече от 40 години. Участниците в кампанията търсят информация за лечебните заведения от Министерството на здравеопазването. Преди месец те получават отказ за съдействие.\n\n\r\nДосега са закупени 3 кувьоза - 1 в болницата в Червен бряг, 1 в Чирпан и 1, който все още не е в болница, а стои в склад. Апаратът в болницата в Чирпан вече е спасил живота на над 20 деца. Директорът на лечебното заведение Неделчо Тотев заяви, че кувьозите са задължителни за всяко едно акушеро-гинекологично отделение. Преди дарението бебетата са били транспортирани до болницата в Стара Загора, тъй като предишният кувьоз в Чирпан е бил от 1976 г. Използването на апаратите се налага все по-често поради все по-честото раждане на недоносени деца.\n                    \n                    \n                \r\n\"Тази есен попитахме здравното министерство за 18 други населени места, но два пъти получихме отказ от информация\", каза инициаторът на \"Капачки за бъдеще\" Мартина Йорданова пред Нова тв.\n\r\nДругият инициатор на кампанията Лазар Радков съобщи, че е изключително трудно да се свържеш с Министерството на здравеопазването. Инициаторите ангажират своите доброволци, за да им помогнат сами да намерят нужните данни за лечебните заведения. Те лично изискват справки от болниците.\n\r\nОт здравното министерство се извиниха за случилото се. Те поеха ангажимент до 30 ноември да съдействат с нужната информация. Министерството съобщи, че се надява съвместната работа с кампанията да продължава и в бъдеще.", "date": "2018.11.24", "title": "Дарен кувьоз в склад повече от месец. Защо?"}
{"url": "https://www.dnes.bg/notifikacii/2018/11/24/parij-na-bunt-sreshtu-cenite-na-gorivata-i-politikata-na-makron.394573", "text": "\nФренската полиция прибягна до сълзотворен газ и водни оръдия, за да разпръсне поредния масов протест в Париж срещу нарастващите цени на горивата и срещу икономическата политика на президента Еманюел Макрон, съобщи Ройтерс.\r\nВторият уикенд с протести на \"жълтите жилетки\" отново заплашва да предизвика хаос и улични безредици из цяла Франция.\r\nНеколкостотин демонстранти се събраха на централния булевард \"Шанз елизе\" с намерение да се отправят към Елисейския дворец - официалното седалище на президента, но бяха пресрещнати от полицейските части, които предварително бяха поставили ограждения на няколко места по булеварда.\r\n                \n                По-рано властите предупредиха, че няма да позволят там да има протест и предложиха на недоволните да се съберат около Айфеловата кула, малко по-далече от центъра.\r\nНякои протестиращи пееха националния химн, а други носеха плакати с лозунги като \"Макрон - оставка\" и \"Макрон - убиец\". Колоната се отправи към Триумфалната арка, но полицейските кордони застанаха на пътя й. Тогава тълпата тръгна обратно към площад \"Конкорд\", където по-рано им беше категорично отказано до проведат митинга си.\r\nПолицаите известно време сдържаха протестната колона, но после бяха принудени да я изтласкат към средата на \"Шанз Елизе\", използвайки гранати със сълзотворен газ. Демонстрантите се опитаха да завият по две улици, водещи към Елисейския дворец, но и това не им бе позволено.\r\nСпоред префектурата до днешните сблъсъци се стигнало заради присъствието в челото на колоната на протестиращите на стотина души от крайната десница, които провокирали пазителите на реда, опитвайки се да съборят огражденията, съобщи Франс прес.\r\nВластите още вчера съобщиха, че днес в центъра на Париж са мобилизирани около 3000 полицаи, които да не допуснат ексцесии. Денис Якоб - генерален секретар на полицейския съюз \"Алтернативна полиция\", каза пред Ройтерс, че само в столицата се очаква да протестират около 30 000 души.\r\n\"Знаем, че сред тях са проникнали и ултрадесни, и ултралеви елементи. Може да се очакват и банди от предградията\", добави той.\r\nВътрешният министър на Франция Кристоф Кастанер заяви вчера, че тези, които стоят зад протестите, трябва \"да поемат отговорност\" и да уведомяват полицията за акциите, както е предвидено по закон. (БТА)", "date": "2018.11.24", "title": "Париж на бунт! Срещу цените на горивата и политиката на Макрон"}
{"url": "https://www.dnes.bg/notifikacii/2018/11/24/tihata-smyrt-na-iemen-glad-voina-krai-za-85-hil-deca.394585", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От 2015 г. Йемен е в разрушителна гражданска война. Резултатът - около 85 хиляди деца под пет-годишна възраст са загинали от глад и болести. \n\r\nОценката е направена от международната хуманитарна организация \"Спасете децата\". А според ООН средната смъртност при така нареченото тежко остро недохранване е засегнала повече от 14 милиона души, предаде .\n\r\n18 ноември 2018 година – 4 години след началото на кървавия конфликт между Иран и Саудитска Арабия – десет годишната Назиха Халеб постъпва в болница. Момичето е ранено тежко, след като домът ѝ в пристанищния град Ходейда е разрушен при въздушен обстрел.\n                \n                \r\nТри от сестрите ѝ загиват на място. Почерненият им баща ще помни вечно фаталния ден, в който домът и животът на семейството му са разрушени безвъзвратно.\n\r\nВ последните дни Ходейда е арена на интензивни бойни действия. Самолети на оглавяваната от Саудитска Арабия военна коалиция, която подкрепя правителството на президента Мансур Хади, са извършили повече от 10 въздушни удара по позиции на бунтовниците Хути - поддържани от Иран. \n\r\nПоредната ескалация идва на фона на призиви за прекратяване на кървавия конфликт. Хуманитарни работници молят за помощ, за да отговорят на нарастващия брой случаи на глад в страната. В някои райони хората са принудени да ядат листа, за да оцелеят.\n\r\nЙемен е най-бедната арабска страна. Тя е изправена пред тежка хуманитарна криза, докато се превръща в основна конфликтна зона в рамките на противопоставянето между Саудитска Арабия и Иран.\n\r\nПризнаци за край на конфликта обаче няма. Войната е отнела живота на над 10 000 души, довела е до разселването на 2 милиона души и е докарала 28-милионното население на прага на глада.\n\r\nП", "date": "2018.11.24", "title": "Тихата смърт на Йемен - глад, война. Край за 85 хил. деца"}
{"url": "https://www.dnes.bg/akoshtete-vqrvaite/2018/11/24/nestandartna-ukrasa-za-koleda-lampichki-za-brada.394528", "text": "Наближават най-светлите за всяко семейство празници. Много хора не отдават кой знае какво значение на Коледа и украсата, но други още отсега са си купили нови играчки, които нямат търпение да сложат на елхата. \r\nВсяка година по това време започва спор за това дали трябва да украсяваме жива елха или е по-добре да си купим изкуствена. Тази зима обаче фокусът се измести върху най-новата тенденция – поставянето на лампички върху брадите на мъжете.\r\n \r\nКолкото и шантаво да се струва на някои българи, по света има мъже, които вече отдавна познават тайните на декорацията по окосмяването на лицето. Някои ги наричат ексцентрици, други им се радват, защото блещукащите светлинки в брадите им са знак, че са запазили празничния дух в себе си.\r\n \r\nДоказателство за това, че наред с елхите, в чужбина се украсяват и мъжки бради, е зачестилата продажба на тези украси. Сайтове като Amazon предлагат продукта срещу цена от 14 долара. Той включва 18 мини лампички за брада с ЛЕД светлини.\r\n \r\nЛентата със специални лампички за мъже, които поддържат големи бради, е снабдена с малки щипки, чрез които да се прикрепя по-лесно към космите.\r\n \r\nРазбира се, за да задоволят вкуса на различните мъже, китайски производители са създали и други орнаменти, които също стават за украсата на тази част от лицето на мъжете.\r\n \r\nВсе повече мъже позират гордо със засукан мустак и старателно украсена брада елха, за да качат снимките си в социалните мрежи. За да не се сърдят жените им, предприемчиви търговци са създали и лампички за украса на коси.\r\n\r\n\r\n ", "date": "2018.11.24", "title": "Нестандартна украса за Коледа: Лампички за брада!?"}
{"url": "https://www.dnes.bg/obshtestvo/2018/11/24/28-bylgarkite-ubiti-prez-2018-a-ot-syprug-partnior.394586", "text": "Красимира, Антония, Мария, Елена, Фатха, Десислава, Венета, Дарина... Това са част от имената в черния списък на жертвите на домашно насилие през 2018 година. По данни от медиите, жените, убити от бивши или настоящи съпрузи/партньори или друг техен роднина, до този момент са вече 28.\n\r\nТова обаче не са официални данни, защото в България не съществува статистика, която да следи реалния брой на пострадалите от домашно насилие. В световен мащаб, според цифри на ООН, около 35% от жените се сблъскват поне веднъж с различна форма на насилие, като в над 1 милиард от случаите то е на полова основа. Световната здравна организация говори дори за \"глобален здравен проблем с мащабите на епидемия\".\n                    \n                    \n                \r\n\n\r\nСлед продължителни дебати Конституционният съд определи Конвенцията на Съвета на Европа за превенция и борба с насилието над жени и домашното насилие, станала известна като Истанбулската конвенция, за противоконституционна, а месеци по-късно парламентът гласува на първо четене промени в Наказателния кодекс, целящи да инкриминират подобно насилие.\n\r\nВ отговор на решенията, взети от Конституционния съд и парламента, както и в израз на подкрепа и съпричастност към семействата на 28-те жертви, Българският фонд за жените организира протест в София, който ще се проведе на 26 ноември. Датата не е избрана случайно - ден преди това (25 ноември) се отбелязва Международният ден за борба с насилието над жени. Исканията на протестиращите са обобщени в 10 основни точки, включващи както създаването на кризисни центрове в страната, така и организирането на системни национални информационни кампании за превенция на насилието над жени и домашното насилие. Пълният текст е публикуван на страницата на БФЖ.\n\r\n\n\r\nВъв връзка с предстоящата проява на граждански протест разговаря с Елица Станоева – поддръжник на кампанията \"Не си сама – Заедно срещу насилието\" и автор на научна публикация по темата за Истанбулската конвенция. Според Елица, протестът \"изобщо не е ненавременен, а по-скоро твърде закъснял\". Това е израз на несъгласие с \"едно абсолютно институционализирано и обидно пренебрежение към група от хора, които се оказват в неравностойно положение – а именно към жените в България\", казва тя и добавя: \"Когато се говори за отделните трагедии с жени, жертви на домашно насилие, започваме да мислим за тях като случайни инциденти. Всъщност всички те се случват под влиянието на една всеобща споделена нагласа, че жените са собственост на техните мъже. За съжаление това мислене среща огромна обществена толерантност\". \n\r\nЕлица Станоева посочва още, че именно последните убийства разкриват на какъв систематичен тормоз са подложени жените: \"Мисля, че всички ние, които живеем във враждебна обстановка, привикваме към това фоново насилие. Едно подвикване от непознат на улицата, например, изразява същата проява на собственост, която се среща и при домашното насилие. В момента, в който започнем да говорим за този проблем, много от нас тепърва ще си дадат сметка, че това е тема, която засяга всички ни, а не лично преживяване, с което трябва да се справяме сами\".\n\r\nЕлица Станоева смята, че гласуваните промени в Наказателния кодекс, които инкриминират домашното насилие, съвсем не са достатъчни, тъй като не предвиждат каквито и да било форми за превенция и борба срещу ежедневния тормоз: \"Различни форми на насилие са институционализирани в много социални среди в България, като училището, например. Там се случва всекидневно посегателство от страна на момчета срещу момичета, което се възприема едва ли не като някакъв ритуал, който е част от израстването. Промените в Наказателния кодекс не третират подобни ситуации, а тъкмо това създава нагласата, че жената е собственост на мъжете около нея\".\n\r\nЕлица Станоева твърди, че Истанбулската конвенция е важна именно затова, защото застъпва идеята за превенция, която да тече по различни канали. А пренебрежителният и шеговит начин, по който се проведоха обсъжданията в българския парламент, според нея, е доказал \"липсата на политическа воля за справянето с истинските причини за насилието у нас\".\n\r\nОсвен в София, на 26 ноември ще се проведат протести в знак на солидарност и във Варна, Лондон, Прага, Букурещ и Берлин. Росица Махди от организационния комитет в Берлин заяви, че е необходимо жените най-сетне да излязат от образа си на жертви и да се борят за уважението, което заслужават. Според нея, насилието не е само български проблем. И наистина - последните данни на Федералната криминална служба в Германия сочат, че близо 114 000 жени са станали жертви на домашно насилие през 2017 година.\n\r\n\"Причините, които водят до насилието над жените, се дължат на неравенства, свързани с някои патриархални структури\", продължава Махди. \"Те съществуват в целия свят и са наслоявани с хилядолетия. В Германия също има такъв проблем, но тук просто има много повече образователни механизми и повече превенция. Затова ежедневният сексизъм не се усеща с такава острота, както на други места, където липсват превантивни мерки. Именно затова в исканията си ние наблягаме най-вече на превенцията. Защото насилието не е само това, което оставя синина\", казва Росица Махди.\r\n \r\n", "date": "2018.11.24", "title": "28 - българките, убити през 2018-а от съпруг, партньор..."}
{"url": "https://www.dnes.bg/akoshtete-vqrvaite/2018/11/24/vreme-e-za-godishna-ravnosmetka-kakvi-pouki-shte-si-napraviat-zodiite.394509", "text": "Тъй като скоро ни предстои да влезем в нова година, много от нас вече се замислят какви задачи да си поставят и какви обещания да си дадат за 2019-а. Преди това обаче, ние трябва да се замислим какви поуки трябва да извлечем от 2018-а. \r\nЕто какво може да ви каже вашият зодиакален знак за това, което би било добре да запомните от настоящата година, така че старите ви (вредни) навици да не ви преследват и през следващата:\r\n\r\n\r\n \r\nДори и през най-натоварените си седмици трябва да отделяте време, за да си почивате и да презареждате батериите си. Не е лошо, че искате да живеете „на максимална скорост“, но първо се замислете дали вашият препълнен график от 2018-а ви е донесъл щастие или по-скоро ви е изпълнил с негодувание.\r\n \r\n\r\n \r\nТъй като краят на 2018-а приближава, опитайте се да запомните всички малки неща, които са ви направили щастливи през изминалата година. Замислете се колко хубаво ви е било понякога, когато без да искате сте разчупили рутината и сте се впуснали в нещо ново. Обещайте си, че през 2019-а ще сте по-отворени към промените.\r\n \r\n\r\n \r\nЗамислете се, че решенията са това, което ви тласка напред и ако не сте в състояние да вземате решения, защото все се двоумите, вие просто изпускате добрите възможности да минават покрай вас. Не си позволявайте още една година да ви мине в чудене кое е по-доброто решение в дадена ситуация, изпускайки точния момент.\r\n \r\n\r\n \r\nНека 2019-та бъде годината, в която най-накрая ще излезете от зоната си на комфорт и ще започнете да се сближавате с абсолютно непознати хора, позволявайки им да станат ваши приятели. Домът е мястото, където е сърцето ни, но всеки човек се нуждае и от социален живот. Не забравяйте да допускате нови хора в живота си!\r\n \r\n", "date": "2018.11.24", "title": "Време е за годишна равносметка! Какви поуки ще си направят зодиите? "}
{"url": "https://www.dnes.bg/usa/2018/11/24/strelba-v-maiami-dvama-zaginali-ima-i-raneni.394564", "text": "Двама души загинаха, други двама бяха ранени в резултат на стрелба пред търговски център в окръг Маями Дейвид в американския щат Флорида, пише Miami Herald.Инцидентът е станал в петък вечерта местно време. Ранените са хоспитализирани, пише \"Фокус\".\r\nПричината за стрелбама и самоличността на нападателя още не се обявява. На свой ред местният телевизионен канал WSVN съобщава, че загиналите са мъж и жена, а състоянието на ранените не е известно.", "date": "2018.11.24", "title": "Стрелба в Маями: Двама загинали, има и ранени"}
{"url": "https://www.dnes.bg/stranata/2018/11/24/iznenada-li-e-cenite-na-gorivata-prodyljavat-da-padat.394558", "text": "Ново поевтиняване отбелязаха горивата през тази седмица и в петък в големите вериги дизелът вече бе под 2.30 за литър, а масовият бензин - 2.06 лв. При по-малките обекти цената му падна дори под 2 лв., пише .\r\nТака само през този месец горивата са поевтинели с 20-30 ст. след поскъпването през октомври. Тогава дизелът бе стигнал почти до 2.5 лв, а бензинът бе над 2.30 лв.\r\nСегашните цени на бензина са най-ниски от една година насам, а при дизела - от 6 месеца.\n\n\r\nПричината за чувствителното поевтиняване са котировките на петрола, които паднаха до 56 долара. Това е най-ниското им ниво от повече от една година - подобни цени е имало през октомври 2017 г., когато бензинът е струвал колкото сега.\r\n                    \n                    \n                Котировките загубиха само за месец близо 30% след като САЩ позволиха на някои държави да продължат да купуват ирански петрол. В началото на октомври нефтът струваше близо 85 долара.\r\nАмериканската инвестиционна банка JP Morgan понижи прогнозата си за петрола през следващата година и предвижда цената да е средно 73 долара за барел, а не 83.50 долара.\r\nСпоред големи петролни търговци до края на годината ще има ново намаление на цените на горивата, ако нефтът запази сегашните си котировки. Понижението им се отразявало в цените на дребно със закъснение от десетина дни.\r\nТова означава, че през декември може да се очаква бензинът масово да е под 2 лв, а дизелът да струва към 2.20 лв.", "date": "2018.11.24", "title": "Изненада ли е? Цените на горивата продължават да падат!"}
{"url": "https://www.dnes.bg/sofia/2018/11/24/zaradi-edna-kashlica-uchenik-napadnat-v-gradskiia-transport.394547", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Мъж нападна ученик заради кашлица в в столичния градски транспорт. Сериозно пострадали няма, предаде Bulgaria ON AIR.\r\nПетък рано сутрин автобус №82 на столичния градски транспорт пътува от квартал \"Люлин\" към Централната гара. Ученик започва да кашля по време на пътуването, а мъж му прави забележка да си сложи ръка пред устата. Ученикът му отговорил, а мъжът го нападнал.\r\nСпречкването между двамата не било дълго, тъй като останалите пътници се намесили и защитили младежа. Агресивният пътник слязъл още на следващата спирка.\r\nПътниците в градския транспорт споделят - агресията е почти непрестанна и в различна степен.\r\nСпоред психолога Маргарита Бакрачева причината за зачестилите случаи на агресия е натрупващото се напрежение у хората. Тя споделя още, че лошото време допълнително може да ни подтиква към агресия.\r\n ", "date": "2018.11.24", "title": "Заради една кашлица: Ученик нападнат в градския транспорт"}
{"url": "https://www.dnes.bg/index/2018/11/24/mladi-kulinari-na-edin-cherpak-razstoianie-ot-nai-dobrite-v-bylgariia.394448", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКонсервативната и патриархална част от обществото искрено вярва, че мястото на жената е в кухнята, а на мъжа – на масата. И въпреки това най-добрите готвачи в света някак се оказват... мъже. \n\r\nТакава заявка дават и двама младежи от Велико Търново, които се превърнаха в най-добрите млади готвачи в България през 2018 г. А един ден... кой знае, може би и в света.\r\nИвайло Гасеров е ученик в 11 клас. 16-годишното момче успя да впечатли международното жури на състезанието \"Търси се UniChef\" със своята рецепта за агнешки котлети. Така той устремено пое по пътя към топ готвачите в страната.\r\nСъстезанието е в два етапа, а второ място в надпреварата печели съученикът на Ивайло - Янислав Дамянов.\r\n                \n                И двамата се стараят да експериментират в кухнята и да търсят нестандартния вкус, който не може да бъде видян от рецептите в интернет.\r\n\"В началото беше просто като хоби, с което реших по-късно да се занимавам. В кулинарията винаги има какво ново да опиташ, какво ново да създадеш\", сподели Ивайло пред .\n\r\n\n\r\n ", "date": "2018.11.24", "title": "Млади кулинари: На един черпак разстояние от най-добрите в България "}
{"url": "https://www.dnes.bg/stranata/2018/11/24/bedni-bogati-depozititte-ni-rastat-kreditite-syshto.394546", "text": "94 млрд. лв. обслужват оборота към октомври, засече БНБ. Те са с 9.7% повече от същия месец на миналата година. \r\nС 8.4% са се увеличили депозитите, отчитат още от централната банка към октоври те вече са 77.058 млрд. лв.\r\nОт тях 50 102 млрд. лв. са депозити на домакинствата, които са се увиличили със 7.5% спрямо същия месец на 2017 г.\r\nКредитите също растат - към края на октомври те вече са 57.122 млрд. лв., което е със 7.8% повече от преди година. обратно изкупените кредити възлизат малко над 9млрд. лв. и се увеличават с 15.9% спрямо октомври 2017 г., пише .\r\nНетните чуждестранни активи са 55.9 млрд. лв в края на отчетния месец при 55.6 млрд. лв в края на септември 2018 г. като нарастват със 7.7% в сравнение с октомври 2017 г. \r\nЧуждестранните пасиви са 9.8 млрд. лв и на годишна база нарастват с 15.3%.", "date": "2018.11.24", "title": "Бедни-богати: Депозититте ни растат, кредитите – също!"}
{"url": "https://www.dnes.bg/snimka-na-denia/2018/11/24/tiho-myglivo-temperaturite-do-13-gradusa.394545", "text": "През нощта и утре до обяд облачността над по-голямата част от страната ще е значителна. Ще е почти тихо, в низините и котловините ще е мъгливо и на места там ще преръмява.\r\nОколо и след обяд ще се появи слаб юг-югозападен вятър и с него ще настъпи по-съществено намаление на облачността и подобрение на видимостта.\r\nМинималните температури ще са между минус 2 и 3 градуса, максималните - от 2-3 градуса в местата с трайна мъгла в Северозападна България, до 11-13 градуса - в югозападните райони, сочи  на НИМХ.\r\nНад Черноморието облачността ще е променлива, по-значителна в часовете до обяд. До обяд вятърът ще е от север, след обяд ще се ориентира от юг, ще е предимно слаб. Максималните температури ще са 7-9 градуса. Температурата на морската вода е около 12 градуса. Вълнението на морето ще е 1-2 бала.\r\n                \n                Над планините преди обяд ще е предимно облачно и мъгливо. Около и след пладне облачността ще се разкъса и намалее. Ще духа слаб западен вятър. Максималната температура на височина 1200 метра ще е около 7 градуса, на 2000 метра - около 1 градуса.\r\nВ неделя преди обяд облачността ще е разкъсана, след това от запад ще се увеличава и вплътнява. Ще духа слаб югозападен вятър и температурите ще се повишат. През нощта срещу понеделник от запад ще започнат валежи от дъжд. В източната половина от страната югозападният вятър ще се усили. Ще се повишат минималните температури, дневните ще останат високи. През деня валежите ще обхванат цялата страна, ще бъдат слаби и умерени.", "date": "2018.11.24", "title": "Тихо, мъгливо.Температурите до 13 градуса"}
{"url": "https://www.dnes.bg/rusia/2018/11/24/lavrov-libiicite-sami-da-urediat-vytreshnite-si-problemi.394548", "text": "Русия и Италия се договориха да продължат активното си сътрудничество в борбата с тероризма и незаконния наркотрафик, съобщи руският външен министър Сергей Лавров след преговорите с италиански си колега Енцо Моавери-Миланези в Рим днес, предаде ТАСС. Двамата дадоха изявления пред журналисти след срещата. Първият руски дипломат е на двудневно посещение в италианската столица.\r\nМиланези посочи, че Италия високо цени подкрепата на Русия за конференцията за Либия, която се състоя тези дни в Палермо по италианска инициатива, и разчита на приноса на Москва за уреждането на положението в Либия. Русия участва на високо равнище на форума в Палермо, където е представена от своя премиер Дмитрий Медведев.\n\n\r\n                    \n                    \n                Според Миланези Рим смята за реално провеждането на избори в Либия до началото на лятото на следващата година, макар че \"си даваме сметка за всички сложности\". \"Нашата цел е гарантирането на сигурност и стабилност на Либия, и тази цел се споделя от международната общност\", подчерта министърът.\r\nЛавров от своя страна отбеляза, че при търсенето на пътища за изход от либийската криза не трябва да се забравят причините, които са я породили. Според него \"всички беди на днешна Либия са свързани с агресията на НАТО и с най-грубото нарушаване на резолюциите на Съвета за сигурност на ООН\". Именно това \"хвърли този район в хаоса на междуособиците и даде тласък на бурен ръст на тероризма, на незаконната търговия с оръжие и . . . на безпрецедентна миграционна вълна, включително и към Европа\", каза той, цитиран от ТАСС.\r\nЛавров изрази мнение, че е контрапродуктивно да се слагат изкуствени срокове за един или друг етап в политическия процес. \"Преди всичко самите либийски играчи трябва да определят как ще живеят заедно в своята страна и след като постигнат такова взаимно разбирателство, вече ще може да се говори за демократични процедури и формиране на нови структури на властта\", подчерта руският външен министър.\r\nЗасягайки остро актуалния въпрос за убийството на саудитския журналист Джамал Хашоги, Лавров оцени положително усилията на Рияд за разследване на убийството. \"Необходимо е то да бъде завършено възможно най-скоро. Ние отбелязваме, че саудитските власти провеждат това разследване, сътрудничат и с турските власти. Ще очакваме произнасянето на окончателна присъда\", отбеляза той, цитиран от БТА.\r\nЛавров засегна и израелско-палестинския конфликт, като изтъкна, че Русия е готова да бъде домакин на среща между палестинците и Израел и да бъде посредник между тях, предаде Ройтерс.", "date": "2018.11.24", "title": "Лавров: Либийците сами да уредят вътрешните си проблеми!"}
{"url": "https://www.dnes.bg/stranata/2018/11/24/pochitame-sveta-ekaterina-pokrovitelka-na-maikite.394551", "text": "На 24 ноември почитаме св. великомъченица Екатерина. Според преданието Екатерина е била дъщеря на Конт, управител на Александрия, Египет, по времето на император Максимиан. Тя получила блестящо образование, изучавайки работите на най-видните философи и учени, предава \"Дарик\".\n\r\nЕкатерина заявила на родителите си, че ще встъпи в брак с онзи, който я превъзхожда по слава, богатство, красота и мъдрост. Младежи от много богати семейства кандидатствали за ръката на красивата Екатерина, но никой не бил одобрен. Майката на Екатерина, която тайно изповядвала християнството, я изпратила при отшелник, който я посветил във вярата.\n\r\nПреданието разказва, как Екатерина се е срещнала с тогавашния император. Тя се опитала да го убеди, че извършва грешка като преследва християните. Екатерина успяла да привлече към християнската вяра жената на императора и много мъдреци, изпратени от императора да я върнат към езичеството. Впоследствие те били убити и обявени за мъченици.\n                    \n                    \n                \r\nИмператорът заповядал да я вкарат в затвора, където тя въвела в християнството всички, които я посещават. Поради това е осъдена на смърт чрез разпъване на колело. Колелото се разпаднало, когато Екатерина го докоснала, палачите не могли да я екзекутират по този начин и я обезглавили.\n\r\nВ преданието се разказва как ангели отнесли тялото на мъченицата в планината Синай, където през VI век византийският император Юстиниан I основал Синайския манастир. Манастирът оцелял през вековете, като останал хранилище на безценни произведения на раннохристиянското изкуство, архитектура и илюстровани ръкописни книги.\n\r\nСветицата се чества като покровителка на майките. В българските традиции този ден е познат и като Катерининден. В Пловдивския край се вярва, че тя предпазва децата от болести, най-вече от шарка. В този регион майките, които имат малки деца, рано сутрин омесват погача и малко кравайче, което намазват с мед. Погачата се раздава за здраве из махалата, а кравайчето се окача на вратата или се хвърля на покрива \"за Баба Шарка\".\n\r\nВ Родопската област (Средни Родопи) светицата се почита против тежки болести и висока температура. Жените не работят и не пипат остри предмети, защото се вярва, че ако се порежат, раната няма да зарасне.\n\r\nВ Странджанския край, Източна Тракия и сред преселниците от Беломорието на деня на св. Катерина се празнувал против мишки (т. нар. Миши празници). Там жените също не работят, не пипат остри и режещи предмети, замазват огнището с кал и раздават със затворени очи варени зърна (боб, царевица и др.), за да \"замажат и затворят очите\" на мишките.\n\r\nИмен ден днес празнуват Екатерина, Катерина, Катя, Тинка, Катина, Тина и Катрин.", "date": "2018.11.24", "title": "Почитаме Света Екатерина, покровителка на майките"}
{"url": "https://www.dnes.bg/stranata/2018/11/24/otnovo-dishame-opasen-vyzduh-zashto-li-e-taka.394552", "text": "Въздухът в София отново е опасно мръсен, показват сензорите на airtube.info. От общината твърдят, че по-високите стойности на фини прахови частици в атмосферния въздух се дължат на липсата на вятър, на мъглите, на температурната инверсия и на използването на твърди горива за отопление, пише \"Сега\". \n\n\n\r\nНяколко пъти от общината се похвалиха, че правят хайки щрещу горенето на гуми. В Софийския градски съд виси колективно дело срещу общината заради мръсния въздух.\r\nНеотдавна стана ясно, че големите български градове са сред най-замърсените в Европа според класацията на Numbeo.com. От 85 европейски столици и големи градове в индеска за замърсяване, София е на 17-то място, Пловдив - на 15-то, а Варна - на 27-мо място.\r\n                    \n                    \n                Най-замърсеният град в Европа според това проучване е Тетово в Македония, Следван от Челябинск в Русия. Най-чист град, на последното място в класацията е Хелзинки. Индексът на замърсяването отчита чистота на въздуха, на водага и на градската среда.\r\nПрез октомври правителството внесе законопроект, според който кметовете, които не са намалили замърсяването на въздуха в общината през предходната година, да бъдат глобявани лично с от 5000 до 10 000лв.", "date": "2018.11.24", "title": "Отново дишаме опасен въздух. Защо ли е така?"}
{"url": "https://www.dnes.bg/kino/2018/11/24/umenieto-da-da-oceleesh-s-vylci.393126", "text": "Завръщане към един от най-тъмните периоди на миналия век прави режисьорът Вера Белмон с филма \"Да оцелееш сред вълци\".\r\nИсторията за Холокоста е погледната през призмата на малко дете. Годината е 1942. Малкото еврейско момиче Миша Дефонеска, майка ѝ Геруша и баща ѝ Рувен се крият от немците в малка къща в Арденес, Белгия. Когато родителите ѝ са заловени от нацистите, а семейството, което я подслонява, е арестувано заради това, Миша тръгва на изток да търси родителите си.\r\nПо време на пътуването си през Германия, Полша и Украйна, момичето живее и оцелява с глутница вълци. След дълги перипетии Миша се завръща в родния си град с надежда да се срещне отново с родителите си. Белмон точно улавя нрава на времето и превръща историята в притча за приятелството между човека и животното.\r\n                    \n                    \n                Ролите са поверени на Матилд Гофар, Ги Бедо и Мишел Берние. Гледайте \"Да оцелееш сред вълци\" на 24 ноември от 23.00 часа по телевизия .", "date": "2018.11.24", "title": "Умението да \"Да оцелееш с вълци\""}
{"url": "https://www.dnes.bg/politika/2018/11/24/subsidiite-ot-11-na-levche-i-ostavat-29-mln-za-babi-za-bebeta.394555", "text": "Близо 29 милиона лева ще спести държавата от партиите, ако субсидията им бъде намалена на 1 лев на глас. В момента при субсидия от 11 лв. на получен глас петте политически сили в 44-то народно събрание получават общо 31 711 988 лв. на година от държавата, предаде .\r\nПред Слави Трифонов, премиерът Бойко Борисов се ангажира сумата да бъде намалена на 1 лев на глас, въпреки че смята идеята за лоша. Така обаче ще се удовлетвори волята на над 80% от гласувалите на референдума с предложението на Трифонов за орязване на субсидията.\r\nДен по-късно обаче нито един депутат от ГЕРБ не е поставил въпроса при обсъждането и гласуването на текстовете на бюджета за догодина на второ четене в ресорната комисия. И обещаната от Борисов промяна все ощ ене е факт, а партиите засега запазват пълната си субсидия.\n\n\n\r\n                    \n                    \n                Според депутати от ГЕРБ обаче е възможно все пак такова предложение да се внесе в бюджета и при гласуването му на второ четене в пленарната зала, което ще е следващата сряда.\r\nАко в крайна сметка се събере политическа воля и бъде прието орязването до лев на глас, петте парламентарни сили ще вземат общо само 2 882 908 лв.\r\nПо закон партиите, които минат 1% на последните парламентарни избори, имат право на държавна субсидия, която се разпределя на 4 транша през годината.\r\nНа вота през 2017 г. ГЕРБ взе 1 147 292 гласа и получава 12.6 млн. лв. През годините ГЕРБ има спестена много голяма сума от субсидия, с която финансира и предизборните си кампании. Управляващата партия и депутатите й често заделят средства и за благотворителност и помагат и на болни деца, и за изграждането на храмове.\r\nЗа своите 955 490 гласа БСП взема 10.5 милиона. От отчета на бюджета на червената централа за миналата година ставаше ясно, че партията все още има кредит в размер на близо милион и половина, който тази година се очаква да бъде намален.\r\nТрите партии от \"Обединени патриоти\" си разделят 3.5 милиона за своите 318 513 гласа. Почти толкова получава и ДПС за подкрепата на 315 976 избиратели. \"Воля\" взима 1.6 милиона лв.\r\nВъпросите какъв да е размера на държавната субсидия се повдига всяка година  с гласуването на бюджета. Според Борисов, ако субсидията е само 1 лев, партиите попадат в ръцете на богатите хора. По думите му,тази субсидия е единствения начин партиите да имат политически живот, да правят обучения и семинари. Иначе на избори щели дабъдат принудени д асе молят на един или друг.\r\n\"Много рядко съм съгласен с премиера, но сега има право - рисково е да се намалява субсидията\", заяви и Антон Кутев от БСП.", "date": "2018.11.24", "title": "Субсидиите: От 11 на левче и остават 29 млн. – за баби, за бебета..."}
{"url": "https://www.dnes.bg/travel/2018/11/24/bansko-gotovo-chaka-snega-chaka-i-vtori-lift-shte-go-byde-li.394554", "text": "Община Банско е напълно готова за зимния сезон с изключение на факта, че няма втори лифт.\r\n\"Осигурили сме снегопочистваща техника и инфраструктура, но липсата на втори кабинков лифт си остава най-сериозният проблем\", заяви кметът на града Георги Икономов по време на среща,организирана от Министерството на туризма с местната власт.\r\n\"Като община и като туристически бранш може и да сме готови, но често когато журналистите ме питат готови ли сме за зимата, им отговарям, че не сме, защото няма втора кабинка. Аз вече не виждам много светлина по тази тема\", обясни още Икономов, цитиран от .\n\n\r\n                    \n                    \n                През последните месеци в града е затегнат режимът с паркирането на коли. Вече има монтирани камери и снимките на неправилно паркираните коли се предоставят на МВР, за да се съставят по-лесно и бързо наказателните актове.\r\nЛипсата на втори лифт, който да поеме желаещите да карат ски кара Икономов да смята, че общината не може да има много очаквания за ръста на туристите и ще бъде добре, ако броят им поне се задържи.\r\nЗам.-миситърът на туризма Ирена Георгиева обаче заяви, че прогнозите са за поне 5% ръст на туристите от чужбина в зимните курорти в сравнение с миналия зимен сезон, когато в Банско са дошли общо около 202 000 гости. През лятото е имало 241 000 туристи в града.\r\n42-ма служители на реда ще бъдат командировани през предстоящата зима, като четирима от тях са от Гърция и Румъния, обясниха представители на полицията в Благоевград.\r\nПо време на срещата хотелиери  бяха помолени да не задържат личните документи на гостите си, особено ако са чужденци. Този апел отправи към тях старши инспектор Георги Траянов, началник на ГКПП Кулата. Те често ги забравяли на рецепцията и миналата година имало десетки случаи на чужденци, които напускат страната, но не могат да минат през пункта, защото чак тогава се сещат, че са забравили личните си карти и паспорти.\r\nОт Планинската контролно-спасителна служба отбелязаха, че са закупени две спортни моторни шейни, с чиято помощ техните служители могат да навлизат дълбоко в планината. Според представител на службата тя разполага с модерна техника.\r\n\"При нужда през телефон 112 се получават и GPS координати на бедстващи в планината и става много бързо намирането им\", каза представител на службата. От тази зима терминал на 112 ще има и в самата служба. Доброволците тази година са над 50 човека, за разлика от миналата година, когато били 20-30 души. През цялата зима те имат около 1200-1500 случая на хора, които са се загубили в планината или са претърпели инциденти в нея.\r\nПенсионерите над 75 години ще карат тази зима ски на Банско срещу 1 лев на ден, обявиха от фирмата концесионер. Новата програма за лоялни клиенти предвижда също хората, които са притежавали сезонна карта за миналата зима и закупят нова и за този сезон, да стане Silver Card и притежателите да имат привилегиите на този вид карти. Собствениците им имат бърз достъп до кабинковия лифт и получават 5 % отстъпка в редица заведения на територията на ски курорта.\r\nДецата до 7-годишна възраст също ще ползват днедни карти от 1 лев. Същата е цената и за картите за инвалиди.До края на ноември цената за сезонна карта е 1300 лв. за възрастни. Пенсионери, студенти и ученици ще могат да си купят сезонна карта за 1200 лв, а за деца от 7 да 12-годишна възраст картата до края на ноември ще струва 1100 лв.", "date": "2018.11.24", "title": "Банско готово! Чака снега, чака и втори лифт. Ще го бъде ли?"}
{"url": "https://www.dnes.bg/notifikacii/2018/11/24/sblysyci-v-haiti-demonstranti-sreshtu-policai.394553", "text": "Стотици демонстранти преминаха в столицата на Хаити Порт о Пренс с искане за оставка на президента и влязоха в сблъсъци с полицията, която ги разпръсна преди да стигнат до богатите квартали, предаде Франс прес.\r\n\"Искаме президентът и частният сектор най-после да ни чуят: богатите са виновни, че сложиха на власт този некадърник\", заяви демонстрантът Бирон Одиже, предаде БТА.\r\nПо пътя протестиращите напразно се опитаха да опожарят няколко бензиностанции. Полицията, която използва и водни оръдия, спря демонстрантите преди да стигнат до богатата част на града. Протестиращите замеряха с камъни полицаите, които отвърнаха със сълзотворни гранати.\r\n\"Полицията не служи на хаитянския народ, а на властта и икономическия елит. Живеем в мръсотия, в мизерия, а когато поискаме по-добър живот, получаваме сълзотворен газ\", заяви през сълзи протестиращият Пиер Ришар Алексис.\r\n                \n                От неделя Хаити е под напрежение след масова национална мобилизация с искане за оставката на държавния глава.\r\nСпоред опозицията в протестите досега са убити 11 души. Полицията съобщава за трима убити с огнестрелно оръжие.", "date": "2018.11.24", "title": "Сблъсъци в Хаити: Демонстранти срещу полицаи"}
{"url": "https://www.dnes.bg/akoshtete-vqrvaite/2018/11/24/top-3-zodii-koito-imat-opasen-izbuhliv-nrav.394480", "text": "Когато са в стресова ситуация и изживяват нещо тежко, някои зодии стават агресивни, ядосани и избухват лесно. Ето и кои са те. \r\n\r\n \r\nОгнени знаци, които прекалено лесно стават раздразнителни и се нервират. Имат избухлив нрав и не мислят много, когато са изнервени и ядосани. Може да направят нещо, за което после съжаляват. Искат да намерят решение веднага и да продължат с живота си. Импулсивни са и се подават на емоциите си. Успокояват се, когато вече е твърде късно и са нанесли щети.\r\n \r\n\r\n \r\nМного са експресивни и не крият емоциите си. Веднага реагират буйно на стресови ситуации. Не си го изкарват на другите хора, но определено ще обяснят как се чувстват. Искат гласът им да се чуе и да изразят своята позиция. Лъвовете държат да им се обърне внимание, не търсят помощ. Ядосват се, когато някой не приема мнението им.\r\n \r\n", "date": "2018.11.24", "title": "Топ 3 зодии, които имат опасен, избухлив нрав"}
{"url": "https://www.dnes.bg/rusia/2018/11/24/rusiia-po-goliama-zaplaha-za-ostrova-ot-id.394549", "text": "Русия сега е безспорно по-голяма заплаха за сигурността на Великобритания и съюзниците й от радикални ислямистки групировки като Ал Каида и \"Ислямска държава\", заяви шефът на генералния щаб на британските сухопътни сили генерал Марк Карлтън-Смит в интервю за в. \"Дейли телеграф\", цитирано от ТАСС.\r\nОсвен че представляват конвенционална военна заплаха, руснаците постоянно се стремят да подкопаят Запада с развиване на нови умения за водене на война в неконвенционални области като киберпространството и космоса, заявява Карлтън-Смит.\n\n\r\n\"Русия днес безспорно представлява далеч по-голяма заплаха за националната ни сигурност от заплахите, произтичащи от ислямски радикални групировки като Ал Каида и ИД\", казва генералът в първото си интервю откакто през юни встъпи в новата си длъжност.\r\n                    \n                    \n                Великобритания и съюзниците й не бива да стоят безучастни пред идващите от Русия заплахи и да ги оставят без отговор, заявява Карлтън-Смит, предаде БТА.\r\n\"Най-важният отговор в обичайните видове въоръжение е да продължи укрепването на потенциала и съгласуваността на действията на НАТО\", казва той.\r\nБританският генерал реагира скептично към предложението на френския президент Еманюел Макрон за създаване на единни европейски въоръжени сили, както и към всяка друга инициатива, която по думите му би отслабила ефективността на НАТО. Опора на европейската сигурност е именно Северноатлантическият алианс, смята Карлтън-Смит.", "date": "2018.11.24", "title": "Русия – по-голяма заплаха за Острова от ИД"}
{"url": "https://www.dnes.bg/index/2018/11/24/oblechi-si-tialoto-kakvo-miasto-zaema-sportyt-v-ejednevieto.394517", "text": "Цяла седмица сутрин заставаме пред гардероба и мислим какво да облечем. Докато не дойде така желаният уикенд, в който нямаме този проблем, защото знаем, че спортният екип е най-добрият ни приятел. \r\nКаквото и да си говорим, всички знаем колко удобно и комфортно се чувстваме в меки и еластични материи, особено когато искаме да откраднем малко спокойствие в дните за себе си.\r\n \r\nТака спортният екип се оказва чудесен вариант за леката разходка, дори и за едно приятно кино, както за нея, така и за него.\r\n \r\nРазбира се, спортният елемент, който навлезе във визиите ни и не мисли да си ходи, определя новите тенденции за сезона, които ние ви представяме с помощта на колекциите TommyXLewis и Tommy Jeans.\r\n \r\n\r\n \r\nСилата на мъжествеността е основна отправна точка в спортния екип на TommyXLewis.\r\n \r\nТой е решен в класическо черно с дръзкото и емблематично червено, съчетаващо в себе си задължителните геометрични акценти, които в случая са под формата на вертикални и хоризонтални линии.\r\n \r\nИзразяващ характера на Люис Хамилтън, екипът се явява материализиране на уличната мода и дръзкия живот на ръба, винаги придържащ се към високите скорости.\r\n \r\nТенденцията за поло яки, която видяхме и в строгия дрескод, отново присъства и в спортните екипи, като този път е изразена чрез липсата на качулка.\r\n \r\n\r\n ", "date": "2018.11.24", "title": "Облечи си тялото... Какво място заема спортът в ежедневието?"}
{"url": "https://www.dnes.bg/eu/2018/11/24/215-nashi-obshtini-iskat-es-da-im-plati-interneta.394556", "text": "215 от 265-те български общини са кандидатствали за безплатен интернет в първия тур от записването за инициативата WiFi4ЕU на Европейската комисия. Тя предвижда отпускането на безвъзмездни средства за изграждане на бърза безжична връзка на обществени места.\r\nТова съобщиха от Брюксел, след като преброиха регистрациите, постъпили на интернет портала на WiFi4ЕU в началото на месеца. Общините имаха 2 дни да се запишат онлайн. \n\n\r\nРегистрация са успели да направят над 81% от всички общини в България, което подрежда страната ни сред държавите с най-висок интерес към инициативата, за чието реализиране отговаря българският еврокомисар Мария Габриел.\r\n                    \n                    \n                Според правилата на конкурса Еврокомисията ще плати по 15 000 евро на община, за да инсталира тя безплатен безжичен интернет на обществени места като площади, паркове, гари, болници, читалища, библиотеки, административни сгради и да го поддържа 3 г. Европейската комисия разчита, че безжичната връзка ще позволи на младите да си търсят по-лесно работа и така ще допринесе за изкореняване на наследената от финансовата и икономическата криза висока младежка безработица.\r\nКомисията съобщава, че през първите 10 секунди след отварянето на портала за регистрация, са се записали 4000 общини, което е повече от парите, отпуснати за тура.\r\nПравилата за участие предвиждат разпределянето на чековете да става по реда на записване, като от държава могат да участват не повече от 224 общини, за да има за всички. Парите за първия етап ще стигнат само за около 2800 общини от общо кандидатствалите 13 198.\r\nПрез декември Мария Габриел ще обяви победителите, общините, след като евроагенцията за мрежите провери дали всички кандидати имат право на участие. Селекцията ще удари най-силно по италианските общини, където заявки са подали 3202 комуни и 2116-те кандидатствали испански общини.\r\nПропорционално на броя на общините интересът към инициативата изглежда най-слаб в скандинавските държави, където безжичните връзки вече са добре разпространени.\r\nКато цяло обаче конкурсът се ползва с голяма популярност и стана причина за провала на първото набиране на кандидати, организирано през май. Тогава напливът за записване и слабости по интернет портала на Комисията, позволиха регистриране на участници преди официалното стартиране на кампанията. Само за няколко часа 18 000 общини подадоха документи, като 5000 успяха да се регистрират в първите секунди след отварянето. От обяснението на Мария Габриел, която отговаря за програмата, стана ясно, че сайтът е работил само 1 ден. След това той бил дезактивиран по сигнал, че регистрацията не може да се впише.\r\nМесец по-късно Габриел анулира конкурса заради съмнения, че не всички участници са могли да кандидатстват при равни условия. На Комисията й бяха нужни още 5 месеца, за да отстрани пропуските по софтуера на сайта и първият тур беше повторен в началото на ноември.\r\nБрюксел обещава да организира още 2 кръга за набиране като пари по програмата са предвидени за общо около 6000 общини в цяла Европа, а общият  й бюджет е от 120 млн евро до 2020 г.\r\nПо данни на Министерството на транспорта в анулирания конкурс са участвали 227 български общини в сравнение с успелите да се запишат сега 215. Всички 265 общини у нас отговарят на условията на програмата.\r\nWiFi4ЕU предвижда Еврокомисията да раздаде ваучери. С тях избраните кандидати ще трябва за година и половина да подготвят проект и да изберат изпълнител, който да извърши инсталирането на Wi-Fi точката за достъп. Връзката трябва да е широколентова и да се експлоатира поне 3 години.\r\nОбщините, спечелили пари не могат да участват повторно, докато тези, които не са избрани за ваучер, ще могат да опитат късмета си още два пъти.", "date": "2018.11.24", "title": "215 наши общини искат ЕС да им плати интернета"}
{"url": "https://www.dnes.bg/health/2018/11/24/za-kakvo-e-polezen-plodyt-lichi.394518", "text": "Лѝчи е малък екзотичен плод, притежаващ интересен вкус и цяла палитра от полезни хранителни вещества. Той е единствен по рода си в целия свят, тъй като няма друг в неговия род. Родината му е Китай, където е култивиран още преди 4000 години. Използва се за коктейли и различни ястия поради уникалния си аромат, който се губи, ако не се консумира пресен.\r\nПлодовете лѝчи са предимно розови, малиновочервени или бели. Те са много богати на органични съединения, полезни хранителни вещества и витамини, които оказват добро влияние върху цялостното здраве.\r\n\r\nВ този иначе мъничък плод се съдържат завидни количества от следните минерали и витамини – витамин С, витамин В6, ниацин, рибофлавин, фолати, мед, калий, фосфор, магнезий и манган. Много богат е на фибри, растителни протеини и е прекрасен източник на полифенолни съединения (антиоксиданти).\r\n                    \n                    \n                \r\n\r\nЗначителното количество диетични фибри в лѝчи подпомага движението на тънките черва, балансира чревната флора и ускорява метаболизма, допринасяйки за по-лесното извеждане на токсините от тялото. Освен това този плод стимулира секрецията на храносмилателни сокове, което е важно за правилното разграждане на храната.\r\n\r\nВ лѝчи се съдържат големи количества витамин С, който дава тласък на имунната система и стимулира активността на белите кръвни клетки.\r\n", "date": "2018.11.24", "title": " За какво е полезен плодът личи "}
{"url": "https://www.dnes.bg/sofia/2018/11/24/barbekiutata-pileto-na-gril-vyn-ot-centyra-na-sofiia.394542", "text": "Без хладилници, грилове за пилета и барбекюта на тротоара пред магазините. Забраната, обаче е само за централната част на София. Това предвиждат промени в наредбата за преместваемите обекти и рекламна дейност на територията на общината, които са пуснати за обществено обсъждане, предаде \"Монитор\".\n\r\nИзцяло новата наредба бе приета от Столичния общински съвет (СОС) в края на юли, а в нея беше заложено хладилниците за безалкохолни напитки, гриловете и барбекютата да не могат да се поставят пред дадения търговски обект.\r\n\"Пълната забрана за разполагане на хладилни витрини пред търговски обекти в Столична община е прекалено ограничаваща както за бизнеса, така и за клиентите. Това означава, че дори сладолед или минерална вода няма да могат да бъдат достъпни извън магазините\", обясни зам.-председателят на СОС Николай Стойнев, който е и един от вносителите на промените.\r\n                    \n                    \n                Той уточни, че до крачката назад за ограничаването на хладилниците се стига след срещи с представители на малкия бизнес работещи с над 700 партньори и десетки хиляди клиенти в София.\n\r\nТова е втората промяна в наредбата след приемането й. В началото на септември кметът Йорданка Фандъкова се обяви против увеличаването на цените на тротоарното право в столицата. Мотивите на Фандъкова бяха, че има недомисляне при определянето на новите зони. Главният архитект Здравко Здравков обясни, че не може цените в район \"Триадица\", който попада в зоната от \"Алабин\" до Околовръстното шосе, да бъдат еднакви.\r\n\"В центъра са съгласни с новите такси, но не и в периферните квартали на града\", уточни Здравков. Така общинарите решиха да се обмислят нови текстове, като бъде създадена и работна група с представители на бизнеса, но този път в нея ще се включат и търговци от крайните квартали.\n\r\nС новия документ се въведе забрана за рекламите по покривите на сградите на най-централните места в София като площад \"Народно събрание\", Ларгото и площад \"Св. Неделя\". Ограничени са и възможностите за изграждане на зимни градини на заведенията. Билбордовете в града също ще бъдат поставяни по специални критерии и на по-големи разстояния един от друг.", "date": "2018.11.24", "title": "Барбекютата, пилето на грил... Вън от центъра на София!"}
{"url": "https://www.dnes.bg/stranata/2018/11/24/ekspert-tazi-zima-plashtame-poveche-za-otoplenie.394557", "text": "В сравнение с предишния отоплителен сезон тази зима ще е с около една четвърт по-скъпа, заяви пред БНР експертът Васил Николов. \r\n\"Ако консумирате една единица топлинна енергия тази година, ще платите с около една четвърт повече, отколкото миналата. В цифри сумата от 90 лв, например, сега ще е 115, коментира експертът.\n\n\r\nПри силно завишените сметки на иднивидуалните потребители една от най-честите грешки се дължи на невярно отчитане на водомера при годишното засичане. \"Няколко десетки кубически метра вода в повече, когато се отчитат сметките нарастват осезаемо\", заяви Николов. По думите му, когато са годишните отчитания е добре хората да погледнат какво точно са подписали. Това може да им спести писане на жалби.\r\n                    \n                    \n                Във високите блокове топлата вода се доставя чрез циркулационна помпа. Ако тя не е изправна, е необходимо хората да източват водата по-дълго, а това допълнително утежнява сметките, предупреди още той.\r\nОт доста години абонатните станции почти навсякъде са модернизирани и след въвеждането на топломери в апартаментите не могат да се реализират допълнителни икономии от регулирането на температурите в тях. В станцията температурата на водата трябва да е над 55 градуса.\r\nЕкспертът коментира също, че сметките за общи части нарастват, тъй като много хора се отказват от отоплението. Те плащат през зимата по-малко отколкото са ползвали, а съседите им - повече, но когато дойдат изравнителните сметки става обратното.", "date": "2018.11.24", "title": "Експерт: Тази зима плащаме повече за отопление"}
{"url": "https://www.dnes.bg/televizia/2018/11/24/teodora-duhovnikova-za-koshmara-rak.394559", "text": "Актрисата Теодора Духовникова призна, че се е преборила с рак на гърдата. \r\nТова е първият път, в който звездата от \"Дъвка за балончета\" и \"Вездесъщият\" говори публично за това. Изповедта си тя направи в социалните мрежи.\n\r\n\"Толкова много пъти съм играла хубава жена, с две гърди и токчета, че това отдавна не ми е интересно. Темата за рака на гърдата, обаче, ми е много важна и много лична. Имам такъв случай в семейството, самата аз преживях наскоро този кошмар. Слава на Бога с добър край\", написа Духовникова.\n\r\nАктрисата се радва, че може да даде гласност на темата с ролята си тв сериал, тъй като \"в повечето такива случаи, мъжете не знаят как да понесат такава ситуация и просто си тръгват\", пише \"Монитор\".\r\n                    \n                    \n                \"Това, което се случва в историята между Виктор и Виктория обаче е толкова вдъхновяващо и толкова отвъд баналната любовна история. Защото наистина това, което един мъж може да направи за една жена в такъв момент, не може да направи дори най-великото лекарство на света ! Много, много голям доцент Банков!\", допълва тя.\r\n ", "date": "2018.11.24", "title": "Теодора Духовникова за кошмара рак"}
{"url": "https://www.dnes.bg/usa/2018/11/24/demokrati-nishtiat-reakciiata-na-trymp-za-kashogi.394562", "text": "Демократите в комисията за разузнаването на Камарата на представителите на САЩ ще проучат отговора на президента Тръмп на убийството на саудитския журналист Джамал Кашоги като част от разследване на връзките между САЩ и Саудитска Арабия, заяви следващият председател на комисията Адам Шиф, цитиран от Ройтерс.\r\nШиф в момента е най-високопоставеният представител на демократите в тази комисия и най-вероятно ще я оглави от януари, когато започне работа новият състав на долната камара на Конгреса, в която партията му спечели мнозинство на изборите от 6 ноември, предаде БТА.\n\n\r\nКомисията ще разследва оценката на американското разузнаване на убийството на Хашоги, войната в Йемен, стабилността на саудитското кралско семейство и отношението на Рияд към вътрешнополитическите критици и медиите му, каза Шиф за в. \"Вашингтон пост\".\r\n                    \n                    \n                Тръмп отхвърли оценката на ЦРУ, че убийството на Хашоги е извършено по пряка заповед на саудитския принц престолонаследник Мохамед бин Салман, който е фактическият управник на Саудитска Арабия.\r\nШиф заяви, че комисията ще проучи данните на ЦРУ, както и дали личните финансови отношения на Тръмп със саудитците са повлияли на реакцията му на случая като президент.\r\n\"Ако чуждестранните инвестиции във фирми на Тръмп влияят на политиката на САЩ по начин, който е в разрез с интересите ни, ние трябва да го знаем\", каза Шиф.\r\nТръмп защитава благосклонната си позиция към Саудитска Арабия с американските оръжейни сделки с Рияд и стратегията на САЩ към Иран.", "date": "2018.11.24", "title": "Демократи нищят реакцията на Тръмп за Кашоги"}
{"url": "https://www.dnes.bg/zvezdi/2018/11/24/prodadaha-imenieto-na-areta-franklin-za-300-000.394568", "text": "Имението в Детройт, което бе собственост на починалата през август кралица на соул музиката Арета Франклин, бе продадено за 300 хиляди долара, съобщиха ТАСС и Асошиейтед прес.\r\nВ. \"Детройт нюз\" пише, че построеният през 1927 г. триетажен тухлен дом с площ 520 кв.м е купен от пожелал анонимност жител на щата Мичиган. Понастоящем цялата принадлежала на Франклин недвижимост в Детройт е разпродадена.\r\nВсе още не е намерило купувач имението й на стойност 800 хиляди долара в Блумфийлд хилс, недалеч от Детройт.\r\nПродаденият за 300 хиляди долара дом се намира в централната част на Детройт, близо до голф-клуб. Имението включва 5 спални, 6 бани, три камини, гараж за три автомобила и голям двор. Арета Франклин купила дома през 1993 г., но платената тогава за него сума не се съобщава, предава БТА.\r\nПрез 2008 г. певицата за малко щяла да се лиши от имението, тъй като заради грешки на юристи не били своевременно платени данъци за 19 хиляди долара. В края на краищата тя платила данъците. ", "date": "2018.11.24", "title": "Продадаха имението на Арета Франклин за $300 000 "}
