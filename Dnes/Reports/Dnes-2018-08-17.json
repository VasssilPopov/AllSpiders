{"url": "https://www.dnes.bg/rusia/2018/08/17/svatba-ili-avstriia-e-troianskiiat-kon-na-rusiia-v-evrosyiuza.385319", "text": "Защо един от най-влиятелните хора в света ще посети дълбоката австрийска провинция? Дали наистина е заради сватбата на една външна министърка, която едва познава? Или пътуването е част от една по-обща дипломатическа стратегия?\n\r\nАвстрийското министерство на външните работи вчера трябваше да \"оправя положението\" на фона на възмущението, което провокира външната министърка Карин Кнайсъл, след като покани руския президент Владимир Путин на сватбата си този уикенд.\n\r\n\"Става дума на първо място за частно събитие и за частна визита. Това няма да доведе до промени във външнополитическите позиции на Австрия\", заяви говорител на министерството, цитиран от австрийската агенция АПА.\r\n                    \r\n                    \r\nВиенските дипломати съхраниха близки отношения с Москва през Студената война и след падането на комунизма. Австрия е една от малкото европейски държави, които не изгониха руски дипломати след предполагаемото отравяне на двоен агент във Великобритания, пише ДПА.\n\r\nАвстрийският канцлер Себастиан Курц също ще присъства на сватбата в събота. В атмосфера на напрежение между Запада и държавите от Централна и Източна Европа, включително Унгария и Русия, той превърна крайнодясното си правителство в посредник.\n\r\nАвстрия е и председател на Съвета на Европейския съюз до края на тази година.\n\r\n\"След като каниш Владимир Путин на сватбата си, значи вече не си неутрален\", написа в Тwitter украинската депутатка Хана Хопко, председател на комисията по външни работи в парламента.\n\r\n\"Отсега нататък Австрия не може да е посредник в Украйна. Точка,\" добави тя.\n\r\nЗащо руският президент ще се отклони по пътя си към Германия, където ще се срещне в събота вечерта с канцлера Ангела Меркел, за да присъства на сватбата на политик на по-ниско равнище в отдалечен хълмист район в близост до границата със Словения?\n\r\nПутин ще се приземи на летището в Грац в Южна Австрия и след това ще се качи на хеликоптер. Във връзка с посещението ще бъдат разположени няколкостотин австрийски полицаи.\n\r\n\"Владимир Путин се възползва от сватбата, за да спечели престиж в Западна Европа и по света\", коментира на видеозапис главният редактор на популярния австрийски вестник \"Курир\" Хелмут Брандщетер.\n\r\nМиналата седмица САЩ обявиха нови санкции срещу Москва. Като причина бе посочена отговорността на Русия за опита за убийство на двойния агент Сергей Скрипал и дъщеря му с нервнопаралитично вещество в британския град Солсбъри.\n\r\nГерхард Мангот, водещ австрийски експерт по Русия, заяви пред ДПА, че Путин иска да осуети приемането на аналогични наказателни мерки от Европейския съюз. Този въпрос се очаква да бъде ключов и в разговора на Путин с Меркел, твърди ученият от Университета на Инсбрук.\n\r\nЗападните сили, сред които САЩ и ЕС, вече въведоха поредица от санкции срещу Русия през последните четири години, откакто Русия анексира полуостров Крим от съседна Украйна.\n\r\n\"Това ще се отрази негативно на Австрия\", каза Мангот за посещението на Путин. \"То подхранва подозренията, че страната е Троянският кон на Русия в ЕС.\"\n\r\nВъпреки че 53-годишната Кнайсъл не е член на Австрийската партия на свободата (АПС), тя бе предложена за член на правителството от крайнодясната формация, която е по-малкият партньор в управляващата коалиция на консервативната Австрийска народна партия на канцлера Курц.\n\r\nАПС е на позиция, че ЕС трябва да отмени свързаните си с Крим санкции. Тя подписа и споразумение за сътрудничество с руската управляваща партия \"Единна Русия\".\n\r\nВъпреки това не е известно независимата Кнайсъл да има близки или лични отношения с Путин или с руския външен министър Сергей Лавров.\n\r\nПри посещението си в Москва през април тя предложи да играе ролята на посредник в сирийския конфликт. Тогава Лавров безцеремонно отхвърли предложението й по време на съвместната им пресконференция.\n\r\nГоворителят на Кремъл Дмитрий Песков заяви вчера, че Путин вече е избрал подарък за Кнайсъл и нейния бъдещ съпруг, бизнесмена Волфганг Майлингер.\r\nРуският президент от време на време присъства на подобни частни мероприятия, каза Песков.\n\r\n\"Жалко е, че Карин Кнайсъл превръща сватбата си от най-прекрасния ден в живота си в политическо събитие\", отбеляза Хелмут Брандщетер. \r\n \r\n/БТА/", "date": "2018.08.17", "title": "Сватба или... Австрия е Троянският кон на Русия в Евросъюза!"}
{"url": "https://www.dnes.bg/sofia/2018/08/17/hepatit-a-plyzna-iz-fakulteta-30-bolni-za-mesec.385374", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само за месец са регистрирани над 30 случая на зарази с вируса хепатит А в столичния квартал \"Факултета\". \r\nВсички установени болни са хоспитализирани своевременно в болница \"Проф. Иван Киров\". \r\nМеждувременно във \"Факултета\" върви дезинфекция. В съседна Румъния всяка седмица случаите на заразени с хепатит А нарастват с около 200. \r\nВ рамките на около 30 дни са установени над 30 случая на заразени с Хепатит А или \"болестта на мръсните ръце\". \r\nПовечето заразени са от столичния кв. \"Факултета\".\r\nОт 30 юли в ромската махала се извършва дезинфекция. \r\nСпоред специалистите обаче бум на вируса няма. \r\nЖивеещите във \"Факултета\" твърдят, че полагат грижи да спрат разпространението на вируса, но проблемът идвал от липсата на канализация в квартала.", "date": "2018.08.17", "title": "Хепатит А плъзна из \"Факултета\", 30 болни за месец "}
{"url": "https://www.dnes.bg/obshtestvo/2018/08/17/prestypnost-policiia-politika-v-simbioza.385376", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Как в годините на прехода се преформатираха групировките и защо 29 години по-късно се говори за обвързаност между политика и организирана престъпност? \n\n\n \"В България подобно нещо винаги е било налице. След задържането в Истанбул на общинския съветник от БСП Бенчо Бенчев и несебърския бос Димитър Желязков-Очите това отново се потвърди. Схемата е елементарно прозрачна. Бенчев е дал много пари на социалистите и самият той го потвърди, колкото и от БСП да отричат\", коментира в студиото на \"Денят ON AIR\" журналистът Юлий Москов. \n\r\nПо думите му това би трябвало да е изключително обидно за симпантизантите на опозицията. Митьо Очите пък можел спокойно да бъде наречен \"престъпник\", тъй като самият той е заявил пред съда, че е шеф на организирана престъпна група. \r\n                    \r\n                    \r\n\"Полицията, бандитите и БСП, Бенчо Бенчев! Ето я симбиозата между престъпност, полиция и политика. Толкова кристално чисто се вижда всичко!\", отсече още Москов. \n\r\nВъв връзка със словесната престрелка, която избухна между вицепремиера Валери Симеонов и лидера на \"Атака\" Волен Сидеров, журналистът каза, че вижда помощ от страна на Сидеров към \"някакви икономически структури\". \n\r\n\"Тезата на Симеонов е много проста - има закон и той трябва да се спазва, ако е лош трябва да се промени. Сидеров от своя страна обаче твърди, че законът няма значение и заведенията могат да вдигат шум колкото си поискат, в противен случай се пречи на икономиката. На чия икономика обаче?\", отбеляза Юлий Москов пред . \n\r\nСедмица след поредната акция на Валери Симеонов по Черноморието, която доведе до затварянето на две заведения заради силен шум, днес вицепремиерът написа в профила си във Facebook, че те отново отварят врати. \n\r\n\"Какао бийч\" в Слънчев бряг и \"Хедон\" в Созопол били изпълнили законовите предписания на здравните органи, като са издали заповед за прекратяване на озвучаването след 23.00 ч. на откритите площи, а всички гости на дискотеките трябва да бъдат прибрани в закритата част точно в 22.30 ч.", "date": "2018.08.17", "title": "Престъпност, полиция, политика...  в симбиоза?"}
{"url": "https://www.dnes.bg/politika/2018/08/17/referendumyt-v-skopie-test-za-pytia-na-makedoniia.385377", "text": "Референдумът по споразумението с Гърция за името на Македония ще се проведе на 30 септември. Според проведено социологическо проучване 40% от македонците ще подкрепят референдума.\n\n \"Това ще бъде тест накъде иска да продължи Македония - дали ще е в сенките на миналото или ще се сближи с ЕС и ще преодолее лъжите, които пишат македонските учебници\", заяви историкът Стефан Иванов пред Bulgaria ON AIR.\n\r\nСпециалистът цитира представитително социологическо проучване, което показвало, че 41,5% от македонците ще подкрепят договора.\r\n                    \r\n                    \r\n\"Към днешна дата нищо не е ясно. Тези проценти са извадени от хората, които са казали, че ще отидат да гласуват, но много се колебаят все още. Това означава, че все още нищо не е ясно. Това ще е първото сравняване на сили след смяната на властта. От опозицията ще има кресливо поведение, насочено към сенки от миналото\", прогнозира Стефан Иванов.\n\r\nТой обясни още, че България има интерес референдума да мине.\n\r\n\"Големият въпрос е дали ще се върнем към фалшивата руско-сръбска приказка, че Македония е нещо различно. Интересите на Балканския полуостров минават през Сърбия. Сърбия е автор на \"македонската идея\", каза още Иванов в \"Денят ON AIR\".\n\r\nВъв връзка с разменените позиции между Сърбия и Косово относно териториално преразпределение, историкът окачестви като \"взривоопасни\" промяната на каквито и да било граници след Втората световна война, но добави, че такава подялба според него е невъзможна.\n\r\n\"Двете страни които биха си я поделили не са излекували още раните си. Прекалено е рано за този процес\", бе категоричен той.\n\r\n\"В момента избора е между минало и бъдеще. Македонците могат да поискат да са различни или да се върнат назад и да се обърнат срещу България\", коментира Стефан Иванов.\n\r\nИсторикът добави, че българите, които живеят в Македония са единни и категорични зад референдума.\r\n ", "date": "2018.08.17", "title": "Референдумът в Скопие - тест за пътя на Македония"}
{"url": "https://www.dnes.bg/stranata/2018/08/17/sled-akciia-na-mvr-nerednosti-v-plovdivski-avtoshkoli.385327", "text": "Редица нередности в пловдивски автошколи са констатирани след спецакция на МВР.\r\nВ хода на инспекцията на адрес, собственост на юридическото лице, стопанисващо две школи, е установено, че паричните преводи от курсистите към учебния център, се извършват предимно на ръка, като им се издават квитанции от друга автошкола.\r\nСлед снети подробни обяснения и извършена проверка от страна на НАП е взето решение да бъде затворен въпросният учебен център до отстраняване на пропуските.\r\nПри проверка на дружеството във втори обект са установени несъответствия в касовата наличност, големи разминавания в реализираните обороти и оборотите, декларирани пред НАП в месечните счетоводни декларации и годишните данъчни декларации.\r\nКонстатирани са и други нередности по линия на ИА \"Автомобилна администрация\", за които предстои налагане на актове. Работата по случая продължава. ", "date": "2018.08.17", "title": "След акция на МВР: Нередности в пловдивски автошколи"}
{"url": "https://www.dnes.bg/obshtestvo/2018/08/17/v-imeto-na-jivota-na-pacientite-130-lekari-gubiat-svoia.385378", "text": "На 15 август Военно-медицинската академия в София почете паметта на всички лекари, медицински сестри, доброволци и полицаи, които са загинали, докато спасяват човешки живот. \n\r\nДенят на спасението се отбелязва за 13-та поредна година и в него се включиха медицински лица от болниците в цяла България. \n\r\nТой е създаден през 2005 година по инициатива на д-р Тотко Найденов, който е главен редактор на в. \"Български лекар\", с подкрепата на ВМА и със съдействието на Министерството на здравеопазването, Българския лекарски съюз, Българския червен кръст и синдикатите. \n\r\n\"Издирени са имената на около 130 лекари и медицински сестри, които са загинали при изпълнение на служебния си дълг или непосредствено след тежка операция. Половината от тези хора са хирурзи. Оказва се, че хората, които лекуват останалите всъщност подлагат на риск собствения си живот\", каза в студиото на \"\" д-р Найденов. \r\n                    \r\n                    \r\nВ знак на признателност към доблестта на българските медици, спасители, полицаи и обикновени граждани на Паметника на медицинските чинове, загинали във войните бяха поднесени венци и цветя от министър-председателя Бойко Борисов, министъра на отбраната Красимир Каракачанов, вицепремиера Валери Симеонов и от други медицински и лекарски структури в страната.\n\r\n ", "date": "2018.08.17", "title": "В името на живота на пациентите 130 лекари губят своя"}
{"url": "https://www.dnes.bg/politika/2018/08/17/i-saityt-na-grao-se-srina-a-toi-pazi-lichnite-ni-danni.385371", "text": "Поредният сайт на държавна институция се срина. Този път това се случи с този на ГРАО. \r\nПървият, с който имаше проблем в последни дни беше сайтът на Търговския регистър. След него се сринаха и на правосъдното министерство, и Изпълнителната агенция по околната среда.\n\n В последните часове и от екипа на Гражданска регистрация и административно обслужване съобщават, че сайтът им не е активен.\r\nВсе още не е ясно дали проблемът е технически, регулярна профилактика или е сайтът станал обект на хакерска атака.\r\nВ него се съхранява информация за личните данни на българските граждани.", "date": "2018.08.17", "title": "И сайтът на ГРАО се срина, а той пази личните ни данни"}
{"url": "https://www.dnes.bg/notifikacii/2018/08/17/naematel-chujdenec-vyv-vashiia-imot-kakvo-triabva-da-znaem-za-nego.385313", "text": "Какво трябва да знаете, ако имате чужденец за наемател. Какви са неговите очаквания и навици, за какво да внимавате вие? \n\r\nЕлена Хаджитенева от агенция за недвижими имоти  споделя пред  няколко кратки, но полезни съвета при сключване на договор за наем с небългарски гражданин.\n\r\n\n\r\nНе третирайте чужденците като наематели, които разполагат с неограничени финансови възможности. Ако решите да завишите цената на имота си, трябва да знаете, че рискувате той да се изнесе преди изтичането на срока на договора. Причината за това е, че още преди пристигането си в България чуждестранните наематели правят задълбочен анализ за пазара на имоти. Съветът ми обхваща диапазонът на търсене от 250 евро до 350 евро за 2-стаен апартамент под наем.\r\n\n\r\nЗа чужденците е практика да използват услугите на брокери на недвижими имоти. Няколко са причините, които ги водят до избора на един или друг консултант:\r\n а) компанията, с която започват съвместна дейност, препоръчва конкретен брокер\r\n б) чрез познати и други препоръки\r\n в) на случаен принцип\n\r\nСтатистиката е красноречива, че чуждестранните наематели се свързват с брокера си предимно заради показатели „а“ и „б“. Тези обстоятелства ме карат да ви препоръчам да се допитвате до техните консултанти относно компанията, в която ще работят или за техните бъдещи намерения, свързани с престоя им на територията на града.\n\r\n\n\r\nКогато сте решили окончателно, че искате за дългосрочен наемател чуждестранен гражданин, трябва да изискате документ за самоличност или студентска книжка, заверена от съответното учебно заведение. Това ще говори достатъчно за бъдещите намерения и времеви обхват на дейноста на вашия наемател.\n\r\n\n\r\nВземайки за наемател чужденец, вие приемате и навиците им за плащане на сметки. Голяма част от тях не са наясно, че елементарни неща, като заплащането на консумация на ток и вода се извършват ежемесечно. Бъдете търпеливи през първите няколко месеца и наблюдавайте дали спазват сроковете за заплащане на консумативите. В случай, че не го правят, често е въпрос на неразбиране, отколкото на недобросъвестност.\n\r\n\n\r\nТози съвет е релевантен както за чужденци, така и за българи. Не пропускайте да упражнявате правото си на ежемесечна проверка. Въпреки че първите, според моя опит, се отнасят с голямо уважение към чуждия имот, все пак правилото познава безброй изключения.", "date": "2018.08.17", "title": "Наемател-чужденец във вашия имот? Какво трябва да знаем за него?"}
{"url": "https://www.dnes.bg/world/2018/08/17/ungariia-goni-s-glad-migrantite-vryshta-gi-v-syrbiia.385372", "text": "Унгария е започнала да принуждава някои от кандидатите за убежище да се откажат от молбите си, лишавайки ги от храна, алармира правозащитна организация, цитирана от ДПА и БТА.\n\n Мярката е насочена срещу хора, които са обжалвали отхвърлянето на първа инстанция на техните молби за получаване на убежище, казва унгарският Хелзинкски комитет. \n\r\nПо време на апелативната процедура кандидатите са държани в затворена транзитна зона на границата на Унгария със Сърбия и на някои от тях е била отказана храна.\n\r\nОсвен това на кандидатите се отказва влизане в Унгария, но унгарските имиграционни власти им позволяват да се върнат в Сърбия по всяко време, допълва Хелзинкският комитет, като се позовава на разкази на кандидати за убежище и на техни адвокати.\r\n                    \r\n                    \r\n\"Това е равносилно на нечовешко отношение и на абсурдна юридическа ситуация\", допълва неправителствената организация. \n\r\nУнгарският премиер Виктор Орбан възприе твърда линия спрямо бежанците и мигрантите през миграционната криза през 2015-2016 г. \n\r\nУнгария бе първата, която спря мигрантите да влизат на територията й и прие закони, които разубеждават мигрантите да се опитват да минат транзит през страната. \n\r\n\r\n ", "date": "2018.08.17", "title": "Унгария гони с глад мигрантите, връща ги в Сърбия"}
{"url": "https://www.dnes.bg/eu/2018/08/17/bez-mnogo-luks-merkel-se-sdobiva-sys-samolet-vtora-ryka.385332", "text": "На фона на недостига на самолети за най-високопоставените представители на германските власти канцлерът Ангела Меркел ще получи свой собствен \"Анги форс уан\" - ремонтиран, втора ръка \"Еърбъс А321\", но без редица от луксозните опции, с които правителствените самолети се прочуха, пише ДПА.\n\r\nДълго проточилото се формиране на новото германско федерално правителство постави необичайно предизвикателство пред германските въоръжени сили: тяхната полетна готовност. Бундесверът, като част от който Луфтвафе (германските ВВС) отговаря и за въздушния транспорт на представителите на властите по света, едва успява да се справи при ограничения брой самолети, с които разполага, в условията на натоварен график на официалните лица.\r\nСамо външният министър Хайко Маас е пропътувал рекордните 118 000 км, че и повече, през първите си 100 дни на поста, което се равнява на три обиколки на земното кълбо.\r\n                    \r\n                    \r\nСлед като най-после успя да състави правителство в резултат на 6-месечни пазарлъци, канцлерът Ангела Меркел трябваше да наваксва с пътувания до страни като Китай, САЩ, Русия и Канада (за срещата на Г-7).\n\r\nНови членове на правителството като министрите на финансите Олаф Шолц и на икономиката Петер Алтмайер също направиха първите си визити зад граница, а министърката на отбраната Урсула фон дер Лайен трябваше да посети германски войски, участващи във военни мисии в чужбина.\n\r\nЛуфтвафе разполага само с осем ВИП самолета, което означава, че с пътуванията си канцлерът и нейните министри запълват до краен предел този капацитет. На Маас се наложи да пътува с редовен полет до Ню Йорк за един от най-важните си ежегодни ангажименти - гласуването в ООН за избиране на Германия за непостоянен член на Съвета за сигурност.\n\r\nНедостигът на ВИП самолети се усложнява и от факта, че канцлерът и президентът трябва да разполагат и с резервен самолет при пътуванията си в случай на проблем с основния. През юни посещението на президента Франк-Валтер Щайнмайер в Беларус бе забавено в последната минута заради повреда на хидравликата на неговия самолет. През декември 2015 г. Меркел трябваше да се прехвърли на военнотранспортен самолет за визитата си в Индия, след като в последния момент бяха открити повреди в официалния й самолет.\n\r\nВсички тези безпокойства за правителството обаче може би скоро ще останат в миналото. През последната година и половина фирмата \"Луфтханза техник\", която се занимава с поддръжката и модификацията на авиопарка на германската авиокомпания, работи върху преоборудването на един \"Еърбъс А321\", който ще се присъедини към правителствения авиоотряд. Очаква се самолетът да бъде предаден на въоръжените сили през септември и да стане официалният самолет на германския канцлер Ангела Меркел, поради което вече го наричат \"Анги форс уан\" (б. прев.: игра на думи с названието на официалния самолет на президента на САЩ).\n\r\nВ момента текат финалните му изпитания, преди да бъде официално одобрен през последната седмица на август. Самолетът е част от авиопарка на \"Луфтханза\" от 2000 г. и носеше името на германския град Нойщат ан дер Вайнщрасе. Логото на \"Луфтханза\" ще бъде сменено с германското знаме и с надпис \"Федерална република Германия\", но това ще стане в последния момент преди предаването му.\n\r\nЗащо правителството избра самолет \"втора ръка\"?\n\r\n\"Беше по-евтин и, следователно, по-приемлив за джобовете на данъкоплатците\", казва Капитан Дитер Бракониер, който отговаря за Отдела за оборудване, информационни технологии и употреба в Бундесвера. Точният размер на разходите не е известен, но се предполага, че преоборудването на самолета е струвало стотици милиони евро.\n\r\n\"Този самолет е бил избран, защото е бил много добре поддържан, - заявява Харалд Прис, мениджър по проекти в \"Луфтханза\". - Това е като при колите - възрастта не е от значение, важно е как са били поддържани.\"\n\r\nЕкспертите на \"Луфтханза техник\" са обновили и модернизирали напълно този \"Еърбъс\", повишили са товароподемността му с 4 тона и са променили изцяло интериора. Според Прис са направени общо 180 модификации, което обяснява защо преустройството на самолета е отнело толкова много време.\n\r\nБазираната в Хамбург \"Луфтханза техник\" по принцип не се занимава с правителствени самолети, но този случай не бе особено предизвикателство за нея. Компанията има опит от миналото с ВИП самолети за богати бизнесмени. За \"Луфтханза\" в Хамбург в тази сфера работят 1000 души и още 450 на други места.\n\r\nНовият правителствен самолет може да вози до 84 пътници, 14 от които в предната ВИП зона, където Меркел или други ключови министри ще сядат с най-близките си сътрудници. Останалите 70 места са запазени за членове на делегациите, служители от охраната, журналисти и други гости.\n\r\nЗа разлика от обичайните луксозни правителствени самолети този А321 на Меркел явно няма да разполага с много екстри. Местата в зоната за делегации например ще бъдат същите като тези в Икономична премиум класа на пътническите авиокомпании. На борда няма да има душ.\n\r\nПредполага се, че самолетът ще има обсег на летене от около 5000 км и ще може да се използва за къси полети в Европа и за полети на средни разстояния до региони като Северна Америка.\n\r\nКанцлерският самолет заедно с другите правителствени самолети извършват средно 2500 полета годишно. С цел защита на най-високопоставените държавни ръководители военните са инсталирали в самолета много военно оборудване, системи за отбрана и най-новите комуникационни устройства, подробностите за които остават тайна.\n\r\nОчаква се самолетът да започне правителствени полети от ноември. Има предложение той да бъде кръстен на името на бившия германски външен министър Ханс-Дитрих Геншер, който кръстосваше света надлъж и нашир по време на 18-те си години на този пост. Засега не е потвърдено дали това предложение ще бъде прието. \r\n/БТА/\r\n ", "date": "2018.08.17", "title": "Без много лукс! Меркел се сдобива със самолет \"втора ръка\""}
{"url": "https://www.dnes.bg/stranata/2018/08/17/trima-parfiumeristi-v-bylgariia-umira-li-branshyt.385321", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНезависимо, че на много места по света България е позната като Долината на розите и много чужденци, а и българи си купуват розова вода, оказва се, че има сериозен проблем в индустрията - липсва работна ръка. В България има буквално трима парфюмеристи.\r\nКак става така, че един уж печеливш бранш е в криза - коментар в предаването \"Директно\" по  на Гергана Андреева, изпълнителен директор Българската национална асоциация \"Етерични масла, парфюмерия и козметика\".\r\nГоляма част от проблема се дължи на това, че младите хора напускат страната и предпочитат да се реализират в чужбина. Според Андреева в бранша липсва категорията \"профилирани и тясни специалисти\". Тоест онези, които правят козметиката.\r\r\n                    \r\n                    \r\n\"Няма опасност да спрем да произвеждаме козметика. Правим всичко възможно да обучаваме нови кадри. Това трябва да стане с държавна политика. Работим по няколко проекта и се надяваме, че държавата в лицето на МОН ще вземе предвид нашите становища и ще защити специалностите, в които се обучават кадрите, за да не се получава липса на специалисти\", коментира Гергана Андреева.\r\n\r\nСпоред Андреева непрекъснато се наблюдава покачване на заплащането в бранша, защото работодателите осъзнават, че кадрите не могат да бъдат задържани по друг начин.\r\n\"Изисква се продължителна инвестиция от страна на самия парфюмерист. Трябва човекът да има талант, да има нос, както се казва. Той трябва да се развие и някой трябва да го развие. Това е като занаят – предава се от майстора на чирака. Трябва да има база, да има възможност за работа с различни суровини, достъп до апаратура\", сподели още изпълнителния директор Българската национална асоциация \"Етерични масла, парфюмерия и козметика\".", "date": "2018.08.17", "title": "Трима парфюмеристи в България - умира ли браншът?"}
{"url": "https://www.dnes.bg/notifikacii/2018/08/17/zastrahovka-v-olimpik-kfn-tyrsete-si-parite-v-kipyr.385373", "text": "Българският клон на кипърската застрахователна компания \"Олимпик\", която беше обявена във фалит,  дължи 9 350 000 лева на 197 551 българи за прекратени предсрочно полици по \"Гражданска отговорност\", съобщи Ралица Агайн, заместник председател на Комисията за финансов надзор. \n\n\n\n Срокът на полиците на фалиралата кипърска компания изтичат днес в полунощ. \n\r\nРазмерът на сключените полици е за близо 40 млн.лева, но много от тях на разсрочен план, затова загубите на шофьорите ще са по-малки.\n\r\nКФН е уведомена от Кипърския надзорен орган за проблемите на \"Олимпик\" на 10 май и оттогава на фирмата е забранено да продава нови застраховки.\r\nЕдноличен собственик на застрахователната компания е испанецът Диего Гонзалес Алонсо, съобщи Ралица Агайн. По думите й той по никакъв друг начин не е свързан с България и с нашия регион, макар че \"Олимпик\" е оперирала само в Кипър и в България.\n\r\nРалица Агайн обеща КФН да обяви какво трябва да правят хората с прекратени полици, за да си търсят парите от компанията. \n\r\nПо думите й това ще стане, сред като съдът в Кипър се произнесе по ликвидацията на фирмата и бъде назначен постоянен ликвидатор. Ралица Агайн каза, че хората ще си търсят сумите от Кипърския гаранционен фонд на застрахователите, но се проверява, дали и с какви суми, \"Олимпик\" е участвала в нашия Гаранционен фонд.\n\r\nАгайн съобщи, че от понеделник до днес над 57 000 души застраховани в \"Олимпик\" са си купили полица \"Гражданска отговорност\" от друга компания. Застрахователните посредници ще работят тези дни с удължено работно време, за да успеят да се справят с повишеното търсене. В близките дни КАТ няма да глобява шофьорите с невалидна полица на \"Олимпик\", съобщи още тя. \n\r\nПовишаването на цените на застраховката в последно време е свързана с недостиг на премии и съответно на пари за изплащане на обезщетенията, посочи Агайн. Повишението е във връзка с едно тълкувателно решение на Върховния касационен съд отпреди няколко седмици, което разшири значително кръга на лицата, които имат право да получат обезщетение при смърт. Досега обезщетения имаха право да получават само най-близките - съпруг, деца, докато от сега нататък, обезщетения могат да получават братя и сестри, баби и дядовци, лели и чичовци, както и други емоционално свързани с починалия лица. Безспорно това ще се отрази на цената на застраховката и всеки застраховател трябва да направи свой собствен разчет за това с колко допълнително ще му се увеличат разходите при изплащане на обезщетение, посочи тя. По думите й застрахователите трябва да осигурят допълнително най-малко 200 милиона лева, но много по-вероятно около 800 млн.лева за допълнителни обезщетения.", "date": "2018.08.17", "title": "Застраховка в \"Олимпик\"? КФН: Търсете си парите в Кипър!"}
{"url": "https://www.dnes.bg/stranata/2018/08/17/spokoino-niama-zamyrsiavane-na-vodata-krai-sozopol.385301", "text": "Няма замърсяване на морската вода край Созопол според проби, взети на 9 август по сигнали за наличие на мазутни петна по морската повърхност, преди да стане известно за разлива от потъналия кораб \"Мопанг\". Това съобщиха от Басейнова дирекция \"Черноморски район\".\n\r\nАнализирани са две проби от морската вода в района на \"Созопол централен плаж\" и плаж \"Хармани\". Те са изследвани от Регионална лаборатория-Бургас към Изпълнителна агенция по околна среда за наличие на нефтопродукти, полихлоробифенили, бензен, аценафтен, аценафтилен, флуорен, фенантрен и флуорантен.\r\nРезултатите от изпитването са сравнени с нормите на Наредба Н-4/ 2012 г. за характеризиране на повърхностните води и Наредбата за стандарти за качество на околната среда за приоритетни вещества и някой други замърсители.\r\r\n                    \r\n                    Анализите показват, че в момента на проверката няма замърсяване на морската вода в района на двата плажа на Созопол. Изследваните показатели са под границата за определяне на метода за изпитване и отговарят на стандартите за качество на околната среда. Констатирани са естествен цвят на морските води, липса на опалесценция, няма видим филм на морската повърхност, както и не е доловен мирис на нефтопродукти, пише БТА.\r\nОчакват се и резултатите от пробонабирането при разлива край Созопол. Пробите бяха изпратени на 13 август в лаборатория на Изпълнителната агенция по околна среда в Плевен, която има необходимото оборудване и апаратура за извършване на анализа.\n\r\n ", "date": "2018.08.17", "title": "Спокойно! Няма замърсяване на водата край Созопол"}
{"url": "https://www.dnes.bg/akoshtete-vqrvaite/2018/08/17/koi-zodii-sa-nai-zavistlivi-otgovariat-astrolozite.385342", "text": "Завистта е малко по-пасивно чувство от ревността, но обикновено хората, които изпитват първото чувство могат да се превърнат и в едни истински ревнивци. И двете негативни чувства мотивират човек да предприема действия, които обикновено са против здравия му разум. \r\nАко ето и кои са най-завистливите зодиакални знаци, според повечето астролози:\r\n \r\n\r\n\r\nТелците са материалисти. Те обичат да притежават красиви и скъпи вещи, да си почиват на скъпи курорти и да се хрантя в гурме ресторанти и ги боли, когато другите хора имат тези неща, а те ги нямат или не могат да си ги позволят. Всъщност, именно завистта може да амбицира  Телеца и да го направи по-конкурентен, което е добре в неговия случай, защото иначе той е мързелив. Желанието за удобен и луксозен живот обаче, го мотивират да работи.\r\n\r\n\r\n \r\nДевите са склонни да завиждат на онези, които изглежда че имат всичко в живота. Социалните медии могат да засилят завистта на Девата, защото все ѝ се струва, че животът на познатите ѝ е по-съвършен от нейния. Девите понякога са супер критични към другите и това също може да е породено от завист. Представителите на този знак се ядосват, че работят толкова усърдно, за да имат перфектен живот, а по-малко достойни хора се справят по-добре от тях.\r\n \r\n\r\n \r\nКозирогът наистина не иска да завижда на другите, но понякога завистта се прокрадва в сърцето му, когато някой се окаже, че е постигнал успеха, за който той е мечтаел и се е трудил усилено.\r\n\r\n", "date": "2018.08.17", "title": "Кои зодии са най-завистливи? Отговарят астролозите"}
{"url": "https://www.dnes.bg/usa/2018/08/17/ot-sasht-da-zagubim-turciia-shte-e-ogromna-geopoliticheska-greshka.385306", "text": "Затваряне за американски самолети на Инджирлик - основната въздушна база на НАТО в Турция и важна опора на операциите на антиджихадистката коалиция в Сирия, би могло да се окаже скъпо за Анкара, според много анализатори, пише АФП.\r\nСлед като отношенията между САЩ и Турция - съюзници в Северноатлантическия алианс, достигнаха най-ниската си точка от десетилетия през последните седмици, турският президент Реджеп Тайип Ердоган предупреди Вашингтон, че той може да бъде тласнат да \"намери нови приятели и нови съюзници\".\n\r\nЕрдоган имаше по-специално телефонен разговор с руския президент Владимир Путин, с когото обсъди икономически и търговски въпроси, както и кризата в Сирия.\r\n                    \r\n                    \r\nИ според документи, публикувани миналата седмица от американски медии, група адвокати, близки до правителството, са се обърнали към съд в Адана - града, разположен най-близо до базата Инджирлик, за да поискат арестуването на американски офицери, обвинени, че са участвали в осуетения опит за преврат от юли 2016 г. срещу Ердоган.\n\r\nАдвокатите посочват по-специално генерал Джоузеф Вотъл, командващ американските сили в Близкия изток, сред американските отговорни представители, за които искат арест.\n\r\n\"Ние не сме установили никаква промяна в отношенията ни с нашите турски съюзници\", увери обаче във вторник британският генерал Феликс Гедни, заместник-командващ коалиционните сили в Сирия и Ирак.\n\r\nНо според бившия командващ на силите на НАТО ген.Джеймс Ставридис положението е обезпокояващо. \"Да загубим Турция би било огромна геополитическа грешка\", заяви той в понеделник по телевизия MSNBC. \"Би трябвало да може да се предотврати това, но Турция трябва да направи първата крачка на този етап\".\n\r\nМнение, споделено от Джошуа Ландис, директор на Центъра за близкоизточни изследвания, според когото \"Турция ще страда най-много\" от напреженията с Вашингтон.\n\r\n\"Силно подозирам, че Инджирлик ще остане\", уточни той пред АФП. \"За Турция да изгони САЩ би било голям обрат и аз не мисля, че Ердоган го иска\".\n\r\nБазата Инджирлик в Южна Турция бе построена от САЩ през 1951 г. в разгара на Студената война. Тя е служила като тилова база за американските операции в целия район и в нея се съхраняват 50 ядрени глави на силите за сдържане на НАТО, които осигуряват от десетилетия безопасността на Турция.\n\r\nОт 11 септември насам базата предоставя основната част от логистичната подкрепа за операциите на НАТО в Афганистан и е широко използвана от 2015 г. за операциите на международната коалиция в Ирак и Сирия.\n\r\nНо днес с една Турция, която изглежда все по-нестабилна, някои експерти предлагат да се намалят разходите на американските военновъздушни сили в базата Инджирлик.\n\r\n\"Не искам да кажа, че би трябвало да скъсаме отношенията си с Турция, но това, което турците имат тенденция да издигат като заплаха най-лесно - достъпа до базата Инджирлик - става все по-малко важно\", заяви наскоро Стивън Кук от Съвета за международни отношения.\n\r\nИ изследователският център \"Байпартизън полиси сентър\", който насърчава постигането на компромиси между републиканците и демократите, публикува на сайта си карта на района с всички възможни алтернативи на Инджирлик за американските операции в Близкия изток, специално въздушни бази в Йордания и Кувейт.\n\r\nОсвен това напреженията със САЩ крият риск да струват скъпо на Турция от гледна точка на военни програми.\n\r\nАмериканският Конгрес забрани на Пентагона да достави на Турция най-малкия боен самолет F-35, докато Анкара не се ангажира да не финализира преговорите си с Русия за покупка на руски системи за противовъздушна отбрана С-400, от които този невидим за радарите самолет се предполага, че може да се изплъзне.\n\r\nИ Анкара - партньор от 2002 г. на международния консорциум, финансирал F-35, рискува да загуби един изгоден договор за 1,5 милиарда долара с Пакистан за продажбата на 30 бойни хеликоптера турско производство Т-129 АТАК.\n\r\nСпоред специализираното издание Дифенс нюз, което цитира турски отговорни военни представители, летателният апарат включва части, произведени в САЩ. Вашингтон би могъл да реши да блокира износа им, ако отношенията се влошат допълнително.\n\r\nЗнак, че въпреки словесната ескалация турските лидери изглеждат загрижени да не усложняват ситуацията е, че Белият дом обяви в понеделник, че посланикът на Турция във Вашингтон Сердар Кълъч се е срещнал със съветника на президента за националната сигурност Джон Болтън.\r\n/БТА/", "date": "2018.08.17", "title": "От САЩ: Да загубим Турция ще е огромна геополитическа грешка!"}
{"url": "https://www.dnes.bg/akoshtete-vqrvaite/2018/08/17/klozet-is-closed-zariazan-otmykna-toaletnata-chiniia-ot-bivshata-si.385357", "text": "Разделите са трудни. Особено когато трябва да се делят деца и имущество. Но понякога наранените двойки достигат до дребнавост и често до... абсурди.\r\nПотребителка се оплака в платформата Reddit, че бившият й вече приятел отмъкнал не какво да е, а... тоалетната чиния!\r\nМъжът демонтирал клозета през нощта, докато жената спяла, а за доказателство тя пусна снимка в мрежата.\r\n\"Жертавата\" на деянието разказва подробно за преживяването си, като споделя, че докато с приятеля си били в добри отношения, тоалетната чиния в дома им се развалила. Мъжът бил водопроводчик и с радост помогнал на своята любима, като купил и монтирал нов моноблок.\r\nСлед това, обаче, при всеки скандал мъжът натяквал колко пари и труд е вложил в ремонта и затова приятелката му нямала никакво право да се държи неуважително към него.\r\r\n                    \r\n                    Няколко месеца по-късно дамата решила да сложи край на връзката им. Мъжът се съгласил, но... си тръгнал с тоалетната чиния на рамо.\r\n\"Аз ще си тръгна, но ти ще останеш без клозет!\". Речено – сторено!", "date": "2018.08.17", "title": "Клозет is closed – зарязан отмъкна тоалетната чиния от бившата си!"}
{"url": "https://www.dnes.bg/politika/2018/08/17/bsp-iska-speshno-zasedanie-na-ns-i-borisov-da-doide.385339", "text": "Заради неработещия от дни Търговски регистър, срива на сайта на правосъдното министерство, проблемът със застраховките \"Гражданска отговорност\" на клиентите на дружеството Олимпик\", БСП поиска депутатите да прекратят ваканцията си и да се съберат на извънредно заседание следващата седмица.\n\n\n\r\nЧервените са събрали необходимите 48 подписа и искат изслушване и на премиера Бойко Борисов, обяви соцлидерката Корнелия Нинова.\r\nСпоред нея правителството е абсолютно безсилно вече седми ден да се справи с кризата в Търговския регистър, където се съхраняват изключително важни данни. \r\nТака че Нинова иска премиерът да обясни какво става в държавата, какви мерки ще се предприемат и кой ще поеме политическата отговорност.\r\r\n                    \r\n                    Като втора точка на извънредното заседание социалистите предлагат обсъждане на възможностите и изслушване на министъра на финансите за възможностите държавата да плати през обезпечителния си фонд парите на шофьорите, застраховали се във фалиралото кипърско застрахователно дружество \"Олимпик\".\r\nСоциалистите искат и оставката на вътрешния министър Валентин Радев. \r\n\"С обществена поръчка на МВР държавата дезертира от управленски функции, за това е задължителна незабавната оставка на министър Радев\", отсече Кирил Добрев.\r\n\"От няколко дена екипът, който пишеше \"Визия за България\" в сектор \"Сигурност\" се занимаваме с една обществена поръчка, която обяви МВР. Тя е за близо 1,5 млн. лв. и касае оптимизация на вътрешноорганизационните процеси в МВР и реинженеринг на процесите. Отворих речника, защото МВР си служи със странни и сложни думи. Това е цялостно преосмисляне и пълно препроектиране на процесите... Ние всъщност аутсорстваме дейност. Не просто товаро-разтоварна, ние аутсортсваме управленска дейност с тази обществена поръчка. Вътре говорим за нова структура в МВР с цел повишаване на ефективността на ведомството. Нов концептуален модел за новата структура и изпълнение на следващи дейности, за пълен анализ на структурата\", поясни Добрев.", "date": "2018.08.17", "title": "БСП иска спешно заседание на НС и Борисов да дойде"}
{"url": "https://www.dnes.bg/politika/2018/08/17/do-kraia-na-oktomvri-procedura-za-investitor-za-belene.385330", "text": "До края на октомври трябва да има изготвена процедура по избор на стратегически инвеститор за АЕЦ \"Белене\".\r\nТова обяви енергийният министър Теменужка Петкова и допълни, че до края на октомври ще бъде предложена и структурата на проекта.\n\n\n\r\n\"Целта ни е, на базата на материалните и нематериалните активи, държавата да има участие в проекта, което ѝ осигурява блокираща квота\", каза Петкова, цитирана от \"Фокус\".\r\nТя припомни, че през годините в АЕЦ \"Белене\" са вложени 3 млрд. лева. Затова управляващите трябвало да направят така, че инвестираните средства да бъдат оползотворени по най-добрия начин. \r\n                    \r\n                    \r\n\"Оборудването е тук, ние сме собственици, то се намира на площадката на АЕЦ \"Белене\", каза Петкова. Тя обясни, че това, което НЕК ще възложи, е свързано с преконсервацията на оборудването. \n\r\n\"Важно е да се гарантира качеството му. За да бъдем спокойни, че оборудването се съхранява по най-добрия начин, при спазване на всички условия от страна на производителя\", допълни министърът.", "date": "2018.08.17", "title": "До края на октомври: Процедура за инвеститор за \"Белене\""}
{"url": "https://www.dnes.bg/sofia/2018/08/17/4-pyti-po-malko-bezdomni-kucheta-v-sofiia-ot-2007-a-kolko-sa.385315", "text": "Под 4000 бездомни кучета в София – 4 пъти по-малко от 2007 г., сочи преброяване на фондация \"Четири лапи\", цитирано от .\r\nСпоред данните бездомните кучета са 3589, като само преди 11 години те са били над 11 хиляди.\r\nТова е шестото преброяване в София. Най-много бездомни кучета има в районите \"Сердика\", \"Подуяне\", \"Панчарево\", \"Връбница\" и \"Люлин\", а най-малко в \"Оборище\", “Изгрев\" и \"Средец\". \n\r\nОт фондацията са обходили над 3000 км. А освен това са преброени и 140 коня.\r\nСпоред зам.-кметът по екология Йонна Христова важно е да има национална програма за овладяване популацията на безстопанствените кучета, защото нито една община не би могла да се справи сама, ако не се вземат мерки на национално ниво.\r\r\n                    \r\n                    Наблюдава се и увеличение в случаите на осиновени кучета, които от началото на годината са вече 308. Броят на кастрирани безплатно в общината дворни кучета е 307.\r\nЗа пръв път при преброяването са установени и квартали, в които има само кастрирани улични кучета, които се намират основно в центъра.\r\nОсвен това, прецедент има и в квартал \"Факултета\", където кастрираните кучета надвишават броя на некастрираните.\r\nЗабелязва се, обаче, увеличение в броя на уличните котки. Точната цифра не е ясна, поради спецификата на архитектурата в столицата.", "date": "2018.08.17", "title": "4 пъти по-малко бездомни кучета в София от 2007-а! Колко са?"}
{"url": "https://www.dnes.bg/stranata/2018/08/17/myj-i-jena-se-otroviha-s-gybi-edva-gi-spasiha.385355", "text": "Семейство от Златоград се отрови с гъби, а лекарите от Смолян се бориха близо месец за живота на мъжа.\r\nТой и съпругата му били приети по спешност на 20 юли. Двамата разказали, че са консумирали гъби преди да им стане лошо.\r\n62-годишният мъж и жена му били подложени веднага на интензивно лечение, в хода на което и при двамата са започнали да проявяват симптоми на чернодробна недостатъчност. \r\nСъстоянието им е овладяно и след около седмица жената е изписана в добро състояние, но лекарите дълго време продължили да се борят за живота на съпруга й, пише \"Дарик\".\r\nПациентът вече е преодолял чернодробната недостатъчност и предстои да бъде изписан.  \r\n ", "date": "2018.08.17", "title": "Мъж и жена се отровиха с гъби, едва ги спасиха"}
{"url": "https://www.dnes.bg/notifikacii/2018/08/17/medsestra-zalojnik-v-speshnoto-piian-i-opria-nojica-v-gyrloto.385344", "text": "Като по чудо без наранявание се отърва медсестра, след като попадна в ръцете на напълно неадекватен пациент.\r\nПияният и агресивен мъж вилнял в нощта срещу петък в Спешното отделение на Великотърновската болница, опрял ножица в шията на медсестра и заключил всички врати на спешното, държейки я като заложник. Наложило се охранители да разбият вратата, за да го обезвредят.\r\nВсичко започнало малко след полунощ, след получен сигнал в Спешна помощ за човек, паднал на улицата. Линейка докарала 62-годишният пияница в спешното, той бил целия охлузен и екипът опитал да му окаже помощ, но мъжът започнал да буйства. Отказвал да бъде откаран на рентген и да го изследват на скенер.\r\n\"Беше абсолютно неадекватен и проявяваше дива агресия. Крещеше:\"Убийци, искам да си ходя!\", но нямаше как да го пуснем, защото излизайки на улицата, можеше да го удари кола, или да има вътрешни травми. Той е наша отговорност\", разказа пострадалата сестра Красимира Йорданова пред \"\".\rНа смяна бил изцяло женски екип – д-р Янева и медицинската сестра Красимира Йорданова.\r\nТе потърсили съдействието на полицията. Униформените дошли и помогнали мъжа да бъде завързан на леглото. Това помогнало за укротяването на пияния пациент временно и екипът успял да му сложи абокат и да вземе кръв.\r\n\"Пред вратата нямаше други пациенти вече и трябваше да отида до неотложния кабинет на отделението. Оставих пациента сам за няколко минути и изведнъж чух мъжки глас да говори. Отворих вратата, влязох и видях пияния – седнал на бюрото ни, целия в кръв, скочи срещу мен с лекарската ножица и я опря в гърлото ми: \"Изпи ли ми кръвчицата, сега ще те убия\", крещеше\", връща се в ужаса сестрата.\r\nЖената изпаднала в безпомощно състояние, започнала да вика за помощ и се отскубнала от нападателя. Опитала да избяга от отделението, но мъжът бил заключил и трите врати. Стигнала до телефона и в паниката си набрала номера на координационния център на звеното. Тогава охраната на болницата разбила вратата хвърлила се върху неадекватния пациент и го обезвредила.\r\n\"Аз бях заложничка на този мъж. В живота си съм преживявала ужасни неща, но за пръв път изпитах такъв шок\", допълни Красимира.\r\nС паник бутона било извикано подкрепление от охранителната фирма и полицаи.\r\nОказва се обаче, че мъжът не е арестуван, нито му е съставен предупредителен протокол или акт за хулиганство.\r\n\"Поискано е съдействие от охранителите за овладяване на ситуацията, затова полицаите не са взели отношение\", обясни говорителят на ОД МВР Марияна Христова. От болницата ще сезират прокуратурата за нападението срещу медицинския екип.", "date": "2018.08.17", "title": "Медсестра заложник в Спешното. Пиян й опря ножица в гърлото!"}
{"url": "https://www.dnes.bg/temida/2018/08/17/10-g-po-kysno-hvanaha-edin-ot-ubiicite-na-studenta-baltov.385363", "text": "10 години след убийството на студента Стоян Балтов, един от убийците му бе хванат в ЮАР.\r\nВили Георгиев беше осъден на 18 години затвор през 2014 година при първоначален \"строг\" режим, но не влезе зад решетките, защото изчезна.\r\nСъщите присъди, но година по-рано, получиха и Александър Данаилов и Светлозар Стоилов. Тогава Георгиев бе оправдан, защото според съдията е ударил само веднъж Балтов по рамото. В затвора, в крайна сметка, присъдата си излежава единствено Данаилов, тъй като и другият осъден се укри от правосъдието.\n\n\n\n\r\nСтоян Балтов бе пребит до смърт от тримата пред дискотека \"Амнезия\" на 5 декември 2008 г. 20-годишният студент по медицина и двама негови приятели си тръгнали от дискотеката в Студентски град, когато ги пресреща пияната компания на убийците.\r\r\n                    \r\n                    Петима се нахвърлили с ритници и юмруци върху Стоян и приятелите му, а Балтов е пребит най-брутално. По-малко от 60 секунди по-късно и след 11 жестоки удара по главата и тялото Стоян издъхва мъчително от много тежка черепно-мозъчна травма.\r\nДнес от прокуратурата съобщиха, че Вили Георгиев е задържан в Република Южна Африка.\r\nОттам припомниха, че след информации, че убиецът е в ЮАР, миналата година главният прокурор Сотир Цацаров е изпратил молба за екстрадиция до министъра на правосъдието на южноафриканската република. Именно въз основа на тази молба Георгиев е задържан.\r\nПредстои разглеждане на делото на 20 август 2018 г. от съда в Порт Елизабет, ЮАР. След приключване на производството, министърът на правосъдието на ЮАР следва да издаде заповед за екстрадиция и връщането на Георгиев в Република България, уточняват от прокуратурата.", "date": "2018.08.17", "title": "10 г. по-късно: Хванаха един от убийците на студента Балтов!"}
{"url": "https://www.dnes.bg/stranata/2018/08/17/myj-ubi-s-lopata-agresiven-pitbul-vliazyl-v-dvora-mu.385325", "text": "Мъж уби с лопата агресивен питбул, който влязъл в двора му и нахапал детето и домашното му куче, съобщават от ОДМВР - София.\r\nОколо 11:23 часа на 16 август жител на Самоков съобщил в полицията, че в двора на дома му е влязъл питбул, който нападнал сина му и е захапал домашното им куче, вързано в двора.\r\nПри опит за прогонване на агресивното животно мъжът му нанесъл удари с лопата, вследствие на което питбулът е починал.\r\nНа местопроизшествието е извършен оглед. По случая е образувано досъдебно производство под наблюдението на районната прокуратура в Самоков.", "date": "2018.08.17", "title": "Мъж уби с лопата агресивен питбул, влязъл в двора му"}
{"url": "https://www.dnes.bg/stranata/2018/08/17/kakaoviiat-plaj-pak-otvaria-vrati.385362", "text": "Едно от заведенията в курорта Слънчев брят, което беше затворено заради неспазване изискванията за допустим шум, ще заработи отново, съобщават от телевизия .\n\n\r\n\"Какаовият плаж\" и \"Хедон\" бяха затворени след акцията на вицепремиера Валери Симеонов заради нарушения на Закона за защита от шума в околната среда.\r\nРайонната здравна инспекция е направила проверка след подадената молба от заведението и е установила, че всички причини, които са довели до затварянето на \"Какао бийч\", са отстранени. \r\nМиналата седмица двете знакови заведения по Южното Черноморие бяха затворени след упоритата акция \"Шум\" на вицепремиера Валери Симеонов. \r\nСлед инспекции стана ясно, че \"Какао бийч\" и \"Хедон\" предизвикват силен шум на открито след 11 часа.", "date": "2018.08.17", "title": "\"Какаовият плаж\" пак отваря врати! "}
{"url": "https://www.dnes.bg/za-da-se-razbirame/2018/08/17/po-kakvo-da-poznaete-che-veche-ne-vi-obicha-gadjeto.385346", "text": "Здравата връзка между двама души се гради с години, а може да бъде разрушена за секунди. Отношенията между партньорите няма как винаги да са идеални, все ще се намери нещо, което да разруши спокойствието на мъжа и жената, но те трябва да съумеят да се справят с трудностите и не обръщат внимание на незначителните неща.  \r\nАко се чудите дали може да разчитате на човека до вас, ако не знаете кога ще се прибере той и се съмнявате, че ви лъже, по-добре да поговорите с него и изясните до къде искате да стигнете заедно. \r\n \r\nИма няколко признака в поведението на партньора, по които може да познаете дали той все още ви обича и държи на вас. Те важат както за жени, така и за мъже. \r\n \r\n\r\n \r\nВ началото гаджетата са неразделни. Те прекарват часове в разговори, но когато чувствата на единия охладнеят, той започва да се държи по-дръпнато. Ако половинката ви се прибере и си легне по-рано, започне да слуша музика или прави нещо друго, за да може да не общува с вас, то това е знак, че не ви обича. Причината за мълчанието може да е, че си има друг/друга, че ви се сърди или просто обмисля да се разделите, но не знае как да ви го каже. \r\n\r\n\r\n \r\nЛипсата на концентрация е знак, че гаджето ви мисли за някой друг или има нещо, което го тревожи за вашата връзка. \r\n\r\n", "date": "2018.08.17", "title": "По какво да познаете, че вече не ви обича гаджето"}
{"url": "https://www.dnes.bg/top-novini/2018/08/17/pojarna-propadna-v-dere-edin-ogneborec-zagina-na-miasto.385369", "text": "Пожарна, отзовала се на сигнал за бедствие, пропадна в дере край моста на входа на Куклен.\r\nЕдин огнеборец загина на място.\r\nПострадали са и негови колеги, затиснати в автомобила.\r\nНяколко екипа пожарникари веднага са пристигнали на местопроизшествието и в момента се опитват да ги измъкнат. \r\nПожарният автомобил с екип от трима души е пътувал по сигнал за запалени сухи треви.\r\nЗасега не е ясна причината за тежкия инцидент, станал около 16,00 часа, допълва БНР. \r\nНа място има полицейски и медицински екипи. \r\n ", "date": "2018.08.17", "title": "Пожарна пропадна в дере, един огнеборец загина на място"}
{"url": "https://www.dnes.bg/balkani/2018/08/17/imate-imot-v-gyrciia-praviat-promeni-v-danycite-niski-visoki.385324", "text": "Гърция променя данъка върху имотите, като при някои има увеличение, а при други - намаление. Това ще засегне и хилядите българи, притежаващи недвижима собственост в южната ни съседка, пише \"\".\n\r\nДо края на август те ще получат уведомителни писма за новия размер на задълженията. Плащането е на пет равни вноски, като първата е до края на септември, а последната - през януари 2019 година.\n\r\nИзмененията в размера на сумата, дължима за даден имот, се определят от осъвременената оценка за неговата стойност и от района, в който се намира, информира министерството на финансите в Атина. Влияние оказва и средната пазарна цена в дадено място.\r\n                    \r\n                    \r\nСпоред анализи на финансисти увеличението ще засегне само 12% от имотите, почти 4 милиона собственици или 62% от общия брой ще платят същата сума, както за 2017 г., а при 23% ще има леко намаление. В последната група попадат предимно имоти в Северна Гърция, където много българи си купиха терени, вили и апартаменти по време на кризата и спада на цените.\r\nВ Атина и повечето острови тенденцията е към увеличение, вариращо между 50 и 200 евро, а за най-престижните райони и повече. Например собственик на апартамент от 100 кв. м., построен преди 20 години, който се намира в столичен квартал с повишена средна оценка на имотите, ще плати тази година 995 евро, вместо 486 евро миналата година. В красивия град Ханя на остров Крит дължимите суми нарастват със 100 евро на апартамент с площ стотина квадратни метра. Това показват разчети на вестник \"Прото тема\".\n\r\nПромените, обявени от финансовото министерство, попариха надеждите, че ще бъде отменен налогът ЕНФИА, който гърците наричат \"данък убиец\".\r\nТой беше въведен през септември 2011 година като \"извънреден\" и \"едногодишен\", но съществува и до днес. Личният ангажимент на Алексис Ципрас за неговото премахване беше един от факторите за изборната победа на Сириза през 2015 година.\n\r\nДанъкът срина и цените на пазара на недвижими имоти, като много гърци, основно пенсионери и безработни, продават имуществото си под реалната стойност, за да се спасят от непосилни данъчни задължения.", "date": "2018.08.17", "title": "Имате имот в Гърция? Правят промени в данъците – ниски, високи..."}
{"url": "https://www.dnes.bg/eu/2018/08/17/avtobus-se-preobyrna-v-germaniia-16-sa-postradali.385367", "text": "Автобус се преобърна в канавка на магистрала в североизточната част на Германия. 16 души са пострадали, съобщават от телевизия . \r\nОсем от ранените са в тежко състояние.\r\nИнцидентът е станал край град Росток. \r\nЗасега причината не е ясна. \r\nВ катастрофата са участвали и други превозни средства. \r\n \r\nШофьорът е тестван за алкохол, но пробата е отрицателна. \r\n \r\nАвтобусът е пътувал от Стокхолм към Берлин с 57 души, сред които двамата шофьори. \r\n \r\nСпоред полицията пътниците са от общо 22 държави. Засега не се съобщава за пострадали българи. \r\n \r\nМагистралата в посока Берлин остана затворена за часове.\r\n ", "date": "2018.08.17", "title": "Автобус се преобърна в Германия, 16 са пострадали"}
{"url": "https://www.dnes.bg/stranata/2018/08/17/mvr-rovi-kril-li-e-niakoi-danni-za-uran-vyv-vodata.385343", "text": "Полицията и прокуратурата започнаха проверки заради съмнения, че информация за наличие на урана във водата на Харманли е била укривана.\r\nКЕВР също обяви, че започва проверка за качеството на водата както в Харманли, така и в Хасково и околните населени места.\r\nПроблемът в Харманли е от сряда, а в Хасково продължава вече година и 5 месеца. Засегнати са над 100 хиляди жители на областта.\n\r\nХората питат откога, а и докога има и ще има уран във водата на Харманли и се чудят кой ще им отговори на въпроса.\r\nЗатова полицията и прокуратурата проверяват дали институциите са укривали информацията. Протоколът за изследванията за уран и алфа-активност, където са посочени завишените норми е от 27 юли тази година.\r\r\n                    \r\n                    Според управителя на ВиК-Хасково Тодор Марков няма разминаване.\r\n\"На 15-и ни го изпратиха. Те ги вземат пробите, консервират ги, замразяват ги в хладилниците, и когато им дойде редът. Няма забавяне. Просто това е датата, която те са я пуснали за работа. Мисля, че резултатите са излезли на 13-и, на 15-и имаме предписанието\", каза той пред БНР.\r\nКметът на Харманли Мария Киркова потвърди, че е уведомена с писмо от РЗИ на 15 август.\r\n\"В късния следобед РЗИ ни информира с уведомително писмо, че има проблем с водата на Харманли. Разбира се, Общината веднага отреагира, уведоми кметствата, града, гражданите\", увери тя.\r\nОт сряда водата в Харманли е забранена за пиене и готвене заради завишени количества на уран 1,5 над допустимите норми и пет 5 повече алфа-активност.\r\n ", "date": "2018.08.17", "title": "МВР рови: Крил ли е някой данни за уран във водата?"}
{"url": "https://www.dnes.bg/akoshtete-vqrvaite/2018/08/17/mototo-na-4-zodii-jivei-za-miga-koi-sa-te.385300", "text": "\r\nТова е един от най-спонтанните и импулсивните зодиакални знаци. Овенът не живее в миналото, надявайки се да поправи стари неща, дори често не мисли за тях. Но не мисли и за бъдещето, очаквайки то да е по-добро и светло. Той живее днес, тук и сега и се наслаждава на всяка секунда. Решенията взима спрямо моментното си настроение, без дълго премисляне. Затова е толкова вълнуващо да сте около тези знаци - всяка минута се случва и решава нещо различно.\r\n \r\n\r\nНай-смелият знак в зодиака. Лъвовете вярват, че трябва да се живее в настоящето, защото цялата им енергия е насочена върху това, което им се случва в този миг. Знаят, че всичко може да се промени с времето, във всяка следваща минута, затова не бързат да се тревожат. Не обичат да чакат, винаги действат. Затова лъвовете вдъхновяват много от хората в живота си. Щастливи са и се изправят срещу предизвикателствата на момента.\r\n \r\n\r\nЖивотът е хаос и човек може да има контрол върху някои неща, които му се случват, но не върху всичко около него. Скорпионите перфектно знаят това и това е причината, заради която избират да живеят в настоящето. Когато започнат да съжаляват за миналото или да се тревожат за бъдещето, скорпионите губят контрол и просто не искат да си го причиняват. А когато живеят за мига, слушат инстинкта си и знаят, че вървят по верния път.\r\n                    \r\n                    \r\n ", "date": "2018.08.17", "title": "Мотото на 4 зодии: Живей за мига! Кои са те?"}
{"url": "https://www.dnes.bg/notifikacii/2018/08/17/kim-nareche-razboinicheski-sankciite-sreshtu-severna-koreia.385294", "text": "Севернокорейският лидер Ким Чен Ун нарече \"разбойнически\" санкциите, наложени на страната му от \"враждебни сили\". Той заяви това по време на посещение на туристическата зона Вонсан-Калма в югоизточната част на КНДР, предадоха Франс прес и ТАСС, цитирайки КЦТА.\n\r\nКим каза, че \"грандиозната\" строителна кампания в крайбрежния туристически район демонстрира борбата на севернокорейския народ срещу \"враждебните сили, които се опитват да го задушат с разбойнически санкции и блокада\". \n\r\n\"Това е смъртен бой за защита на авторитета на партията и плодотворна борба за изграждане на щастието на народа\", заяви той и нареди проекът във Вонсан да бъде завършен догодина, за годишнината от основаването на Корейската трудова партия (10 октомври).\r\nСевернокорейският лидер се срещна с президента на САЩ Доналд Тръмп през юни в Сингапур и пое ангажимент да работи за денуклеаризацията на Корейския полуостров. Пхенян обаче не предприе конкретни стъпки за изпълнение на обещанията си и разкритикува \"едностранните\" искания на САЩ и техните \"гангстерски методи\", припомня Франс прес.\n\r\nВашингтон на свой ред настоява санкциите срещу КНДР да продължат да действат с пълна сила, за да бъде тя принудена да се откаже от ядрената си и ракетната си програма.\n\r\nСрещу Северна Корея действа най-строгият санкционен режим към този момент в света, отбелязва ТАСС. Той включва финансови санкции, оръжейно ембарго и забрана за доставка на гориво за ракети. На страната също така й е забранено да изнася въглища, желязо, олово и морски продукти.\n\r\nНа 22 декември миналата година Съветът за сигурност на ООН въведе нови ограничения на доставките на суров петрол и нефтени продукти. Освен това бе отправено искане всички страни да изгонят работниците мигранти от Северна Корея в рамките на 24 месеца.\n\r\nТуристическата зона, която се строи във Вонсан, се намира на полуостров Калма, до едноименно летище. През 2016 г. на него се състоя международен авиационен фестивал, отбелязва ТАСС, цитирана от БТА. На полуострова има плаж, дълъг 4 километра, около който се планира изграждането на допълнителна инфраструктура, включително няколко хотела.\r\n ", "date": "2018.08.17", "title": "Ким нарече разбойнически санкциите срещу Северна Корея"}
{"url": "https://www.dnes.bg/politika/2018/08/17/angelkova-sydi-bivsh-zam-ministyr-namesil-ia-v-krimka.385295", "text": "Министърът на туризма Николина Ангелкова обяви, че ще заведе дело за клевета срещу бившия зам.-министър на туризма Бранимир Ботев.\r\nПоводът на разгорялата се война между двамата станаха две интервюта на Ботев пред Bulgaria ON AIR. В първото, преди два дни, той разкритикува Ангелкова за начина н аконцесиониране на плажовете по Черноморието. Днес Ботев разказа, че семейството и дома му са били нападнати от маскирани снощи и свърза нападението с критиките си срещу министърката.\r\n\"Ще заведа дело за клевета, защото се правят опити за намеса на моето име и името на институцията във връзка с евентуални криминални деяния\", обяви в своя позиция Ангелкова малко след изявата на Ботев.\n\r\r\n                    \r\n                    Според нея подобни връзки са абсолютно безпочвени.\r\n\"Не искам да мисля, че това е част от сценарий, но обръщам внимание, че такива послания и сигнали от дестинация България могат да повлияят изключително негативно на българския туризъм\", обяви още в позицията си Ангелкова.\r\nПреди това Ботев разказа в ефира на , че трима мъже с маски на лицата са нахлули в къщата му Варна, която е на метри от резиденция Евксиноград. Там по това време били съпругата му и двете му деца.\r\n\"Снощи в 22:15 часа трима маскирани са прескочили оградата и са влезли в двора ми. В къщата са били моята жена и двете ми деца. Едното е видяло маскираните и започнало да крещи, а минаваща случайно кола ги осветява с фаровете. Това е предотвратило нещо много по-тежко. Нападателите прескачат обратно и си тръгват с кола, която ги е чакала\", уточни Ботев.\r\nСпоред него хората са били добре подготвени и целта им е била сплашване.\r\n\"Въпросът е в каква държава живеем. Изнесох данни за сливане на администрация и мутренски бизнес, а след това бях нападат децата ми в собствената ми къща. Смятам, че нападението е заради интервюто ми за Bulgaria ON AIR. Това е мутренско поведение, мутренско сплашване, удрят те в собствената ти къща. Опитват се да ми кажат: \"Трай си и не се обаждай\", но има неща, които трябва да се казват\", категоричен бе Ботев.\r\nТой съобщи, че следващата седмица ще направи пресконференция, на която ще бъдат изнесени данни за връзката между власт и престъпност и всичко ще излезе наяве.", "date": "2018.08.17", "title": "Ангелкова съди бивш зам.-министър: Намесил я в кримка"}
{"url": "https://www.dnes.bg/stranata/2018/08/17/zaplatatite-skachat-3500-mladi-uchiteli-vlizat-v-klas.385285", "text": "След увеличението на заплатите с 20% се очаква още 3500 млади учители да влязат в българските училища през новата учебна година. Това прогнозира председателят на Синдиката на българските учители Янка Такева за Агенция \"Фокус\". \r\nПо думите й има подписан колективен трудов договор с фиксирано увеличение на заплатите на учителите, което ще влезе в сила от 1 януари 2019 г.\r\nТакева увери, че правителството на Борисов ще изпълни обещанието си и до 2021 г. средната брутна заплата в средното образование ще скочи до 1500 лв., а това със сигурност ще доведе положителен ефект. \r\n\"От минимална заплата в размер на 720 лв, сумата ще се вдигне на 920 лв., а това съществено ще увеличи наплива на млади кадри от университетите директно в българските училища и то не само в големите градове, но и в малките населени места\", посочи тя. \r\r\n                    \r\n                    \"Кадровото обезпечаване на системата остава приоритет в образователната система\", настоя Такева. \r\nСпоред председателя на Синдиката на българските учители всички в образователната система трябва да работят за повишаване статута и авторитета на професията и на образователните институции с цел по-голяма мотивация на младите хора за учене. \r\n\"Когато няма авторитет, няма обществен престиж и това се отразява и на самите ученици в училище. В образователната институция трябва да се пристъпва с уважение и страхопочитание – така, както се влиза в църквата\", настоя Янка Такева.", "date": "2018.08.17", "title": "Заплататите скачат – 3500 млади учители влизат в клас!"}
{"url": "https://www.dnes.bg/zvezdi/2018/08/17/gorchivo-marina-kiskinova-veche-e-sgodena.385298", "text": " Марина Кискинова се сгоди. Тя сама съобщи новината със снимка, публикувана в Instagram. На нея се вижда годежният пръстен, а както се разбира от фотоса, предложението е било направено на романтично място, до Катедралата \"Успение Богородично\" в Палермо, Италия.\r\nБъдещият младоженец е дългогодишният ѝ приятел -  Веселин Ценов – Algoriddim, който е музикален директор в компанията на Графа - \"Монте Мюзик\". Двамата явно са били на екскурзия в Италия, тъй като актрисата качваше снимки от Рим. Екрдннната половинка на Део се похвали в социалните мрежи, че това лято за първи път е управлявала Яхта, което пък се е случило във Варна.\r\nAlgoriddim е един от най-търсените автори на песни към момента. Той е правил и няколко парчета и за Марина, но напоследък тя се е отдала повече на кариерата си на водеща, актриса и дизайнерка.\r\n \r\nПрез 2011 г. 26-годишната красавица завършва националното музикално училище “Любомир Пипков” със специалност кларинет. След това е следвала в НАТФИЗ, \"Актьорство за драматичен театър\", в класа на проф. Стефан Данаилов (випуск 2016).\r\n                    \r\n                    ", "date": "2018.08.17", "title": "Горчиво! Марина Кискинова вече е сгодена"}
{"url": "https://www.dnes.bg/stranata/2018/08/17/pojar-v-plovdiv-spasiha-jena-no-syprugyt-i-zagina.385286", "text": "Мъж загина при пожар в апартамент в пловдивския район \"Тракия\". Пожарникарите го открили мъртъв, но успели да спасят съпругата му.\r\nИнцидентът е станал снощи, сигналът за него бил подаден в 21:54 часа, съобщиха за \"Дарик\" от Пожарната.\r\nИзгорелият апартамент е бил на първия етаж в жилищен блок в \"Тракия\".\r\nДва екипа огнеборци са изпратени на мястото. Те са намерили 57-годишния мъж мъртъв, но са успели да спасят 55-годишната му съпруга, която е вдишала от токсичните газове. Жената е откарана в болница.", "date": "2018.08.17", "title": "Пожар в Пловдив: Спасиха жена, но съпругът й загина"}
{"url": "https://www.dnes.bg/mish-mash/2018/08/17/s-kakvo-da-se-hranim-za-po-nasiten-ten-prez-liatoto.385243", "text": "Красив загар на кожата не се постига лесно, особено предвид риска от изгаряне и заплахата от рак на кожата в най-горещи летни дни. \r\nИма обаче един много добър начин да подсилите тена и да накарате кожата си да потъмнее по-лесно и здравословно – това е храната.\r\nНякои продукти съдържат естествени бета-каротини и витамин А, които безопасно ускоряват натрупването на меланин и правят кожата ви със зноен загар.\r\n", "date": "2018.08.17", "title": "С какво да се храним за по-наситен тен през лятото?"}
{"url": "https://www.dnes.bg/notifikacii/2018/08/17/jelanata-figura-ot-koi-bilki-se-otslabva.385245", "text": "Не е тайна, че това, което слагаме на трапезата си, играе централна роля в загубата на излишни килограми.\r\nНаред с полезните храни и правилната им комбинация, която благоприятства отслабването, също така е важно и какви подправки ще добавим към диетата си.\r\nИма редица билки и подправки, които спомагат по естествен начин да постигнем желаната фигура.\r\nТакъв е сминдухът, за който се смята, че намалява апетита. Лютият червен пипер и джинджифилът също спомагат за отслабване.\r\n\r\n ", "date": "2018.08.17", "title": "Желаната фигура! От кои билки се отслабва?"}
{"url": "https://www.dnes.bg/stranata/2018/08/17/vodata-v-harmanli-s-uran-niama-tehnologii-za-prechistvane.385287", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНов случай на замърсена от уран вода в Харманли. Властите наложиха забранена за пиене и готвене. Ограничението важи не само за града, но и за четири села в общината.\r\nВ града вече има водоноски, а от общината започват да доставят минерална вода в здравните, социалните и учебните заведения.\n\n\n\n\r\nСпоред проф. Павел Пенчев, председател на Българската асоциация по подземни води и преподавател по хидрология в Минно-геоложкия университет, цялата Горнотракийска низина е наситена с уран и там по принцип водата е с по-високи показатели.\r\n\"Този район влезе още миналата година в новините, когато се спря ползването на вода за питейни цели в Хасково. Тогава му се даде по-широка гласност. Този проблем ще се разреши бавно и трудно. Самата вода не е замърсена от уран само от мините. Там има повишена радиоактивност на водата\", категоричен бе експертът пред .\r\r\n                    \r\n                    По думите му кутията на Пандора е била отворена доста отдавна, когато уранът в земята е започнал да се извлича, като по този начин е попаднал в почвата, а след това във водата.\r\n\"Уранът е токсичен компонент. Очевидно има някакъв риск за здравето. Този въпрос досега можеше да се реши, но не се прави много по въпроса. Трябва да се премине към по-съвременни технологии за пречистване на водата. Повърхностните води не са добри, а други кладенци надали ще има\", отбеляза специалистът. ", "date": "2018.08.17", "title": "Водата в Харманли – с уран! Няма технологии за пречистване!"}
{"url": "https://www.dnes.bg/notifikacii/2018/08/17/nepokaneni-na-svatba-se-sbiha-arestuvaha-gi.385304", "text": "Осем мъже и две жени са задържани в РУ - Кърджали след хулигански действия около 11:30 часа вчера на ул. \"Арда\" в Кърджали.\r\nГрупата е от селата Чифлик и Перперек и по първоначални данни пристигнала в Кърджали по повод предстояща след няколко дни сватба, на която роднини на младоженеца не били поканени.\r\nНезабавно след подадения сигнал за инцидента на мястото са изпратени 15 полицаи и жандармерия. Ръкопашният бой е бил прекратен, а инициаторите му задържани в ареста за 24 часа.\r\nОбразувано е досъдебно производство. Работата по случая продължава.", "date": "2018.08.17", "title": "Непоканени на сватба се сбиха. Арестуваха ги!"}
{"url": "https://www.dnes.bg/politika/2018/08/17/nov-shef-na-dai-boiko-borisov-naznachi-boiko-ranovski.385299", "text": "Бившият шеф на \"Пътна полиция\" Бойко Рановски е новият изпълнителен директор на Изпълнителна агенция \"Автомобилна администрация\". \r\nТой бе назначен от Бойко Борисов по предложение на Ивайло Московски, съобщи правителствената пресслужба.\n\r\nРановски ще заеме мястото след като досегашният изпълнителен директор Красимир Сребров почина след дълго боледуване.\r\nКомисар Бойко Рановски е завършил ВВИСУ \"Любен Каравелов\" в София. От 1996 г. до 1999 г. е офицер в Българската армия. \r\nОт август 1999 г. започва работа в Министерството на вътрешните работи, като районен инспектор в 3-то Районно управление към СДВР.\r\nОт 2003 г. е назначен в сектор \"Териториално обслужване\" в отдел \"Охранителна полиция\" – СДВР. От 1 март 2005 г. е служител в Пътна полиция. \r\nОт март 2015 г. е началник на отдел \"Пътна полиция\" при ГД \"Национална полиция\" – МВР.", "date": "2018.08.17", "title": "Нов шеф на ДАИ: Бойко Борисов назначи Бойко Рановски"}
{"url": "https://www.dnes.bg/sofia/2018/08/17/krai-na-avantata-parkingyt-okolo-stadion-v-levski-stava-platen.385305", "text": "Паркирането около Националния стадион \"Васил Левски\" вече няма да е безплатно.\r\nОт 1 септември пространството ще се стопанисва от \"Пазари Запад\" и Столична община.\r\nЗатова и от следващия месец престоят и паркирането в района ще се заплаща по определени тарифи, съобщи БНР.\r\nОт този понеделник започва разчистването на паркинга от автомобили.\r\nТърговията с колела, части за тях, както и ски и аксесоари, която от години се извършва на това място, няма да бъде премахната, но също става платена – по тарифи, определени от Общината.\r\nЦелта на промяната е да се въведе ред около Националния стадион, който да осигури спокойствие и комфорт на софиянци и гостите на столицата, обясниха от Столичната община.\r\nПространството около стадиона от години се използва от софиянци за безплатно паркиране в центъра на София.\r\nПлановете на Столичната община да прекрати това също не са от вчера, но очевидно след броени дни ще бъдат задействани.", "date": "2018.08.17", "title": "Край на авантата: Паркингът около стадион \"В. Левски\" става платен!"}
{"url": "https://www.dnes.bg/politika/2018/08/17/greshka-i-pri-cacheva-blokira-saityt-na-pravosydieto.385311", "text": "Малко след като работата на Търговския регистър бе възстановена след компютърен проблем, и сайтът на правосъдното министерство стана недостъпен.\r\nГРЕШКА, заявеният адрес е недостъпен, се появява на страницата на ведомството на Цецка Цачева.\r\nНяколко часа по-рано Цачева коментира проблемите с Търговския регистър и обяви, че няма как да няма отговорен за тях.\r\nМинистърът обясни пред bTV, че само за 2017 г. държавата е осигурила над 4 млн. лв. за сигурността на системата, като \"специализирана фирма\" е предписала конкретни мерки за надграждане на регистъра, които са били подкрепени от Министерството на правосъдието – включително и финансово.\r\nЦачева не коментира дали става дума за саботаж, или за техническа грешка. \r\nТя призова да се изчака заключението на службите, които са ангажирани с разследването.", "date": "2018.08.17", "title": "ГРЕШКА и при Цачева: Блокира сайтът на правосъдието!"}
{"url": "https://www.dnes.bg/akoshtete-vqrvaite/2018/08/17/stiagaite-takymite-otivame-za-riba-kyde-v-centyra-na-sofiia.385292", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗвучи като шега, но това всъщност е нещо съвсем реално. \"Стрийт фишинг\", или казано на български - риболов в градска среда, се оказва много популярно хоби в Европа, а влогърите Михаил Петров и Аделин Тотев доказват, че можеш да хванеш пъстърва в центъра на София!\r\n\"Опитваме се да го практикуваме навсякъде, тъй като често пъти се оказва, че нямаме достатъчно време и трябва да се ориентираме към най-близките места, където можем да хванем риба или поне да се разходим\", коментира пред  Аделин Тотев.\n\r\n Двамата успяват да извадят 9-килограмова пъстърва в река в България, но двамата влогъри предпочитат за запазят името и в тайна, за да не се обезрибява района. А рибарите разкриват, че неведнъж са хващали риба не къде да е, в канала, намиращ се близо до НДК.\r\r\n                    \r\n                    \"Тръпката да хванеш риба в градска среда, там, където хората си мислят, че няма дори жаби, е различна\", сподели Михаил Петров.\r\nДвамата запечатват всичко на видеа, които публикуват в своя YouTube канал, за да документират преживяването, което само по себе си звучи достатъчно сюрреалистично.", "date": "2018.08.17", "title": "Стягайте такъмите, отиваме за риба! Къде? В центъра на София!"}
{"url": "https://www.dnes.bg/eu/2018/08/17/ne-se-otkazvat-v-genua-tyrsiat-izcheznalite-ot-mosta.385308", "text": "Спасителни екипи продължават издирването на изчезнали хора след срутването на моста в Генуа във вторник, при което загинаха най-малко 38 души, предаде Франс прес, като се позова на италиански медии.\n\r\nМежду 10 и 20 души остават в неизвестност. Става въпрос за хора, за които се подозира, че са били на моста и са спрели да отговарят на обаждания и съобщения след рухването му.\n\n\n\r\n\"Търсенето продължава. Ще натрошим на парчета и ще премахнем големите блокове от срутилия се виадукт. Надяваме се да намерим изчезналите\", заявиха представители на пожарната служба.\n\r\nВ операцията участват около хиляда души, сред които близо 350 пожарникари.\r\n                    \r\n                    \r\nДнес властите свалиха автомобилите, останали на неразрушената част от моста Моранди. Сред тях е зелен камион, чийто шофьор успял да спре буквално на ръба на зейналата пропаст, предаде ДПА, цитирана от БТА.\n\r\nУтре в зала в изложбения център на Генуа ще бъде отслужена тържествена погребална служба за загиналите при срутването на моста, на която ще присъства и италианският премиер Джузепе Конте.\n\r\nСпоред медии семействата на 17 от 38-те потвърдени жертви обаче са отказали да присъстват, тъй като са гневни на властите.\r\n ", "date": "2018.08.17", "title": "Не се отказват – в Генуа търсят изчезналите от моста"}
{"url": "https://www.dnes.bg/eu/2018/08/17/pamet-za-jertvite-1-g-ot-teroristichnite-aktove-v-kataluniia.385316", "text": "Испания отбелязва днес една година от терористичните актове в Каталуния, при които бяха убити общо 16 души, предаде Асошиейтед прес.\n\r\nЦветя бяха положени на прочутия булевард \"Рамблас\" в Барселона, където на 17 август миналата година пикап се вряза в преминаващите пешеходци. На церемонията присъстваха испанският крал Фелипе Шести, кралица Летисия, премиерът Педро Санчес и местни политически лидери.\n\r\nФелипе Шести обаче бе посрещнат в Барселона със закачен на сграда на площад \"Каталуния\" транспарант с надпис \"Испанският крал не е добре дошъл в каталунските земи\".\n\r\nБлизките на жертвите на атентатите в Барселона и Камбрилс помолиха годишнината да не бъде помрачавана от политическия конфликт между Испания и Каталуния.\r\n                    \r\n                    \r\nНа 17 август 2017 г. терорист уби 15 души в Барселона, прегазвайки 14 души с пикапа си на булевард \"Рамблас\" и намушквайки смъртоносно един с нож. Няколко часа по-късно в Камбрилс бе извършен втори атентат, един от пострадалите при който почина от прободните си рани с нож.\n\r\nОтговорност за нападенията пое терористичната групировка \"Ислямска държава\", припомня АП, цитирана от БТА.", "date": "2018.08.17", "title": "Памет за жертвите: 1 г. от терористичните актове в Каталуния "}
{"url": "https://www.dnes.bg/izvanrelsi/2018/08/17/incident-v-minesota-ednorog-iahni-i-se-zakleshti.385297", "text": "Надуваемите еднорози за басейн и море това лято станаха по-хитови от розовото фламинго, поне в световен мащаб.\r\nВ Instagram потребителите постоянно качват весели снимки с митичното същество. Да заснемеш перфектния кадър, докато си в надуваемия еднорог, изглежда не е никак лесна работа.\r\nГрупа приятели дори са заседнали в еднорога, след като той се заклещил сред водорасли в езеро в Чисаго-каунти, щата Минесота, САЩ.\r\nЖените са имали гребла в себе си, но не са успели да раздвижат еднорога и да се преместят.\r\nЗа щастие, по това време там минавали полицаи и видели, че има някакъв проблем. Един от униформените, полицай Скоти Финеган, застанал на малък кей, в близост до мястото, на което са били заклещени приятелките, и хвърлил към тях въже, за да може да ги издърпа.\r\nОще за случая четете в ", "date": "2018.08.17", "title": "Инцидент в Минесота: Еднорог яхни и се... заклещи! "}
{"url": "https://www.dnes.bg/notifikacii/2018/08/17/naturalniiat-nachin-na-jivot-optimalniiat-za-zdraveto-ni.385310", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нарушени баланси, неправилно хранене и в резултат влошено здравословно състояние - все по-често срещани проблеми сред съвременното общество. Възможно ли е обаче с малко усилия да наклоним везните в наша полза и да почерпим опит от световните познания по диетология, хранене, физиология и природна медицина?\n\r\nПоследната книга на д-р Йонко Мермерски \"Храната от природата - източник на здраве и красота\" синтезира всичко това. Тя е практическо средство, което лесно и приятно може да ни направи по-здрави, разказва .\n\r\n\"Книгата написах въз основа на най-новите научни изследвания. С това изобилие от информация, което съвременният свят ни предоставя, е изключително лесно. Единственото, което човек трябва да направи е да погледне простичко на нещата и да си избере няколко здравословни навика, които не изискват никакви усилия\", каза в студиото на \"България сутрин\" д-р Мермерски.\r\nЦелта е да се върне натуралният начин на хранене и живот, който е оптимален за здравето ни.", "date": "2018.08.17", "title": "Натуралният начин на живот - оптималният за здравето ни!"}
{"url": "https://www.dnes.bg/notifikacii/2018/08/17/bitkata-na-mitio-ochite-20-mln-leva-ot-droga-reket-paleji.385266", "text": "Над 20 млн. лева с рекет е искала да прибере разбитата от ГДБОП банда на Димитър Желязков - Митьо Очите, пише \"България Днес\".\n\r\nКлючова роля в мегаизнудването наред с Очите и подчинените му главорези има и общинският съветник от Несебър Пейко Янков, обявиха от прокуратурата. Самият Янков успя да се укрие по време на полицейската операция и след 10 дни в нелегалност се предаде сам в понеделник. Това даде възможност на прокуратурата да му повдигне три обвинения. Освен за участие в престъпната група, той е подведен под отговорност и за палеж на казино в Слънчев бряг и изнудване на съдружник. \n\r\nОт прокуратурата обявиха, че срещу него има множество показания на явни свидетели и изготвени пожаротехнически и ДНК експертизи. За това бе поискан и постоянният му арест от спецсъда.\r\nСред знаковите жертви на бандата е и бизнесменът Атанас Симеонов. Той според прокуратурата е принуждаван от главорезите на Очите да прехвърли дяловете си във фирма \"Хермес Груп\" на името на съдружника си Пейко Янков. Дружеството върти много казина и игрални зали по морето, оценявани на милиони левове. Там рекетираният Симеонов притежава около 30 процента, а останалите са на Пейко Янков. \n\r\nСпоред криминалисти след отказа на бизнесмена да се оттегли са палени казина и отправяни заплахи на негови близки. Събраните доказателства сочат, че атаките са поръчвани лично от общинаря Янков, обявиха прокурори.\n\r\nФирма \"Хермес Груп\" е част от бизнес империята на Пейко Янков. Той я наследява след екзекуцията на баща си Димитър през 2007 г. Чрез нея близкият до силовите групировки и приятел на политици и магистрати Янков-старши успява да приватизира десетки хотели и заведения в Слънчев бряг. Собствеността на повечето от тях и до ден днешен се води на името на \"Хермес Груп\", показва туристическият справочник на община Несебър. Сред тях е и ултралуксозният \"Хризантема\" в центъра на курорта. В активите на \"Хермес Груп\" са и още няколко знакови хотела на Слънчака. Тяхната обща цена според експерти е минимум 50 млн. лв., което оценява дяловете на рекетирания Атанас Симеонов на минимум 20 милиона.\n\r\nНаред с атракциите на партера на хотела \"Хризантема\" от години има и огромно казино. То се управлява от друга фирма на изнудвания бизнесмен Атанас Симеонов. Твърди се, че именно казиното е една от причините за конфликта между Янков и Симеонов. От години двамата имат спор коя точно фирма да върти казиното и прибира милионните печалби.\n\r\nСлед като казусът затъва в съдебни дела, общинарят Янков се обръща за помощ към Митьо Очите, обясняват разследващи. Така се стига и до наказателните акции от главорезите на несебърския Ал Капоне. Според ченгета намесата на Очите разширява случая и вместо само казиното Янков и аверите му вече настояват за контрол над цялата фирма, въртяща апетитните хотели.\n\r\nХора от Несебър разказват, че Митьо Очите и Пейко Янков са близки от години. Връзката прави покойният баща на Янков - Димитър. Приживе той се сочеше за един от основните играчи в Слънчев бряг и близък до силовите групировки. Очите и Янков-старши се сближават през 1997 г. след атентат срещу тогавашния кмет на Несебър. Малко след екшъна бе заловен и извършителят Петко Крумов-Камбоджанеца, който направи пълни самопризнания, уличавайки именно Димитър Янков като поръчител. По това време Митьо Очите все още е треторазрядна мутра в Несебър и с още няколко яки момчета охранява Янков. След показанията на Камбоджанца той бе поставен под охрана от МВР, но загина при мистериозен пожар в тайната вила, където бе настанен.\n\r\nПрез следващите години Димитър Янков прави солидна политическа кариера. Паралелно с него възход има и охранителят му Димитър Желязков. Вероятно за благодарност близки до Очите хора не веднъж атакуват силово политически врагове на Янков, спомнят си криминалисти.", "date": "2018.08.17", "title": "Битката на Митьо Очите: 20 млн. лева от дрога, рекет, палежи..."}
{"url": "https://www.dnes.bg/obshtestvo/2018/08/17/car-bez-korona-kakvo-stana-s-idealite-na-todor-jivkov.385240", "text": "Как Тодор Живков приема смъртта на Людмила? Какви са неговите реакции и действия след неочакваната й кончина?\n\r\nОтговорите на тези и други въпроси търси Стефан Цанев в четвъртия том на своите „Български хроники”.\n\r\n1981–1984\n\r\nГЛАВА ХII\r\nЦар без корона\n\r\nТодор Живков, Людмила Живкова\n\r\nИ така, през 1981 година България се готвеше да отпразнува три големи юбилея: 1300 години от основаването на България и 70 години от рождението на Тодор Живков, това пък съвпадаше с 25 години от управлението му.\n\r\nВ предишната глава споменах, че инстинктът за увековечаване на своята неограничена (монархическа) власт ще накара Тодор Живков да учреди своя династия – не е за вярване, читателю, но така и стана: още преди десетина години той започна да издига в партийната и държавна йерархия своята дъщеря Людмила Живкова и в поредни три години (1972–1975) тя стана заместник-председател, после – първи заместник-председател, накрая – председател на Комитета за изкуство и култура (с ранг на министерство), след което бе избрана за член на ЦК и след още три години (1979) – за член на Политбюро.\r\n                    \r\n                    \r\nИнициативата на инфантата Людмила през 1981 година да се чества 1300-та годишнина от основаването на българската държава по целия свят (в над 50 страни) съвсем разгневи съветските пролетарски братя, защото миришеше на непозволен национализъм (как така България ще е по-древна от Русия?!), и мнозина свързват внезапната й мистериозна смърт с този гняв.\n\r\nНа 21 юли 1981 година, 5 дни преди рождения й ден, Людмила Живкова бе намерена мъртва в басейна на банята й. Инсулт? Самоубийство? Или убийство? Не е ясно и до днес. Тодор Живков бе смазан от скръб. Всички очакваха, че ще се оттегли от властта. Но не би. Властолюбието му бе по-силно от мъката. Нещо повече: смъртта на Людмила засили страха му, че може да загуби властта, и той още по-яко се вкопчи в нея.\n\r\nДокато Людмила бе жива, той не се безпокоеше от близостта й с Александър Лилов, напротив – той го харесваше: „Сипвал му Господ, с пълни шепи му сипвал!”, издигаше го, приближи го най-много до себе си… Сега, след смъртта на Людмила, Лилов зае опразненото от нея място и се оказа опасният втори човек – с ума и с младостта си той беше естествен претендент за мястото на престарелия и оглупяващ Първи.\n\r\nОтгоре на всичко Лилов печелеше все по-голяма популярност, особено сред интелигенцията, с приказките си, че трябва да се продължи либерализацията в духовната сфера и че голямата опасност е в съживяването на догматизма – това беше явна стрела срещу Живков. Размекван от бащина любов, той бе търпял фриволностите на дъщеря си, но сега…\n\r\nСега Лилов трябваше да се отстреля, докато не е станало късно.\n\r\nЛилов обаче не дочака да бъде отстрелян като глупава патица – той сам си подаде оставката и излезе от Политбюро, с което лиши Тодор Живков от удоволствието да го унижи. Така Тато прогони най-предания си човек под акламациите на своите бъдещи екзекутори…\n\r\nУвлечен в битки за запазване на властта си, Живков преодоля скръбта по дъщеря си и съсредоточи монархическия си взор върху своя син Владимир. За разлика от Людмила Владко нямаше никакво влечение нито към културата, нито към властта. Обичаше алкохола и гуляите. Въпреки всичко баща му го направи член на ЦК и нещо повече: реши да го назначи за шеф на отдел „Култура” в ЦК. Всички виждаха нелепостта, обаче единствен Добри Джуров се осмели да му каже:\n\r\n– Не бива. Той няма качества. Няма да се приеме добре семейното коронясване.\n\r\nТодор Живков знаеше и едното, и другото – но не можеше да се спре. И синът на Ким Ир Сен е алкохолик и гуляйджия, викаше си той, но баща му го обяви официално за наследник (1974) – защо аз да не мога? А може би внук ми Тошко да излезе свестен, прилича на мен и носи същото име – Тодор Живков, Тодор Живков II, като Иван Асен II, ха-ха-ха…\n\r\nЗапочна да превърта.\n\r\nЗаредиха се реформа след реформа – докато да почне една, той предлагаше друга, отменяйки предишната, и така всъщност никоя не влизаше в действие: то бяха нови философско-теоретични; нови икономически механизми; нова система за самозадоволяване на населението с месо, мляко, яйца, риба, плодове и зеленчуци и други хранителни продукти; нови жалони за по-нататъшното развитие на образователното дело; нова единна библиотечна система и усъвършенстване на новата банкова дейност; нова стратегия за интеграция на турското население и т.н. и т.н., и т.н., и т.н…\n\r\nЗа няколко години проведе неспирни и лишени от всякаква логика реконструкции в Министерския съвет. За да ошашави докрай държавата, през 1987 година Тодор Живков проведе и нова административна реформа – 28-те окръга се преобразуваха в 9 нови области: Софийска, Столична голяма община със статут на област, Пловдивска, Бургаска, Варненска, Хасковска, Ловешка, Михайловградска и Разградска. (Разград стана областен град, а не Русе, Търново или Шумен, защото приятелят на Тодор Живков Пенчо Кубадински се оказа от някакво разградско село; забравих кой друг пък от Политбюро беше от Ловеч, кой от Михайловград, кой от Хасково, та бяха пренебрегнати големите градове Плевен, Враца и Стара Загора.)\n\r\nВсичко това доведе страната до хаос, в чиято мъгла потъваха и изчезваха причините и последствията, за да стигнем най-сетне до революционните идеи на Юлската концепция 1987 година. Всички виждаха безсмислието на тези реформи на Живков, но никой не му противоречеше. Нямаше кой.\n\r\nСлед като отстреля един след друг важните птици Георги Чанков, Добри Терпешев, Йонко Панов, Антон Югов, Георги Цанков, Митко Григоров, Лъчезар Аврамов, Иван Абаджиев, Венелин Коцев, Борис Велчев и Александър Лилов, Живков въведе нова тактика на прочистване: тъй като той предлагаше съставите на ЦК и на Политбюро, при поредния конгрес или пленум просто не включваше в тях лицата, в които имаше и най-мъничкото съмнение, така от конгрес на конгрес, от пленум на пленум съставите на ЦК и на Политбюро ставаха все по-негови, все по-единодушни, все по-послушни, все по-сервилни – те го посрещаха и изпращаха с ръкопляскания, адмирации, ставане на крака, скандирайки: „То-дор Жив-ков! То-дор Жив-ков!..”.\n\r\n„ЦК беше превърнат в робот за автоматично гласуване, това е истината” – ще каже Стоян Михайлов, който е бил робот (член на ЦК) не знам колко години и 10 години (1978–1988) секретар на роботите (на ЦК), така че може да му се вярва.\n\r\nТези роботи, които гласуваха автоматично, без да мислят, без угризения на съвестта – бяха превърнати от Живков в бездушен валяк на властта, който мачкаше по пътя си всичко.Живков не подозираше, че скоро този валяк ще смачка и него. Но засега роботите величаеха своя създател.\n\r\nВсъщност за цялото време на неговото царуване имаше един истински заговор и едно фалшиво покушение. През декември 1964 г. на пленум на ЦК генерал Бъчваров предложи Тодор Живков да бъде изваден от ЦК поради това, че няма нужните качества да ръководи партията.\n\r\nПленумът обаче (знаейки, че хората на Мирчо Спасов дебнат по коридорите?) не гласува предложението му. Скоро след това генерал Бъчваров загина при катастрофа с пътнически самолет край Братислава – зловещото подозрение бе, че самолетът е бил взривен, за да бъде убит генералът, това подозрение се засилва от мистерията, че прокурорът, натоварен да разследва случая, се самоуби (или е бил самоубит?).\n\r\nНякои свързват акцията на генерал Бъчваров с разкрития три месеца по-късно, през април 1965 година, заговор на Горуня. За Живков този заговор бе добре дошъл: той обяви офицерите за сталинисти и маоисти, които били против историческите решения на историческия априлски пленум и искали да върнат времената на култа – по-нататък всичките свои противници, които вдигнеха глас против него – той ги обвиняваше в същото: в прокитайщина, в просталинизъм, в заговор против историческата априлска линия и пр.\n\r\nСлед като падна от власт, Тодор Живков шумно парадираше:\n\r\n– Ето, аз нямам нищо!\n\r\nИ това бе истина. Нямаше дори собствено жилище. А и за какво му беше? Той нямаше нужда от него, защото смяташе, че ще властва до смъртта си, а докато беше на власт, живееше сред императорски разкош.\n\r\nВ сравнение с този разкош Вълко Червенков бе живял като клошар. И към сина си и дъщеря си той се държеше, по примера на Сталин, строго, аскетично, не им разрешаваше да ползват никакви привилегии.\n\r\nМоже би ще ти е интересно да узнаеш, читателю, как живееше домочадието на Тодор Живков – синът му Владимир и внуците му – децата на Людмила: Евгения Живкова и Тодор Славков?\n\r\n„Редът беше такъв – пише генерал Милушев, който виждал и чувал всичко и за всяко свое твърдение има документи: – идват при валутния касиер [на УБО], казват му колко пари искат и той бръква в касата и им ги наброява. Понякога даже не си правеха труда да отиват при него. Позвъняваше някоя от лелките или управителката на вилата и нареждаше: „На Тошко да се донесат толкова и толкова долара!”. Генерали и полковници изпълняваха заповедите на камериерките.\n\r\nА децата харчеха нашироко. Почти всичко се купуваше с валута. Подменяха обзавеждане, вещите бързо им омръзваха – захвърляха ги и се сдобиваха с нови. Искаха и най-елементарните и всекидневни вещи за бита (дюшеци, възглавници, спално бельо, тенджери, други домакински съдове и т.н.) също да бъдат вносни.\n\r\nБяха много капризни, с безгранични претенции. Увлечението на Владимир по електронна техника и сателитни антени заедно с непрестанните ангажименти по вилата му се превръщаха автоматично в грижа на УБО. Той например нареди да се подмени целият горен почвен слой на дворното му място, който според него бил заразен...\n\r\nОт извършената ревизия се установи, че за времето от 1985 до 1989 година включително Евгения бе направила покупки за около 70 000 лева в магазин “Рила”.\n\r\nВ името на истината, Живков глезеше не само децата и внуците си – той държеше целия си антураж в подчинение не само чрез страх от уволнения и репресии – той бе осигурил и на тях луксозен живот, за който простосмъртните граждани не бяха и сънували. Изпадналите в немилост по времето на Червенков рискуваха да загубят главите си, при Живков изпадналите в немилост рискуваха да загубят разкоша си – и се оказа, че страхът за стомаха е по-силен от страха за главата: антуражът на Живков му беше по-предан, по-сервилен, по-безгръбначен и по-лицемерен.\n\r\nЧленовете на Политбюро пазарували в секретен специален магазин на „Панорамен път”, там хранителните стоки преминавали през предварителен лабораторен анализ; по-низшият ешелон „правоимащи” (членовете на ЦК, секретари на градски комитети на БКП, министри, комсомолската и отечественофронтовска номенклатура, главен прокурор и пр.) пазарувал в комплекса „Рила”: храна, стоки за бита, парфюмерия, козметика, платове, обувки, шоколади, електронна апаратура – всичко се закупувало с валута, а им се продавало за левове на ниски цени; освен това ползвали луксозни апартаменти и вили срещу нищожен наем (за вила – 12 лева на месец!), не щели да си плащат ни водата, ни тока, нито телефоните… Освен това ползваха резиденции и почивни домове – според стъпалото си в йерархията…\n\r\nСлед смъртта на Людмила Живкова се зададе поредният идеологически ледников период. Ретроградните догматици, които скрито ръмжаха срещу либерализма на Людмила приживе – след смъртта й открито заскърцаха със зъби и насъскваха Живков, и колкото повече се засилваше у него страхът за живота и за властта му – толкова по-силно размахваше бича на репресиите и затягаше менгемето на цензурата: започнаха гонения на художници, забраняваха се книги, филми и театрални постановки.\n\r\nКолкото по се приближаваше краят на диктатора и колкото по-свирепо размахваше томахавката на репресиите – толкова по-шумно говореше той за свобода и демокрация и същевременно все по-озверяваше; гнева му предизвикваха не толкова разните ревизионизми, авангардизми, абстракционизми и прочие, не дори откровените „вражески” антипартийни нападки – най-страшното беше, ако в някой стих, в някоя пиеса или филм бе скрит или, не дай Боже, открито бе изречен въпросът:\n\r\n– Ало, какво стана с идеалите?! \n\r\nТогава Живков изригваше в хистеричен гняв – този въпрос бе отровна стрела в гузната му съвест. Защото от идеалите не бе останало нищо: ни братство, ни равенство, нито свобода, за демокрация да не говорим, дори най-приближените от антуража му, най-блазираните, най-сервилните и безгръбначните – вече и те разбираха, че нямаше диктатура на пролетариата, нито боен отряд на работническата класа, нито демократически централизъм – имаше само върховен сатрап, комуто принадлежеше последната дума.\n\r\nВ държавата ни беше установена жестока и примитивна йерархия като при кокошките: щом си на власт – значи си умен; колкото по-висок е постът ти – толкова си по-умен.\n\r\nИ властниците си вярваха съвсем насериозно. Това бе смешното. Тъжното обаче бе, че народът се правеше на глупав, за да оцелее.\n\r\nА от дълго преструване човек става такъв, на какъвто се преструва…\n\r\n", "date": "2018.08.17", "title": "Цар без корона! Какво стана с идеалите на Тодор Живков?"}
{"url": "https://www.dnes.bg/notifikacii/2018/08/17/zaplaha-za-bomba-germanski-samolet-kacna-v-krit.385267", "text": "Самолет Боинг 753 на германската авиокомпания \"Кондор\", пътуващ от Хургада за Дюселдорф, извърши непланирано кацане в южната част на остров Крит, след като беше получен сигнал за бомбена заплаха, предадоха Асошиейтед прес и Франс прес, цитирани от БТА.\n\r\nПилотът е поискал кацането след получена информация, че на борда има бомба, съобщава полицията. \n\r\nДва изтребителя Ф-16 на гръцките военновъздушни сили го придружиха до летището на град Ханя. Гръцки сапьори проучват самолета, летището е в състояние на тревога, отбелязва АП.\n\r\nНамиращите се на борда около 250 пътници са били евакуирани без инциденти до главната сграда на летището.\n\r\nСнощи са били принудени и четири самолета да кацнат в Чили и Перу отново поради бомбени заплахи, изпратени до чилийските авиационни власти, предаде Ройтерс.\r\nДва от самолетите са на \"Латам еърлайнс\", а другите два - на нискотарифната чилийска авиокомпания \"Скай\".\n\r\nСамолетите, пътниците и багажът им се преглеждат. Засега няма данни някоя от заплахите да се е потвърдила.", "date": "2018.08.17", "title": "Заплаха за бомба: Германски самолет кацна в Крит"}
{"url": "https://www.dnes.bg/notifikacii/2018/08/17/sram-i-tyga-vyv-vatikana-zaradi-sveshtenicite-nasilnici.385268", "text": "Ватиканът заяви, че изпитва срам и тъга, след като съдебни заседатели в Пенсилвания публикуваха осъдителни заключения от най-голямото разследване за сексуален тормоз в американската Католическа църква, предадоха световните агенции.\n\n\n\r\nВ публикувания във вторник доклад се казва, че през последните 70 години 301 свещеници в щата са подлагали непълнолетни на сексуален тормоз, припомня Ройтерс.\n\r\nГоворителят на Ватикана Грег Бърк заяви, че Католическата църква трябва да научи трудните уроци от миналото си и увери, че Ватиканът ще държи извършителите и техните помагачи отговорни. В изявлението се подчертава, че служителите на църквата трябва да спазват светските закони, включително задължително да докладват злоупотребата с непълнолетни.\r\nПапа Франциск разбира, че тези престъпления могат да разклатят вярата и духа на вярващите и иска да изкорени тези трагични случаи, подчерта говорителят.\r\nЖертвите трябва да знаят, че папата е на тяхна страна и случилото се е осъдително както от морална, така и законова гледна точка, отбелязва ДПА.", "date": "2018.08.17", "title": "Срам и тъга във Ватикана заради свещениците-насилници"}
{"url": "https://www.dnes.bg/zvezdi/2018/08/17/robyrt-de-niro-na-75-neostariavashtata-legenda.385185", "text": "\n\r\nНа 17 август рожден ден празнува един от най-популярните и обичани актьори в киното – Робърт Де Ниро. Роден през 1943 година в Ню Йорк, днес той е обявен за един от най-великите актьори на нашето време.\n\r\nНосител е на две награди \"Оскар\" за редицата си забележителни роли в киното. Сред тях са \"Кръстникът 2\", \"Шофьор на такси\", \"Ню Йорк, Ню Йорк\", \"Ловецът на елени\", \"Разяреният бик\", \"Добри момчета\", \"Анализирай това\", \"Запознай се с нашите\" и други.\n\r\n\r\n                    \r\n                    \r\nБаща му и майка му са от италиански произход. И двамата се занимават с изкуство и рисуване.\n\r\nБъдещият актьор израства в един от най-криминалните райони на Манхатън, наречен Hell's Kitchen (Дяволската Кухня). По-късно той споделя, че средата там му е била от полза за образите на мафиот, които той често играе.\n\r\nНа 16 години получава първата си роля в театъра в пиесата \"Мечка\" на Антон Чехов.\n\r\nИнтересен е фактът, че Де Ниро и Марлон Брандо са единствените актьори, получили Оскар за изпълнение на ролята на един и същ човек. Де Ниро го печели за ролята си на младия Вито Корлеоне в Кръстникът 2, а Брандо получава почетната статуетка (въпреки че отказва да приеме наградата) за ролята си на стария Дон Вито в Кръстникът.\n\r\nКато човек с италиански корени, Де Ниро се справя добре с италианския. За ролята на Вито Корлеоне обаче са му били нужни цели 4 месеца, за да се справи с прочутия сицилиански диалект.\n\r\nИма 2 брака и общо 6 деца. Четири от тях са синове, а 2 – дъщери.\n\r\nОтбелязва, че любимата му актриса, с която е работил, е Мерил Стрийп.\n\r\nПрез 2003 година лекарите откриха рак на простатата на 60-годишния тогава актьор. Снимките на филма \"Скрий се и търси\" бяха отложени, за да може актьорът да премине лечение. Днес той е здрав, но четири години по-късно застрахователната му компания подаде съдебен иск срещу него с обвинението, че той е укрил данни за здравословното си състояние.\n\r\nПризнава, че не обича да гледа филмите, в които той участва. \"Когато го правя – просто заспивам\", споделя с усмивка актьорът в свое интервю.", "date": "2018.08.17", "title": "Робърт Де Ниро на 75: Неостаряващата легенда"}
{"url": "https://www.dnes.bg/tenis/2018/08/17/poroi-spria-macha-mejdu-grigor-i-novak-djokovich.385269", "text": "Най-добрият български тенисист Григор Димитров се изправи срещу сърбина Новак Джокович в спор за място на четвъртфиналите на тенис турнира от сериите \"Мастърс\" в Синсинати. \r\nГригор успя да спечели първия сет с 6:2, докато вторият беше за Джокович, печелйки го с 6:3. \r\nПри 2:1 за сръбския тенисист в третата част, двубоят бе временно прекъснат заради пороен дъжд, пише \"Фокус\".\r\nПървоначалната идея беше мачът да продължи след края на дъжда, но след близо час организаторите официално обявиха, че всички двубои за деня се отменят и ще бъдат доиграни в петък. Тепърва ще бъдат уточнени началните часове.", "date": "2018.08.17", "title": "Порой спря мача между Григор и Новак Джокович"}
{"url": "https://www.dnes.bg/notifikacii/2018/08/17/italianci-v-strah-spaha-na-otkrito-zaradi-trusovete.385270", "text": "\nПритеснени италианци спаха на открито тази вечер и едно дете се самонарани, скачайки от балкон, след като южната част на страната беше разтърсена от девет труса в рамките на два часа рано тази вечер, предаде Асошиейтед прес, цитирана от БТА.\r\nТрусовете повредиха балкони, напукаха стени и доведоха до срутване на необитаеми жилища в област Молизе. \r\nНяма данни за пострадали пряко от земетресението, но младо момче си причини леки травми, скачайки от балкона на жилището си.\r\nГубернаторът на Молизе призова гражданите да се успокоят, подчертавайки, че въпреки оправданите им притеснения и страхове, засега има само дребни материални щети.\r\nПо данни на италианската сеизмологична агенция най-силният трус е бил с магнитуд 5,1 а следващият по сила - 4,4. Епицентърът беше близо до Монтелчифоне. ", "date": "2018.08.17", "title": "Италианци в страх - спаха на открито заради трусовете"}
{"url": "https://www.dnes.bg/snimka-na-denia/2018/08/17/vremeto-v-petyk-slynce-oblaci-i-kratki-valeji.385271", "text": "Днес ще е предимно слънчево. Ще има и временни увеличения на облачността, но само на отделни места, главно в Западна България краткотрайно ще превали и прегърми. \n\r\nЩе духа до умерен североизточен вятър. Максималните температури ще са предимно между 30° и 35°. Това съобщи дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН) за \"Фокус\".\n\r\nНад Черноморието ще e предимно слънчево. Ще духа до умерен североизточен вятър. Максималните температури ще са 29–31°. \n\r\nТемпературата на морската вода е 26-27°. Вълнението на морето ще бъде 2 - 3 бала.\n\r\nНад планините ще бъде предимно слънчево. Ще има и временни увеличения на облачността, но само на отделни места в масивите от Западна България краткотрайно ще превали. \r\nЩе духа умерен до силен вятър от изток-североизток. Температурите ще останат без съществена промяна, максималната на височина 1200 метра ще е около 23°, на 2000 метра – около 16°.", "date": "2018.08.17", "title": "Времето в петък: Слънце, облаци и кратки валежи"}
{"url": "https://www.dnes.bg/usa/2018/08/17/skypo-iskaniiat-voenen-parad-ot-trymp-se-otlaga.385272", "text": "Военният парад, който президентът на САЩ Доналд Тръмп искаше да организира на 10 ноември тази година, беше отложен и вероятно ще се състои догодина, предадоха Асошиейтед прес и Франс прес, цитирайки изявление на Пентагона.\n\r\n\"Министерството на отбраната и Белия дом искаха да организират парад в чест на американските ветерани и по случай 100-годишнината от Първата световна война\", заяви полковник Роб Манинг. Сега те са се споразумели да обмислят варианти за 2019 година.\n\r\nАмерикански представител, пожелал анонимност, съобщи вчера, че парадът би струвал около 92 милиона, близо три пъти повече от разходите, споменати от Белия дом. От тях около 50 милиона ще покрият разходите на Пентагона за техника, самолети, участници и други логистични нужди. Останалите ще бъдат поети от други агенции и ще се отнасят предимно до сигурността.\r\n                    \r\n                    \r\nПлановете за организиране на такъв парад още не са получили одобрението на министъра на отбраната Джим Матис.\n\r\nСамият Матис заяви късно снощи пред журналисти, които го придружават при пътуването му до Колумбия, че който е съобщил конкретната цена пред медиите, \"вероятно пуши нещо, което е законно в моя щат, но не и в повечето\". \n\r\nТой отказа да коментира сумата от 92 милиона и добави, че според него тя не се базира на информация от сериозни източници, пише БТА.", "date": "2018.08.17", "title": "Скъпо! Исканият военен парад от Тръмп се отлага"}
{"url": "https://www.dnes.bg/index/2018/08/17/receptata-dnes-pecheniiat-karfiol-na-bleik-laivli.385209", "text": "\r\n2 глави карфиол\r\nзехтин екстра върджин\r\nморска сол\r\nготов микс подправка за скара по избор\r\n3-4 супени лъжици пармезан, настърган\r\n150 грама семена от нар\r\n1 шепа печени кедрови ядки\r\nЗа винегрета:\r\n1 чаша предварително накиснати златни стафиди\r\n½ чаша масло от гроздови семки\r\n1/3 чаша оризов оцет\r\n2 супени лъжици сол\r\n1 щипка червен пипер\r\n1 щипка черен пипер\r\n \r\n\r\n \r\nСложете всички съставки за винегрета в блендер и ги смесете. Кипнете тенджера с вода. Разтворете в нея морската сол. Междувременно загрейте фурната на 200 градуса. Почистете и накъсайте на по-малки розички карфиола. Отстранете кочана и листата.\r\n \r\nПоставете го в тава за печене. Поръсете с малко зехтин отгоре. Овкусете със сол и малко от готовия микс подправки. Запечете във фурната, докато добие лек кафяв загар. Извадете от фурната, когато е готово и го полейте с 4-5 супени лъжици от винегрета. Разбъркайте и поръсете с пармезан, семената от нар, кедровите ядки.\r\n \r\n\r\n\r\n", "date": "2018.08.17", "title": "Рецептата Dnes: Печеният карфиол на Блейк Лайвли"}
{"url": "https://www.dnes.bg/usa/2018/08/17/kitai-se-gotvi-da-bombardira-obekti-na-sasht.385274", "text": "През последните години китайската армия е увеличила операциите на бомбардировачите си и вероятно тренира за нанасяне на удари срещу САЩ и техни съюзници, се казва в годишен доклад на Пентагона, цитиран от Франс прес и Ройтерс.\n\r\nОценката беше направена на фона на засилено напрежение между двете страни поради разногласия за търговията. \n\r\nСпоред публикувания снощи доклад Китай се стреми да увеличи глобалното си влияние, като за миналата година е похарчил за отбрана над 190 милиарда долара по оценки на Пентагона.\n\r\nПрез последните три години китайската армия е разширила морските райони, в които действат нейни бомбардировачи, трупайки опит във важни региони. Тя вероятно се готви за удари срещу САЩ и техни съюзници, включително на територията на Гуам, се казва в доклада на Пентагона.\r\n                    \r\n                    \r\nКитай е разработил и много сценарии за военна операция срещу Тайван - от морска и въздушна блокада до десант в големи мащаби, целящ окупиране на острова. \"Ако САЩ се намесят, Китай може да опита да забави ефективното им участие и да се опита да спечели с ограничени военни действия\", според Пентагона.\n\r\nВ доклада се подчертава, че Пекин развива и космическите си сили въпреки официалната си позиция срещу милитаризацията на Космоса, пише БТА.\n\r\nЗасега няма коментар от китайското посолство във Вашингтон.", "date": "2018.08.17", "title": "Китай се готви да бомбардира обекти на САЩ?"}
{"url": "https://www.dnes.bg/zvezdi/2018/08/17/skarlet-iohanson-izprevari-djoli-nai-visokoplatena-e.385273", "text": "\"Американската актриса Скарлет Йохансон е най-високоплатената в света, според класация на списание \"Форбс\", предадоха Би Би Си и ТАСС.\r\nПрез изминалата година 33-годишната звезда е спечелила 40,5 милиона долара. По-голяма част от сумата идва от участието й в \"Avengers\" (\"Отмъстителите\"), пише БТА.\r\nНа второ място в класацията е Анджелина Джоли с 28 милиона долара, следвана от Дженифър Анистън с 19,5 милиона долара, пише БТА.\r\nПо-нататък в класацията са носителката на Оскар Дженифър Лоурънс с 18 милиона долара, Рийз Уидърспуун с 16,5 милиона долара, Мила Кунис с 16 милиона долара, Джулия Робъртс с 13 милиона долара, Кейт Бланшет с 12,5 милиона долара, Мелиса Маккарти с 12 милиона долара и Гал Гадот с 10 милиона долара.\r\nСписанието отчита заработеното от актрисите за периода 1 юни 2017 г. - 1 юни 2018 г. Общо десетте най-високоплатени актриси в света са заработили през този период 186 милиона долара.", "date": "2018.08.17", "title": "Скарлет Йохансон изпревари Джоли. Най-високоплатена е!"}
{"url": "https://www.dnes.bg/balkani/2018/08/17/uikend-alysh-verish-turskata-lira-padna-i-bylgarinyt-stegna-disagite.385275", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед рекордния срив на турската лира, валутата на южната ни съседка бавно се стабилизира. От началото на седмицата обменните бюра у нас ограничиха, а други спряха да продават турски лири.\n\n\n\n\r\nВ някои клонове турска валута се предлага периодично, при лимит от 1000 лири. От началото на годината турската лира изгуби близо 40% от стойността си спрямо долара, предава .\n\r\nКато в момента се търгува малко под 6 лири за долар. Въпреки рекордния срив, икономисти не вещаят нова финансова криза. У нас резкият спад ще се усети най вече при търговията.\r\n                    \r\n                    \r\nЦените на почивките в южната ни съседка обаче няма да паднат значително, защо хотелиерите там оперирали в долари и евро.\n\r\nЗасилен интерес обаче се наблюдава при уикенд туризма с цел пазаруване. Пред луксозните магазини в Истанбул се извиха опашки от туристи, заради занижените цени на иначе скъпите стоки.\n\r\nВ дългосрочен план обаче – цените в южната ни съседка ще скочат. Експерти съветват: Ако ни предстои пътуване до Турция, но не можем да се сдобием с лири – да купим друга международна валута, а именно долар или евро, предаде Милена Енчева.\n\r\n ", "date": "2018.08.17", "title": "Уикенд алъш-вериш! Турската лира падна и българинът стегна дисагите"}
{"url": "https://www.dnes.bg/balkani/2018/08/17/sasht-gotviat-oshte-sankcii-sreshtu-turciia-kakvi.385276", "text": "Американският министър на финансите Стивън Мнучин заяви, че може да бъдат наложени допълнителни санкции на Турция, ако Анкара не освободи бързо американския пастор Андрю Брънсън, задържан по обвинения в шпионаж и връзка с терористична дейност, предадоха Асошиейтед прес и Ройтерс.\r\nМнучин увери президента на САЩ Доналд Тръмп, че министерството на финансите е готово с допълнителни санкции. На срещата Тръмп заяви, че Турция \"не се е показала като добър приятел\".\n\n\n\n\r\nНа срещата им в понеделник съветникът на Белия дом за националната сигурност Джон Болтън е предложил на турския посланик Анкара да освободи задържания американски пастор, за да намали икономическото и дипломатическо напрежение между двете страни, съобщава АП, цитирайки анонимен представител на американската администрация.\r\r\n                    \r\n                    Според представителя на администрацията Белият дом е смятал, че е постигнал споразумение, вероятно визирайки американския натиск върху Израел да освободи затворен турски гражданин. Вместо това Брънсън беше прехвърлен под домашен арест, припомня АП.\n\r\nПредставителят на администрацията казва, че Турция е пропуснала голяма възможност да сложи край на напрежението заради задържането на Брънсън, довело до налагането на икономически санкции на Турция.\n\r\nСпоред Белия дом повишаването на митата върху вноса на стомана и алуминий от Турция не е свързано със случая със задържания пастор, отбелязва АП. \n\r\nМеждувременно президентът на САЩ Доналд Тръмп заяви, че Вашингтон няма да плати нищо на Анкара за освобождаването на християнския пастор Андрю Брънсън, когото определи като \"голям патриот заложник\", предадоха Ройтерс и ТАСС.\n\r\n\"Няма да платим нищо за освобождаването на невинен човек, но ще спестим от Турция\", заяви Тръмп в Тwitter. Той подчерта, че Анкара от години използва Вашингтон за своите цели.\n\r\nПастор Брънсън, живеещ в района на Измир, беше арестуван през 2017 г. по обвинение във връзки със забранени организации. САЩ отправят резки критики към Турция във връзка с този случай и искат незабавното му освобождаване, припомня ТАСС. \r\n ", "date": "2018.08.17", "title": "САЩ готвят още санкции срещу Турция. Какви?"}
{"url": "https://www.dnes.bg/stranata/2018/08/17/zaraza-ot-hepatit-a-zaplahata-idva-ot-sysedna-rumyniia.385277", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМедиите съобщават за предприети мерки и ваксинации в някои български градове срещу разпространението на морбили или Хепатит А. Заплахата идва от съседна Румъния, където всяка седмица случаите на заразени с коварна болест нарастват с около 200.\n\n\r\n\r\n\"В нашата страна, както и във всички останали има постоянна опасност от заразяване. Заразяването става чрез фекално замърсяване, каквото има с изобилое. Когато се съберат на 8-9 години хора, които не са боледували, има опасност от епидемия. Тази година статистиката показва, че имаме около 1100 случая. Съответно няма данни за взрив\", категоричен бе в \"България сутрин\" д-р Атанас Мангъров, директор на детско отделение в Инфекциозна болница.\r\r\n                    \r\n                    Според него Хепатит А не може да се предаде по въздушно-капков път.\r\n\"Ръцете трябва да бъдат замърсени с фекалии, за да се получи заразяване с хепатит А. Хората трябва да спазват елементарна хигиена, за да се предпазят. При ежедневни битови условия трябва да има грубо нарушаване на хигиената, за да има заразяване\", уточни още специалистът пред .\r\nПо думите на доктора всеки може да се застрахова от Хепатит А като се ваксинира.\r\n\"Ваксината се прави над 2-годишна възраст. Тя осигурява доживотен имунитет. Цената на дозите е около 100 лева\", отбеляза още Мангъров.\n\r\n ", "date": "2018.08.17", "title": "Зараза от Хепатит А. Заплахата идва от съседна Румъния"}
{"url": "https://www.dnes.bg/stranata/2018/08/17/maskirani-nahluli-v-doma-na-bivsh-zam-ministyr-na-turizma-i.385280", "text": "рима  мъже с маски на лицата са нахлули в къщата на бившия зам.-министър на  туризма Бранимир Ботев във Варна. За нападението, станало късно снощи,  съобщи самият Ботев. В къщата му, която е на метри от резиденция  Евсиноград по това време са били само съпругата му и двете му деца.  \n\n\n\n\r\n                    \r\n                    \n\n\n\n\r\nТрима мъже с маски на лицата са нахлули в къщата на бившия зам.-министър на туризма Бранимир Ботев във Варна. За нападението, станало късно снощи, съобщи самият Ботев. В къщата му, която е на метри от резиденция Евсиноград по това време са били само съпругата му и двете му деца.\n\r\nТой свърза нападението с острото интервю, което даде преди два дни по Bulgaraia ON AIR, в което силно критикува министъра на туризма Николина Ангелкова за начина на концесиониране на плажовете по Черноморието.\n\r\n\"Снощи в 22:15 часа трима маскирани са прескочили оградата и са влезли в двора ми. В къщата са били моята жена и двете ми деца. Едното е видяло маскираните и започнало да крещи, а минаваща случайно кола ги осветява с фаровете. Това е предотвратило нещо много по-тежко. Нападателите прескачат обратно и си тръгват с кола, която ги е чакала\", уточни пред Bulgaria ON AIR Бранимир Ботев.\n\r\nПо думите му хората са били добре подготвени и целта им е била именно сплашване.\n\r\n\"Въпросът е в каква държава живеем. Изнесох данни за сливане на администрация и мутренски бизнес, а след това нападат децата ми в собствената ми къща. Смятам, че нападението е заради интервюто ми за . Това е мутренско поведение, мутренско сплашване, удрят те в собствената ти къща. Опитват се да ми кажат: \"Трай си и не се обаждай\", но има неща, които трябва да се казват\", категоричен бе Ботев.\r\nТой уточни, че следващата седмица ще направи пресконференция, на която ще бъдат изнесени данни за връзката между власт и престъпност и всичко ще излезе наяве.\n\r\n\n\r\n ", "date": "2018.08.17", "title": "Маскирани нахлули в дома на бивш зам.-министър на туризма и..."}
{"url": "https://www.dnes.bg/obshtestvo/2018/08/17/mojesh-li-da-se-izpravish-sreshtu-strahovete-si-da-dokajesh-che-te-ima.385278", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМожеш ли да се изправиш срещу страховете си, да докажеш на хората около теб и на самия себе си, че невъзможни неща няма. \n\r\n ви среща с 49-годишната Павлина Григорова от град Левски. Въпреки многото си заболявания тя не спира да се бори в името на трите си дъщери. \n\r\nКакво обаче преобърна живота ѝ и я накара да напише гневно писмо до премиера Бойко Борисов?\n\r\nПреди пет години тя получава мозъчен инсулт, вследствие на което лявата ѝ страна остава парализирана. От този момент Павлина е пенсионер по болест и след последното повишение – социалната пенсия, която държавата ѝ отпуска получава 238 лева, а разходите по лекарствата, с които трябва да поддържа състоянието си всеки месец са 173 лева. \r\n                    \r\n                    \r\nЧашата на търпението ѝ преляла след последната промяна в наредбата за медицинска експертиза, след която са свалени процентите на редките заболявания, както и промяната в наредбата за помощните средства.\n\r\nКато последен вик за помощ тази седмица написала писмо до премиера Бойко Борисов.\n\r\n\"Искам премиера да разбере, че най-уязвимата част на обществото, това са хората с увреждания, пенсионерите, но освен гласоподаватели, те са и негови работодатели\", пише Павлина.\n\r\n ", "date": "2018.08.17", "title": "Можеш ли да се изправиш срещу страховете си? Да докажеш, че те има? "}
{"url": "https://www.dnes.bg/kino/2018/08/17/uspeh-aga-be-izbran-za-nai-dobyr-film-v-saraevo.385279", "text": "Българският филм \"Ага\" на режисьора Милко Лазаров спечели наградата за най-добър филм на Филмовия фестивал в Сараево, съобщи регионалната телевизия Ен 1.\n\r\nФилмът разказва за живота и любовта на двама души, които живеят изолирано в далечни ледени пустини, като при това таят истинска топлина и човещина в отношенията си. Двамата главни герои - Нанук и Седна, мечтаят да съберат семейството си отново. Когато здравето на Седна се влошава и тя умира, Нанук решава да изпълни последното й желание - да намери отдавна заминалата им дъщеря Aга, избрала живота в града и загърбила традициите.\r\nХърватинът Леон Лучев получи \"Сърцето на Сараево\", наградата за най-добър актьор за ролята си във филма от Сърбия \"Тежест\", който поставя въпроса за изправянето пред военните престъпления и последиците от тях. \r\r\n                    \r\n                    \"Това бе най-тежкият филм и най-тежката тема, с която съм се занимавал\", каза Лучев на церемонията по награждаването снощи.\r\nЗа най-добра актриса е обявена унгарката Софи Жамози за ролята си във филма \"Един ден\", в който играе 40-годишна жена, изгубена слред многобройните си семейни задължения.\r\nЗа най-добър режисьор е призната Йона Уричару за румънския филм \"Лимонада\", а за най-добър документален филм хърватската творба \"Сърбенка\" на режисьора Небойша Слиепчевич.\r\nНа 24-ото издание на фестивала бяха представени 266 филма от 56 страни. Фестивалът бе посетен от над 100 000 души и около 2600 акредитирани гости.\r\nФилмовият фестивал в Сараево, чието първо издание бе през 1995 г., е едно от най-големите културни събития на Балканите.", "date": "2018.08.17", "title": "Успех! \"Ага\" бе избран за най-добър филм в Сараево"}
{"url": "https://www.dnes.bg/rusia/2018/08/17/koia-e-jenata-chiiato-svatba-putin-shte-pochete.385281", "text": "На сватбата на 53-годишната министърка на външните работи на Австрия Карин Кнайсъл едва ли по света щяха да обърнат толкова внимание, ако не беше едно обстоятелство – сред гостите ще бъде и руският президент Владимир Путин. Би Би Си разказва какво е известно за високопоставената чиновничка, която лично ще поздрави руският президент.\n\r\nПредстоящото посещение на Путин в Австрия – второто за това лято, е неочаквано. Медиите никога не са писали, че руският президент е приятел с Кнайсъл или с нейния бъдещ съпруг – 65-годишния бизнесмен Волфганг Майлингер. \n\r\nПодобни покани Путин не приема често. Например през 2015 г. той не отиде на сватбата на своя прессекретар Дмитрий Песков, макар че съпругата му Татяна Навка каза, че президентът е бил поканен. \r\n                    \r\n                    \r\nНа сватбата, която ще се състои на 18 август в австрийската провинция Щирия, Путин ще се \"отбие\", преди да отиде в Берлин, където ще разговаря с канцлера Ангела Меркел. \n\r\nКарин Кнайсъл е министър на външните работи на Австрия от миналата година. Тя живее в неголяма ферма южно от Виена. Знае повече от седем езика, отлично познава Близкия изток и многократно е призовавала за диалог с Русия на фона на противопоставянето между Москва и Запада. \n\r\nКнайсъл е родена във Виена, но на 4-годишна възраст отива да живее в Аман – столицата на Йордания. Баща й е бил личният пилот на крал Хусейн и е помогнал за създаването на националната авиокомпания  - Royal Jordanian Airlines. Майката на Кнайсъл е била стюардеса. \n\r\nПрез 1970 г. поради избухналата гражданска война семейството на Карин Кнайсъл е принудено да напусне Йордания, но тя запазва интереса си към Близкия изток. В средата на 80-те години Кнайсъл учи право и източни езици в университета във Виена. Продължава образованието си с Еврейския университет в Йерусалим и в университет в Йордания. \n\r\nОще една година Кнайсъл се занимава с арабистика в университета Джорджтаун в САЩ. През 1992 г. в националната школа по администрация във Франция тя защитава дисертация за границите в Близкия изток. \n\r\nМайчиният език на Кнайсъл е немският. Тя владее отлично арабски. Освен това говори английски, френски, италиански и испански, знае и иврит и унгарски. Неотдавна е започнала да учи китайски. \r\nДипломатическата си кариера Кнайсъл започва в края на 80-те години, работи в Париж и Мадрид. При работата си във външното министерство тя работи основно по проблемите на Близкия изток. \n\r\nВ разгара на мигрантската криза през 2015 г. Кнайсъл заяви, че бежанците се стремят към ЕС по икономически причини, а не поради войната. Повечето от мигрантите са „млади хора под въздействието на тестостерона“, които не могат да си намерят жена поради липсата на работа и дом и следователно не могат да получат необходимия „статут на един човек в традиционното общество“, казваше Кнайсъл. \r\n ", "date": "2018.08.17", "title": "Коя е жената, чиято сватба Путин ще почете?"}
{"url": "https://www.dnes.bg/stranata/2018/08/17/sled-kato-djigit-premaza-mladeji-petrich-na-protest.385283", "text": "Роднини и приятели на младежите, пометени от джигит на тротоара в Петрич, се събраха на протест тази сутрин. Те блокираха главна улица в града срещу безразсъдното шофиране.\r\nВчера 18-годишен шофьор връхлетя трима тийнейджъри след полунощ на тротоара. Кракът на едно от момчетата беше ампутиран, за да се спаси животът му. Момиче е с фрактура на подбедрица, а друго е по-леко пострадало и е освободено от болницата.\n\n\n\r\nМладежите са стабилизирани, но имат нужда от много кръв.\r\nВодачът на автомобила остава в ареста за 72 часа. Повдигнато му е обвинение за нанасяне на тежка и средна телесна повреда.\r\nДецата, които са били първи на мястото на инцидента разказаха, че са чули силен трясък и първоначално са помислили, че скеле е паднало върху кола.\r\r\n                    \r\n                    \"Изтичахме, обадихме се на 112. Оказахме и първа помощ\", каза едно от момчетата пред bTV. По думите му на шофьора неколкократно са правени забележки за това как кара.\r\nСвидетели на инцидента разказаха още, че пострадалите не са имали шанс, защото са попаднали в капан.\r\n\"Всички  помислиха, че колата ще намали, но тя засилваше и се заби в тях. Те  нямаше накъде да отидат. Счупиха се стъкла и всичко падна върху тях,  бяха в рани. А шофьорът, вместо да излезе да помогне, тръгна да си  ходи\", разказа момиче.\r\nПострадалата Валентина е изгубила много кръв, предстои й още една операция и ще бъде транспортирана в София, разказаха близки на момичето.", "date": "2018.08.17", "title": "След като джигит премаза младежи: Петрич на протест!"}
{"url": "https://www.dnes.bg/cars/2018/08/17/v-evropa-grajdanska-otgovornost-poevtiniava-a-u-nas.385284", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВълна от недоволство се надигна във форуми и социални мрежи след като станаха ясни новите цени на полиците \"Гражданска отговорност\".\r\n\"Основната причина, която се опитаха да ни пробутат, е решението на ВКС. Опитаха се да ни внушат, че решението идва от Съда. Но има доклад на КФН, който показва, че парите, които се събрат, не са достатъчни за изплащане на обезщетенията. Би трябвало да имаме 12% по-малко пари за изплащане на обезщетения, но застрахователите твърдят, че са изплатили с 35 милиона повече. Кой казва истината и кой брои като Хитър Петър?\", попита Богдан Милчев от Института за пътна безопасност.\n\n\n\r\r\n                    \r\n                    Според изпълнителния директор на застрахователно дружество Евгени Игнатов има намаляване на бройката на загиналите по пътищата, но за да бъде проследен реалният тренд, трябва да се борави с официалния европейски индекс.\r\n\"Спрямо него България изобщо не може да се похвали. Страната ни за 2016 г. е с индекс 122, а добрите практики в Европа са със стойности около 60. Смисълът на \"Гражданската отговорност\" е да утеши болките и страданията на пострадалите от пътните инциденти\", поясни той.\r\n\"Българското правителство брои жертвите по пътищата и ни казват, че намаляват. Всеки брои и интерпретира както си поиска. Това е политическо решение. Българите не са готови да платят реалната цена на ГО. Асоциацията на българските застрахователи са длъжници на обществото. Техният търговски интерес е да има по-малко жертви, за да имат по-голяма печалба\", подчерта Милчев пред .\r\nТой заяви, че застраховките и обезщетенията в България са изключително ниски, защото се изплащат по политическа линия. Никой не иска да изведе реалната статистика, заключи той.\r\nСамо преди два дни Светла Несторова, която е председател на УС на Асоциацията на българските застрахователи, обави в предаването \"Бизнес старт\" по , че не само те, но и от Комисията по финансов надзор ясно демонстрират в доклад, че примиете по \"Гражданска отговорност\" са недостатъчни. \r\n\"Те не могат да покрият реалния размер на риска, както и настъпващите щети. Какво се случва, когато се продава под себестойност, можем да видим при казуса с \"Олимпик\", когато една такава компания има бизнес и рисковите премии не са достатъчни, това са последствията\", настоя Несторова.\r\nТя посъветва българските шофьори внимателно да избират застрахователите си, като се интересуват от тяхната платежоспособност, като информацията за това от две години насам е публична.\r\nЗатова Светла Несторова посъветва да избираме български застрахователи.\r\n\"Те в рамките на Българския гаранционен фонд и на родната законодателна рамка, овъзмездяват по-бързо. В България гарантирани са не само полиците \"Гражданска отговорност\", но и застраховките \"Живот\", посочи тя.", "date": "2018.08.17", "title": "В Европа \"Гражданска отговорност\" поевтинява, а у нас?"}
{"url": "https://www.dnes.bg/stranata/2018/08/17/uvi-niama-chudo-otkriha-tialoto-i-na-vtoroto-dete-v-moreto.385290", "text": "Тялото и на второто дете, паднало в морето от вълнолома във Варна, бе открито днес.\r\n14-годишното момче бе намерено около 9 часа тази сутрин от спасителните екипи на военноморските сили и военна полиция и областната дирекция \"Противопожарна безопасност и защита на населението\".\r\nТо и 12-годишният му приятел бяха пометени от огромните вълни в района на Морската гара. Това се случи вечерта на 15 август, Денят на Варна, когато там трябваше да се проведе концерт по случай празника.\r\nМомчетата били в група от други деца, когато, разхождайки се по вълнолома, вълните ги съборили и те паднали в морето.\r\nТялото на12-годишния бе открито вчера сутринта.\r\nСнощи заради силното вълнение и изчерпаният лимит за спускане под вода на водолазите от ВМС, операцията бе временно прекратена, пише \"\".\r\nДнес сутринта издирването бе възобновено и водолазите откриха тялото и на второто момче.", "date": "2018.08.17", "title": "Уви, няма чудо! Откриха тялото и на второто дете в морето!"}
{"url": "https://www.dnes.bg/za-da-se-razbirame/2018/08/17/myjki-kachestva-koito-jenite-da-ceniat-poveche.385242", "text": "Какво се случва в мъжката глава понякога е мистерия за жените, така както господата често споделят, че жените сме загадка за тях. Но и те не остават по-назад в някои отношения и на дамите също се налага да четат мисли и да разпознават какво се крие зад действията им. Като например кои са нещата, които мъжете биха искали повече да ценим в тях и в поведението им най-вече. На помощ в този процес на разгадаване идва д-р Сейди Алисън, американски психолог и експерт по връзки. Тя твърди, че мъжете искат техните положителни качества да бъдат оценени и признати от жените. И за какво още искат признание, четете в следващите редове.\r\n\r\n \r\nПри много двойки, особено тези, които имат деца, мъжете държат да бъде високо оценена тяхната стабилност като партньор в отглеждането на децата. Старанието им да се грижат за семейството си, поемането на отговорност и стабилното им поведение, разграничаващо се от ергенското, са важни фактори в техните очи, за които биха се радвали да получат признание. Така че, дами, отдавайте им нужното от време на време и не забравяйте да казвате \"Благодаря\". Грижовното и отговорно поведение не е презумпция за всички мъже, затова е хубаво да го оценяваме, когато е налице.\r\n\r\n\r\n \r\nИма неща, които не могат да се отрекат, сравнявайки мъжете и жените, и умението на господата да намират бързо решение на даден проблем е едно от тях. Мъжете се справят с тази задача често пъти по-добре от дамите, тъй като се съсредоточават само върху водещия проблем, без да мислят за всякакви други възможни усложнения - нещо, което е присъщо за жените. \r\n\r\n\r\n \r\nТрудно е да приемете закъснението на партньора ви след работа, както и това, че сякаш той е единственият служител във фирмата, на когото се възлагат отговорни задачи, което пък понякога пречи в изпълнението на семейните задължения, но е важно да оцените качествата на мъжа до вас. Това, че той е уважаван и му се делегират големи отговорности в професионален аспект трябва да ви радва и е добре да му го показвате понякога.\r\n\r\n", "date": "2018.08.17", "title": "Мъжки качества, които жените да ценят повече!?"}
{"url": "https://www.dnes.bg/stranata/2018/08/17/sinche-na-bivsho-chenge-60-dni-s-knijka-i-leti-s-kolata-pomete-decata.385282", "text": "18-годишният младеж, помел три деца на тротоар в Петрич, се оказа син на бивш полицай от града. Георги остава в ареста за 72 часа. Повдигнато му е обвинение за нанасяне на тежка и средна телесна повреда. Пробите му за алкохол и наркотици са  отрицателни.\r\nМладежът е син на бившия полицай Пламен Попстоянов, който  след напускането на МВР влиза в частния бизнес.\r\nПрипомням ви, че кървавата драма се разигра минути след полунощ в нощта срещу 16 август.\r\nПри адската катастрофа бяха ранени брат и сестра, като момчето е с ампутиран крак, а момичето с множество счупвания. Другото ранено дете е изписано за домашно лечение.\n\n\n\n\r\r\n                    \r\n                    Георги Попстоянов имал шофьорска книжка от 2 месеца. Той често карал своя \"Опел\" Астра с висока скорост.\r\nВъв фаталната нощ блъснатите деца били на събор в село Тополница. После отишли на кафе в Петрич. На тръгване потърсили такси, но завалял дъжд и те се скрили под навеса на заведение на ул. \"Цар Борис\".\r\n\"Опел\"-ът връхлетял, докато чакали дъждът да отмине. Тежко били ранени Крум и Валентина – брат и сестра.\r\nПървоначално се появи версия, че 18-годишният Георги е дрифтирал с колата си, но това бе опровергано от МВР.\r\n\"Ситуацията е следната - млад водач с 2-месечен стаж шофира по мокра настилка, губи контрол над автомобила, без да е правил дрифтове, и излиза от пътя, при което става пътно произшествие\", поясни пред \"\" главен инспектор Росен Рапчев от КАТ.\r\nТой допълни, че се търсят записи на камери.\r\nОт удара най-тежко е пострадал 16-годишният Крум. Левият му крак бил смазан и при качването на носилката се откъснал.\r\n\"Падна ми кракът\", проплакало момчето. В болницата обработили раната, но нямало как да спасят крайника му.\r\nСестра му Валентина изчаквала пристигането на линейката. Седяла сама, мълчаливо, когато дотичал баща ѝ.\r\n\"Той се сети, че раната на крака на момичето не е превързана и я превърза\", разказа пред Стоян Димитров, който станал свидетел на случилото се, който всъщност разгласи за адската катастрофа, пускайки в профила си във Facebook снимки от тежкото ПТП.\r\nВалентина попитала баща си: \"Тате, ти обичаш ли ме\", а той отвърнал: \"Да, обичам те! Боли ли те...\"\r\n\"Гледах и чух как тя отговори, че я боли, но ме впечатли каква сила има това дете и как не изпадна в паника, нито викаше, въпреки че сигурно я е боляло много\", разказа Димитров.\r\nМалко по-късно и момичето било откарано в болница с размазана подбедрица.\r\n\"Двамата са загубили много кръв, но в момента са стабилизирани и няма опасност за живота им\", обясни д-р Методи Михайлов от Югозападната болница в Петрич.", "date": "2018.08.17", "title": "Синче на бившо ченге: 60 дни с книжка и... лети с колата, помете децата! "}
{"url": "https://www.dnes.bg/obshtestvo/2018/08/17/zapochvat-bezplatni-pregledi-v-157-naseleni-mesta.385291", "text": "Жителите на 157 български населени места ще имат възможност да проверят безплатно нивото на кръвната си захар и кръвното налагане. Безплатните прегледи са част от инициативата \"Дни на здравето\" на лидера в управлението на земеделски активи \"Агрион\". Те се организират за поредна година и са част от социално-отговорната дейност на дружеството за подпомагане на българското здравеопазване и превенция на най-уязвимите групи. Кампанията ще се проведе от 18 август до 5 септември в цялата страна.\r\nМедицински екипи, наети от земеделското дружество, ще правят анализ на резултатите и ще дават практични съвети за предпазване от диабет и конкретни препоръки спрямо изследванията на хората. Информация за датите и населените места, където ще има мобилна медицинска станция на \"Агрион\" може да откриете на сайта на земеделското дружество и .\r\r\n                    \r\n                    \"Следвайки социално-отговорната политика на компанията, искаме да помогнем на по-възрастното население и всички желаещи да получат безплатна информация за състоянието на кръвното си налягане и кръвната захар\", коментираха от мениджмънта на \"Агрион\". Това спестява време и средства на хората за изследване и посещение на лечебни заведения, които често са на отдалечено разстояние от селата.\r\nСпоред официалните данни на Министерство на здравеопазването над 520 хил. души в България са диагностицирани като диабетно болни, което е близо 9% от населението на страната. Най-много са болните на възраст 60-75 години. За сравнение, в края на ХХ век болните от захарна болест са били едва 3,3% от населението.\r\nСтатистиката показва, че над 40% от хората нямат представа, че са болни, тъй като не се подлагат на редовна профилактика. В голяма част от случаите липсват признаци на заболяването и то се открива случайно при провеждане на изследвания по друг повод.\r\nОще по-стряскаща е статистиката при хипертонията. По последни данни над 2,7 млн. души страдат от повишено кръвно налягане или общо над 30% от населението. Това е и причината екипите на \"Агрион\" да насочат усилията си към изследване именно на тези болести. Данните показват, че голяма част от хората по селата не проверяват редовно кръвната си захар и не следят кръвното си налягане. Голяма част от тях прилагат самолечение, което може да се окаже фатално. За това медицинските екипи ще дават и конкретни препоръки на всички, които се подложат на изследвания.\r\nЦелта на инициативата \"Дни на здравето\" е да се подпомогне профилактиката на социално значими заболявания. \"Ние вярваме, че към собственото си здраве трябва да се отнасяме със същата отговорност, както към земята си\", казаха от \"Агрион\". Посетителите ще могат да участват в организирана томбола с награди.\r\n ", "date": "2018.08.17", "title": "Започват безплатни прегледи в 157 населени места    "}
{"url": "https://www.dnes.bg/cars/2018/08/17/mrem-na-pytia-a-mladite-vodachi-koi-gi-uchi-na-kakvo-gi-uchi.385288", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМладите водачи у нас масово не знаят как да реагират в различни ситуации. Културата на шофиране е изключително ниска, коментира пред  Явор Алексов, създател на школа за усъвършенстване на млади шофьори.\n\r\nДумите му идват като потвърждение на тежкото ПТП в Петрич, което осакати тийнейджър, а сестра му е в тежко състояние. Автомобилът, помел децата, е управляван от 18-годишен с книжка от около два месеца.\n\r\n\"Културата на пътя идва основно от първите стъпки, които се правят за получаване на свидетелство за управление на МПС, а именно - курсовете. Те обаче са доста далеч и от гледна точка на дисциплината, и чисто технически от това как се управлява автомобил\", допълни Алексов.\n\n\n\n\r\r\n                    \r\n                    Според дрифт пилота Александър Язов–Матрицата в повечето случаи причините за пътните инциденти представляват най-вече лошо стечение на обстоятелствата - липса на умения от страна на водача и липса на преценка на ситуацията.\r\n\"Най-вероятно това е и причината за трагедията в Петрич. Дрифта е изключително сериозен спорт, той се практикува на специални места със специално пригодени автомобили. Улицата в никакъв случай не е място, където да се прави това\", обясни Язов.\n\r\nВ студиото на \"България сутрин\" един от най-успешните ни рали пилоти Крум Дончев подчерта, че възпитанието стои в основата на поведението ни на пътя.\n\r\n\"Би било добре да осъзнаем, че всеки един автомобил може да бъде оръжие и да отнеме човешки живот\", посочи той.\n\r\nДончев подкрепи тезата, че дрифта не може да се практикува самоцелно на нерегламентирани за това места, още повече, когато на пътя има други хора. И бе категоричен, че основните проблеми за войната по българските пътища са културата и липсата на контрол от страна на съответните органи.\n\r\n ", "date": "2018.08.17", "title": "Мрем на пътя, а младите водачи... Кой ги учи? На какво ги учи? "}
{"url": "https://www.dnes.bg/obshtestvo/2018/08/17/prava-prava-i-pak-prava-ministyr-petkov-gi-obeshta.385314", "text": "\n\r\nСоциалният министър Бисер Петков обяви, че целта на министерството му е да постигне баланс на интересите и да има Закон за хората с увреждания, в който всеки да припознае своите права.\r\nДнес той участва в поредната среща под ръководството на вицепремиера Томислав Дончев по промените около грижата за хората с увреждания.\n\n\n\n\r\nПетков коментира изявлението от тази сутрин на националнопредставителните организации, че са готови на протест, ако правителството \"се съобразява само с исканията на протестиращите майки и на омбудсмана Мая Манолова\".\r\r\n                    \r\n                    \"Законът не е в услуга на едни и против други. Поставят се принципно въпросите, няма затворени теми, всичко се дискутира и се предлагат компромисни решения\", настоя той.\r\nПетков уточни, че вчера в заседанието на работната група са били поканени всички членове - представители на министерства, институции, националнопредставителни организации на хората с увреждания, майки на деца с увреждания. Общата численост на работната група е около 60 човека, в заседанието са участвали повече от половината, включително и хора от националнопредставителните организации. Те са били поканени и за днешната среща, тъй като са част от формата, който прави промените. Подадени са имена на трима участници, участвал е един от тях. Министърът си обяснява това със сезона на отпуските.\r\nТой посочи, че националнопредставителните организации не са изключени от разговорите, имат своите становища.\r\nБисер Петков каза, че не е запознат с позицията за евентуален протест на националнопредставителните организации и заяви, че ще разчита и занапред на тях да участват във финализирането на законопроекта за хората с увреждания.", "date": "2018.08.17", "title": "Права, права и пак права... Министър Петков ги обеща "}
{"url": "https://www.dnes.bg/snimka-na-denia/2018/08/17/slyncheva-sybota-shte-vali-na-mesta-slabo-i-za-kratko.385312", "text": "През нощта ще бъде ясно, а утре отново предимно слънчево. През деня, главно в следобедните часове, ще има временни увеличения на облачността, но само на отделни места в северните и планинските райони ще превали слабо и за кратко. \n\r\nЩе духа слаб, в Източна България до умерен вятър от север-североизток. \n\r\nМаксималните температури ще са предимно между 30 и 35 градуса, в София - около 29 градуса.\n\r\nАтмосферното налягане ще се задържи без съществена промяна - близко до средното за месеца. \n\r\nНад Черноморието ще бъде . Ще духа до умерен вятър от север-североизток. Максималните температури ще са 29-31 градуса. Температурата на морската вода ще е 27 градуса. Вълнението на морето ще бъде 2 - 3 бала.\r\nНад планините също ще бъде предимно слънчево. В следобедните часове ще има временни увеличения на облачността, но само на отделни места ще превали краткотрайно. Ще духа умерен североизточен вятър.\r\nМаксималната температура на височина 1200 метра ще е около 24 градуса, а на 2000 метра - около 16 градуса, показва прогноза на НИМХ при БАН.", "date": "2018.08.17", "title": "Слънчева събота, ще вали – на места, слабо и за кратко"}
{"url": "https://www.dnes.bg/cars/2018/08/17/nov-hit-sred-avtodjambazite-obezkosteni-e-mobili-zaradi-bateriite.385322", "text": "Зачестяват кражбите на електромобили, от които основно се задигат батериите, струващи по над $15 000, констатират от МВР.\r\nТенденцията се засилвала заради липсата на сервизни услуги за подобни коли у нас, както и на неуредици в застрахователните договори, които причисляват батериите към консумативите на автомобилите и не изплащат обезщетения при евентуални набези. \r\nПоследният регистриран случай е на откраднат електрически автомобил, които бил задигнат от столичен квартал, а по-късно бил намерен извън София. \r\nОт него не липсвало нищо друго освен част от батериите му. \r\n\"Крадат ги, за да ги изнасят зад граница. У нас има прекалено малко подобни автомобили. В столицата не са повече от 100. Затова частите се продават в чужбина\", обясняват от МВР пред \"Монитор\".\r\r\n                    \r\n                    В световен мащаб пазарът на електромобили за първи път превиши 1 млн. броя през миналата година. \r\nНай-много електромобили се продават в Китай, който е следван от Европа с дял от 23%, а третият по големина пазар е Северна Америка.\r\nБългарите проявяват сравнително слаб интерес към електромобилите и това се дължи на няколко фактора – ниските доходи, липсата на зарядна инфраструктура и на политика за субсидии за крайните клиенти, както и на потребителския манталитет, според специалистите в бранша.\r\n ", "date": "2018.08.17", "title": "Нов хит сред автоджамбазите: Обезкостени е-мобили заради батериите"}
{"url": "https://www.dnes.bg/sofia/2018/08/17/obratno-kym-prirodata-chushki-i-domati-na-pokriva-na-hotel.385309", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИма начин да върнем това, което отнемаме от природата с урбанизацията, в градската среда. Софиянци са предприели земеделска инициатива като отглеждат билки и зеленчуци на покрива на хотел.\n\r\n\"Идеята се роди преди няколко години. За първи път чухме, че правят подобно нещо в Париж. Решихме да пробваме. Цялата инвестиция е около 3 000 лв., като с тези пари изградихме дренажната система за поливане и кашпите\", обясни мениджърът на хотела Десислава Савова.\n\r\nГрадските земеделци уточняват, че градината им се намира на 40 м. над забързаните булеварди, а въздухът е доста по-чист от града, тъй като има завихряне.\n\r\n\"Терасата е северна. А за зеленчуците е много важна топлината. Намираме се на 40 метра височина. Тук е проветриво и не се налага да слагаме пестициди. Произвеждаме биопродукти\", обясни градинарят на извисената плантация Стамен Стаменов.\r\n                    \r\n                    \r\n\"Искаме да разпространим идеята за градско земеделие. Всеки може да засади нещо. Трябва да имаме по-голямо уважение към храната. В чужбина често се срещат градини на покрива на цехове и предприятия\", отбеляза Савова пред .", "date": "2018.08.17", "title": "Обратно към природата – чушки и домати на покрива на хотел!"}
{"url": "https://www.dnes.bg/temida/2018/08/17/v-specsyda-peti-opit-za-start-na-deloto-chenalova.385318", "text": "\n\r\nСпецсъдът решава дали да даде ход на делото срещу бившата съдийка Румяна Ченалова.\r\nПроцесът срещу нея не може да започне, защото 4 пъти досега редица съдии връщаха обвинителния акт на прокуратурата. Днес е петият опит за старт на процеса, пише БТА.\r\n\"Нямаме правен интерес делото да се връща отново. Две години различни съдии се опитват да обяснят на прокуратурата, че се допускат нарушения и това пречи на Ченалова да разбере в какво е обвинена\", каза нейната защита.\r\nСамата Ченалова също заяви,че не става ясно от обвинението какви цели е имала, за да извърши престъпление.\r\nСпоред нея обвинителният акт е нарушение на това какво е справедлив процес, както е описано в Европейската конвенция за защита правата на човека /ЕКПЧ/.\r\nОчаква се съдът да реши какво да прави с хода на процеса.", "date": "2018.08.17", "title": "В спецсъда: Пети опит за старт на делото \"Ченалова\""}
{"url": "https://www.dnes.bg/politika/2018/08/17/sled-sriva-na-tyrgovskiia-registyr-shefska-ostavka.385336", "text": "Сривът в Търговския регистър, който изправи на нокти страната през последните дни, доведе до шефска оставка.\n\n\n\r\nИзпълнителният директор на Агенцията по вписванията Зорница Даскалова подаде молба за освобождаване от заеманата от нея длъжност, съобщиха от правосъдното министерство. Министърът на правосъдието Цецка Цачева е приела оставката.\r\nНовината за освобождаването на Даскалова идва няколко часа след като стана ясно, че премиерът Бойко Борисов е повикал Цачева в Министерски съвет. След срещата между двамата нямаше официална информация, но се появиха предположения, че разговорите са били провокирани от скандала с регистъра.\r\nПремиерът още вчера даде сигнал, че шефката на Агенцията по вписванията вероятно ще бъде освободена като обясни, че не е доволен от Даскалова.\r\nСамата Даскалова пък вчера обясни, че засега не мисли за оставка.\r\n ", "date": "2018.08.17", "title": "След срива на Търговския регистър: Шефска оставка!"}
{"url": "https://www.dnes.bg/balkani/2018/08/17/obiaven-za-pochinal-prez-ianuari-a-nauchava-tova-prez-iuli.385293", "text": "Джордже Милошевич на 79 години от сръбския град Нови Сад преживял меко казано шок, когато преди дни отишъл в полицията, за да регистрира автомобил.\r\n\"Аз съм от шест месеца мъртъв\", разказва за вестник \"Вечерне новости\" Милошевич, който е бил обявен за починал на 19 януари тази година.\r\nКогато на 26 юли ангажирал агенция да регистрира колата от негово име, мъжът разбрал, че агенцията не може да направи това, защото от полицията им казали, че той е покойник.\r\nОт службата, която води регистрите по гражданското състояние, обяснили на Милошевич, че той погрешка бил вписан в регистъра по гражданското състояние за починалите въз основа на удостоверение за смърт от Клиничния център на Войводина. \r\r\n                    \r\n                    \"Така от януари аз официално съм мъртъв, но едва през юли научих това\", разказва разтревоженият Милошевич.\r\nПо тази причина мъжът не може дори да отиде на лекар, не може да си купи лекарства. Получил е здравословни проблеми заради стреса, на който е подложен, пише изданието.\r\nМъжът обяснява, че си е извадил копие от смъртния акт, в която са посочени неговите данни.\r\nЦялата ситуация беше разяснена от Клиничния център на Войводина. През януари 2018 г. при тях бил хоспитализиран пациент от същия пол, със същото собствено и фамилно име – Джордже Милошевич, който обаче нямал у себе си документи, въз основа на които да се установи самоличността му. Така били записани данните, съобщени от самия пациент.\r\nМеждувременно е извършена вътрешна проверка, а Милошевич е бил извикан на разговор, на който са му били поднесени извинения.\r\nЗа Танюг Милошевич каза, че сега освен здравословните си проблеми той изпитва неудобство, тъй като хората, които го срещат на улицата, на шега се обръщат към него с \"покойника\".\r\n\"Всички се чудят, кръстят се\", казва Милошевич и добавя все пак, че се е обърнал към адвокат, тъй като е изгубил търпение, а здравето му е увредено.", "date": "2018.08.17", "title": "Обявен за починал през януари, а научава това през юли"}
{"url": "https://www.dnes.bg/index/2018/08/17/festivalyt-vylchan-voivoda-ni-vryshta-kym-korenite-ni.385329", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДебрите на Стара планина крият редица тайни, съкровища и чудни истории. Като онази легенда за Вълчан войвода, заровил на скрито място несметно съкровище, затрупано от дългите години на хайдутство.\r\nТочно както народът не спира да вярва и да търси златото на бележития войвода, така и не спира да се връща към корените и българските традиции с фолклорния фестивал \"Вълчан войвода\" в село Осеновлаг.\r\nЗа събитието в дебрите на Стара планина разказва организаторът на фестивала Петър Ненков пред .", "date": "2018.08.17", "title": "Фестивалът \"Вълчан войвода\" ни връща към корените ни"}
{"url": "https://www.dnes.bg/notifikacii/2018/08/17/sled-driazga-bashta-prebi-shterka-si-schupi-ryka-na-priiatelkata-i.385323", "text": "46-годишен мъж от Килифарево е задържан за 24 часа в ареста заради причиняване на средна телесна повреда на 17-годишно момиче, съобщиха от полицията във Велико Търново.\r\nСнощи, около 23:00 часа, в управлението е получен сигнал от Спешна помощ за постъпила при тях пациентка с фрактура на ръката, причинена от побой.\r\nОт проведеното разследване е установено, че извършител на деянието е мъж от Килифарево, известен на полицията и осъждан.  \r\nОказало се, че пострадалото момиче е приятелка на дъщеря му, с която имал проблемни отношения. \r\nНасилникът смятал, че тя я прикрива и след като първо пребил дъщеря си, се нахвърлил и на другата девойка.\r\nПо случая е започнато бързо производство.", "date": "2018.08.17", "title": "След дрязга – баща преби щерка си, счупи ръка на приятелката й"}
{"url": "https://www.dnes.bg/zvezdi/2018/08/17/suzanita-operirana-zabraniha-i-da-se-napyva.385333", "text": "Сузанита е била оперирана по спешност. Киста на единия яйчник наложила влизането на певицата в болница, а лекарите са били категорични, че не може без интервенция, в противен случай имало опасност от перитонит.  \r\nВчера лекарите са прегледали Сузанита и установили, че тя има киста и на другия яйчник.\r\nПо думите на майката на тийнейджърката - Шенай Мурат, гинекологичните проблеми са основната причина за рязкото отслабване на дъщеря й през последните няколко седмици.\r\n \r\n\"Тя е толкова силна, всички й се възхищаваме. Ходи й се на фитнес, щурее й се, иска да подскача, а докторите не й позволяват да се напъва. И тежести не трябва да вдига, за да не стане по-лошо\", обясни тя пред \"България днес\". И бе категорична, че детето й няма да участва във \"ВИП Брадър\", както се говори.  \r\n \r\nДокато Сузанита е в болница, екипът й работи по нейния нов клип. Негов режисьор е руснака Алексей Фигуров. Интересното е, че част от него е сниман сградата на УМБАЛ \"Света Анна\" в София. Ръководството на лечебното заведение затворило цял един етаж за снимките на скандалната певица. \r\n \r\n\r\n ", "date": "2018.08.17", "title": "Сузанита оперирана, забраниха й да се... напъва"}
{"url": "https://www.dnes.bg/notifikacii/2018/08/17/90-godishna-2-chasa-alo-alo-i-dva-bona-za-apashite.385320", "text": "90-годишна жена от Хасково е измамена по добре познатата схема \"съдействие на полицията\", съобщиха от МВР. \r\nВъзрастната жена е оставила 1 400 лв. и 200 долара на входната врата на дома си.\r\nОт полицията съобщиха, че жената е била държана на телефона два часа, между 13 и 15 часа вчера.\r\nОколо 18 часа тя е сигнализирала в полицейското управление, че е измамена и веднага е започнало досъдебно производство, униформените издирват ало апашите.\r\n ", "date": "2018.08.17", "title": "90-годишна, 2 часа: Ало, ало... И два бона за апашите"}
{"url": "https://www.dnes.bg/politika/2018/08/17/oshte-edin-sait-na-dyrjavna-instituciia-ruhna-vtori-za-den.385340", "text": "Втори сайт на държавна институция се срина само в рамките на днешния ден. От обяд интернет страницата на Изпълнителната агенция по околна среда не работи.\r\nНяколко часа по-рано спря и сайтът на правосъдното министерство. В продължение на дни пък бе блокирана работата на Търговския регистър. Заради това днес шефката на Агенцията по вписванията Зорница Даскалова подаде оставка.\n\r\nВ цялата Агенция по околната среда пък в момента няма достъп до интернет, а IT специалистите работят по отстраняване на проблема, потвърдиха оттам, цитирани от \"Дарик\".\r\nНе се знае докога ще продължи той, нито каква е причината.\r\nВременно изпълняващият длъжността директор Валери Серафимов обясни, че не вижда връзка между срива на сайта на Агенцията и този на Министерството на правосъдието.\r\nМеждувременно сайтът на правосъдното ведомство беше възстановен.", "date": "2018.08.17", "title": "Още един сайт на държавна институция рухна! Втори за ден"}
