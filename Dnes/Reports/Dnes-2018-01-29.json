{"url": "https://www.dnes.bg/notifikacii/2018/01/29/kremylskiiat-us-doklad-opit-za-vliianie-na-vota-v-rusiia.366466", "text": "Дмитрий Песков, прессекретарят на руския президент, вижда в т. нар. кремълски доклад на САЩ опит да се повлияе върху изборите за държавен глава на Русия през март. Според него обаче \"няма да има никакво влияние\", предаде ТАСС, цитирана от БТА.\r\nДнес се очаква администрацията на САЩ да представи пред Конгреса т. нар. кремълски доклад - списък на длъжностни лица, политици и едри бизнесмени, придружен с анализ на връзките им с руските власти. Предполага се, че въз основа на тези материали Вашингтон ще наложи нови санкции срещу физически лица от Русия, срещу руски тайни служби и компании от енергийния, отбранителния и финансовия сектор.\r\n\"Това е директен и очевиден опит да се насрочат някакви действия така, че да повлияят на изборите\", заяви пред журналисти говорителят на Кремъл. \"Не сме съгласни с това и сме убедени, че няма да има никакво влияние\", подчерта той.\r\nСпоред Песков самото публикуване на списъка нищо не означава и \"не е поредната санкционна вълна\".\r\nМосква обаче ще анализира действията на САЩ след тази публикация, \"за да може при всяко положение и нашите интереси, и интересите на нашите компании да бъдат осигурени по максималния възможен начин\", увери говорителят на Кремъл.", "date": "2018.01.29", "title": "\"Кремълският US доклад\"  – опит за влияние на вота в Русия"}
{"url": "https://www.dnes.bg/notifikacii/2018/01/29/agresiia-v-mol-iumruk-v-liceto-sled-nevinna-zabelejka-kym-dete.366504", "text": "Денят е петък следобед, а мястото - столичен мол. 35-годишната Евгения чака асансьора в един коридорите и изведнъж усеща удар в кръста. Тогава тя направила забележка към малкото момиченце, което ѝ посегнало. Веднага след това обаче Евгения се сдобива със счупен нос и разцепена вежда. Евгения предполага, че нападателката ѝ е майка на детето и недоумява причината за тази агресия. Пострадалата е подала жалба в 6-то РПУ и се надява записите от камерите в МОЛ-а да помогнат за залавянето на нападателката ѝ. Разказът на пострадалата вижте в репортажа на Bulgaria ON AIR. ", "date": "2018.01.29", "title": "Агресия в мол: Юмрук в лицето след невинна забележка към дете"}
{"url": "https://www.dnes.bg/knigi/2018/01/29/nai-prochutite-shpioni-ot-hanibal-do-anna-chapman.366471", "text": "Наричат ги шпиони, разузнавачи, тайни агенти, бойци на невидимия фронт, къртици, съгледвачи... Откриват ги сред пъпчиви младежи, безлични чиновници, благородни господа, знойни красавици, крехки старици, разточителни бохеми...Хрониките сочат, че шпиони съществуват от най-дълбока древност, но актуалните новини свидетелстват, че са особено успешни и до днес, в ерата на кибершпионажа и тоталния информационен хаос.\r\nКои са те и какво ги мотивира? До каква степен дейността им променя хода на световната история? Талант или призвание е работата на тайния агент? На всички тези въпроси отговаря премиерният том \"Енциклопедия на шпионите\" на съставителя на Красимир Тодоров. Документалната книга, тиражирана от издателство \"Милениум\", ще бъде на пазара след броени дни.\r\nЛюбопитният сборник представя историите на най-прочутите тайни агенти в световната история от III-II век пр. Хр. до наши дни. Много от тях познавате от холивудското кино, съветските сериали, документалните ленти и художествената литература.Взети заедно портретите им представляват изключително четиво, в което се очертава пълнокръвният образ на човека, упражняващ романтичната и опасна професия. В разказите за тях се преплитат политика, дипломация, история и лични страсти. Приемани като герои от едни, и като предатели от други, всички те са съумявали блестящо да изпълняват своя дълг, рискувайки живота си.\r\nОт Ханибал и Екатерина Медичи, през Мата Хари и д-р Зорге, та чак до скандалната Анна Чапман – всички герои на тази книга се открояват с ярък интелект, дръзко сърце и силна вяра в това, което правят. Анна Чапман получава световна известност през 2010-а, когато заедно с още деветима други души е арестувана в САЩ по подозрения в шпионаж в полза на Русия.\r\nСъдбата и дейността на Алън Дълес, Исер Харел, Етел и Юлиус Розенберг, Мелита Норууд, Олдрич Еймс и много други са по-интересни, изненадващи и увлекателни от всеки шпионски трилър. За да живееш по този начин, се иска фантазия. Душко Попов е смятан за прототип на Джеймс Бонд, обичал да се забавлява, харесвал компании с красавици и често залагал на комар.\r\nНе случайно и множество майстори на перото като Кристофър Марлоу, Джон льо Каре, Ян Флеминг действат и на тихия фронт и черпят вдъхновение за своите творби от личния си опит. На тях и други именити писатели шпиони е посветен отделен раздел от книгата, в която става дума и за Христо Боев, Александър Пеев-Боевой и дипломатът Иван-Асен Георгиев - осъден на смърт за шпионаж в полза на САЩ, записани в златните страници на световния шпионаж.", "date": "2018.01.29", "title": "Най-прочутите шпиони – от Ханибал до Анна Чапман"}
{"url": "https://www.dnes.bg/notifikacii/2018/01/29/severna-siriia-izstrelia-dve-raketi-kym-turciia.366496", "text": "Две ракети, изстреляни от Северна Сирия, паднаха днес в турските гранични градове Йонджупънар (окръг Килис) и Рейханлъ (окръг Хатай), съобщи турската телевизия НТВ.\r\nРакетите са изстреляни от бойци на сирийските кюрдски Сили за защита на народа (СЗН) в Африн, предаде БТА.\r\nНяма информация за пострадали при ракетното нападение в Йонджупънар. Ракетата е паднала в маслинова градина. Полицейски екипи са пристигнали в района.\r\nТурските сили за сигурност са дали ответен огън по позиции на сирийските кюрдски сили в Африн.\r\nДруга ракета, изстреляна от Северна Сирия, падна днес в град Рейханлъ. Ракетата е уцелила офис. Нанесени са били материални щети на офиса и автомобил, паркиран в района, но няма данни за ранени хора.\r\nТурските въоръжени сили обявиха на 20 януари началото на операцията \"Маслинова клонка\" срещу СЗН и Партията на демократичния съюз (ПДС) в района на сирийския град Африн.", "date": "2018.01.29", "title": "Северна Сирия изстреля две ракети към Турция"}
{"url": "https://www.dnes.bg/sofia/2018/01/29/krai-na-dramata-v-studentski-grad-myjyt-v-bezopasnost.366505", "text": "След няколко часа преговори спасиха мъжа, заплашващ да се самоубие в кв. \"Студентски град\", съобщиха от пресцентъра на МВР. \r\nОколо 16.00 часа, в полицията бе получен сигнал за мъж, който заплашва да се самоубие. Той се качил на деветия етаж на блок кв \"Студентски град\" с намерението да скочи оттам. \r\nНезабавно на място бяха изпратени полицейски служители, които отцепиха района около блока. Сформиран бе екип от полицаи и психолози от Института по психология на МВР, който да преговаря с мъжа.\r\nОколо 19.30 часа, след повече от три часа, мъжът бе склонен от преговарящия екип да не слага край на живота си.", "date": "2018.01.29", "title": "Край на драмата в \"Студентски град\", мъжът – в безопасност"}
{"url": "https://www.dnes.bg/crime/2018/01/29/chetirima-vyoryjeni-ograbiha-broker-na-bitkoini.366483", "text": "Биткойните не са лесни за крадене, но двама британски брокери на виртуалната валута са станали жертви на въоръжен обир. \r\nЧетирима крадци принудили жертвите си да преведат биткойни по тяхната сметка, пише \"DailyMail\". Това е първият подобен случай на кражба на виртуална валута.\r\nНападението е извършено миналия понеделник в южното английско село Моулсфорд, съобщава \"Франс прес\". Четиримата нападатели с качулки на главите проникнали в жилището на 31-годишната Ейми Джей и 30-годишния Дани Астън и принудили мъжа да направи финансов превод на биткойни от компютъра си.\r\nСпоред националния фирмен регистър Ейми Джей и Дани Астън са директори на компанията \"Aston Digital Currencies\", специализирана в управление на инвестиционни портфейли с виртуални валути, регистрирана на домашния им адрес.\r\nКомпанията е създадена през 2017 година в момент, когато биткойнът струвал около 2500 евро. Оттогава курсът на тази криптовалута силно се промени, като на 17 декември достигна максимална стойност от 16 323 евро. След това курсът му отново спадна под прага от 10 000 евро.\r\nДо този момент никой не е арестуван, но според полицията в Темс Вали нападателите може би са се насочили специално към Дани Астън поради историята на трансакциите му в интернет.\r\nИзползвайки псевдоним, той извършил над 100 000 трансакции с виртуални валути с 16 375 различни партньори. Някои от тях го препоръчали заради добрите му постижения, като използвали истинското му име, което може да е позволило на нападателите да го открият.\r\nКриптовалутите са виртуални валути, създавани чрез криптографски методи. Най-известната от тях е биткойнът, който съществува от 2009 година. За разлика от физическите валути като еврото или долара, те не се регулират от никоя централна банка или правителство.", "date": "2018.01.29", "title": "Четирима въоръжени ограбиха... брокер на биткойни"}
{"url": "https://www.dnes.bg/cars/2018/01/29/pyrviiat-elektromobil-na-volvo-hechbek.366488", "text": "Първият в историята на шведския производител Volvo изцяло електрически модел ще се появи на пазара през 2019 г. Това ще бъде хечбек, разработен съвместно с китайската компания Geely, съобщава изданието Autocar, което се позовава на свои източници.Премиерата на автомобила ще е догодина, като дизайнът му ще повтаря почти напълно този на концептуалния модел 40.2 (на снимката), представен през 2016 г. Първоначално шведите имаха намерение да предложат на клиентите си електрически кросоувър, но в крайна сметка са решили да направят хечбек.\r\nВ основата на модела ще бъде модулната архитектура CMA, разработена съвместно от Volvo и Geely. Конструкцията на шасито позволява използването както на 4-цилиндрови бензинови и дизелови двигатели, така и на електромотори. Пробегът с едно зареждане ще е около 500 км.\r\nПо предварителни данни, цената на бъдещия модел ще варира между 35 000 и 50 000 долара. Толкова струва и Tesla Model 3, но за съперник на своята кола на ток шведите сочат електричческия хечбек I.D., подготвян от марката Volkswagen.", "date": "2018.01.29", "title": "Първият електромобил на Volvo – хечбек"}
{"url": "https://www.dnes.bg/notifikacii/2018/01/29/es-i-sasht-tochat-sabi-za-tyrgovska-voina.366474", "text": "Европейският съюз и САЩ точат саби за нова търговска война след коментарите на американския президент Доналд Тръмп, че европейските стоки имат твърде големи привилегии на американския пазар.\r\nВ интервю за британския тв канал ITV от Давос Тръмп заяви, че търговските политики на ЕС към САЩ са \"много, много несправедливи\" и заплаши, че това ще се обърне във вреда на Европа.\r\nАмериканският президент се оплака, че Щатите не могат да пласират продукцията си, защото европейските стоки се внасят без данъци или с много ниски налози, докато в същото време ЕС налага драконовски правила за американските продукти.\n\"Имах много проблеми с Европейския съюз и това може да се превърне в нещо много голямо от тази гледна точка, от търговска гледна точка\", каза Тръмп за британския тв канал.\r\nТой уточни, че и други страни се държат по подобен начин, но че ЕС е \"много, много несправедлив към САЩ\" и че \"аз мисля, че това ще се обърне силно срещу тях\".\r\nЗасега не е ясно в какво могат да се изразят заплахите на американския президент, но медиите припомнят, че само преди седмица той подписа за рязко увеличаване на вносните мита за слънчеви панели и перални машини, което ще засегне основно производители от Азия, главно от Китай.\r\nЕС също увеличи митата за китайски слънчеви панели и за стомана в края на 2017 г., позовавайки се на нуждата да се защити от дъмпинговите цени.\r\n\"Не сме готови да предприемем бързи и подобаващи мерки, ако европейски производители бъдат засегнати от каквито и да ограничителни мерки от страна на Съединените щати\", заяви говорител на председателя на Европейската комисия Жан-Клод Юнкер днес.\r\nТой отказа подробности, като каза, че търговията трябва да е дейност, от която печелят всички и в която \"не става въпрос за губещи и победители\".\r\nСъединените щати в момента имат значителен дефицит в търговския обмен с ЕС. Вашингтон внася повече европейски продукти на стойност $93 млрд. (2016 г.), отколкото е износът му за 28-те страни от Съюза. Повече от две трети от отрицателното салдо се дължи на вноса на стоки от Германия.\r\nБрюксел преустанови преговорите за сключване на ново търговско споразумение със САЩ след влизането на Доналд Тръмп в Белия дом. Според говорител на Европейската комисия, която водеше преговорите от името на ЕС, в момента се прави оценка доколко има воля и общ интерес за продължаването на тези разговори.", "date": "2018.01.29", "title": "ЕС и САЩ точат саби за търговска война"}
{"url": "https://www.dnes.bg/akoshtete-vqrvaite/2018/01/29/strahovete-koito-vi-trevojat-pri-nova-vryzka.366485", "text": "След като премине първоначалният момент в едно партньорство и всичко започва да се нарежда, дори най-съвместимите двойки вероятно ще имат случаи на съмнения. И за щастие много от тревогите в една нова връзка са напълно нормални. \r\nТова, което повечето хора забравят е, че напасването с човека до вас може да отнеме известно време. И в едно съжителство има и плюсове, и минуси.\r\nСексоложката Ирен Фех отбелязва пред Elite Daily, че \"новите връзките са вълнуващи, но също са и страшни за повечето хора\". Вашите предишни преживявания също имат някакво влияние върху страховете и тревогите в настоящето. \r\nЕто и кои са най-често срещаните притеснения в една нова връзка и как открито да говорите за тях, за да поставите солидна основа за бъдещето.\r\n\r\nНовите взаимоотношения имат голям потенциал да носят любов и радост, тъй като те носят риска от отхвърляне, болка и уязвимост, обяснява Фех. Да се страхуваш, че нещата няма да се получат, както вероятно се е случвало в миналото, е напълно рационално мислене - този риск идва с всяка една връзка. Но истината е, че не сте същите, каквито сте били в миналото. Всеки, който е преживял болка, има известно лично израстване. И вашето минало със сигурност не трябва да диктува вашето бъдеще.Вижте кои са останалите в", "date": "2018.01.29", "title": "Страховете, които ви тревожат при нова връзка"}
{"url": "https://www.dnes.bg/notifikacii/2018/01/29/10-godini-zatvor-za-pedofil-iznasilvach.366499", "text": "Съдът в Сливен наложи наказание от 10 години \"лишаване от свобода\" на Христо А., подсъдим за извършено съвкупление, съобщиха от пресцентъра на Окръжната прокуратура в града, съобщава \"Фокус\".46-годишният мъж от с. Въглен, общ. Сливен е подсъдим за това, че от неустановена дата на месец юни 2012 г. до 18 юни 2015 г., във вилна сграда, намираща се в местността \"Йовчов кантон\" в землището на селото, при условията на продължавано престъпление, се е съвкупил с момиче, без негово съгласие.Със сила и заплахи е принудил изнасилената, която не била навършила 14 години и е негова роднина. Деянието му се окачествява като особено тежък случай.\r\nХристо А. е подсъдим и за това, че от 19 юни 2015 г. до 28 юни 2017 г., в същата вилна сграда се съвкупил с момиче, без негово съгласие, като го принудил към това със сила и заплашване, като изнасилената не е навършила 18 години и е негова роднина и същото представлява особено тежък случай.\r\nСъдебното заседание, на което е наложено наказание 10 години \"лишаване от свобода\" на мъжа от с. Въглен, се е провело по реда на съкратеното производство. Присъдата на Окръжен съд – Сливен подлежи на обжалване пред Апелативен съд – Бургас.", "date": "2018.01.29", "title": "10 години затвор за педофил-изнасилвач "}
{"url": "https://www.dnes.bg/crime/2018/01/29/razsledvat-smyrtta-na-dve-kucheta-v-lesopark-krai-ruse.366493", "text": "Полицията разследва сигнал за две убити кучета в района на лесопарка \"Липник\" край Русе, съобщиха от МВР.\r\nСлучаят е отпреди два дни. Мъж е съобщил, че разхождал в лесопарка двете си кучета - от породите немска овчарка и лагото романьоло.\r\nТой обяснил, че чул два последователни изстрела. Когато се приближил, видял, че кучетата му са убити и около тях имало двама мъже, които си тръгнали.\r\nРазследването на случая продължава.", "date": "2018.01.29", "title": "Разследват смъртта на две кучета в лесопарк край Русе"}
{"url": "https://www.dnes.bg/notifikacii/2018/01/29/kokain-marihuana-amfetamini-udariha-banda-v-sofiia.366452", "text": "Седем души бяха задържани и обвинени в разпространение на наркотици в София. Бандата била разбита в петък при операция на ГДБОП и Специализираната прокуратура.След задържането на пласьорите полицаите са открили 1380 пакетчета марихуана, 90 пакетчета с бяло прахообразно вещество (според полевия тест кокаин и амфетамини), 54 200 лева, част от които в евро и щатски долари, 80 патрона с калибър 7,62 мм за автомат \"Калашников\", лаптопи, мобилни телефони, флашпамети, SIM карти.Иззети са и няколко автомобила, които участниците в групата са използвали за престъпната си дейност, съобщиха от Апелативна прокуратура.Според събраните доказателства бандата е разпространявала дрога поне от март 2017 г. Това е ставало при максимална конспиративност. Контактите с клиенти се осъществявали единствено чрез SMS-и.Всеки от участниците разполагал с по няколко телефона. На един пристигали поръчките, от друг бил информиран за това дилърът, който е \"на смяна\", той от своя страна от различен телефон уговарял доставката.Наркотиците били осигурявани на едро от ръководителя на групата, държани били в нает гараж, където ги разфасовали и на дози. Групата работела предимно с постоянни клиенти. Част от участниците били \"ветерани\" в бизнеса - занимавали се с наркоразпространение години наред.Петима от групата са задържани за постоянно в ареста. На двама прокуратурата е наложила \"парична гаранция\" от по 2000 лева заради оказано съдействие на разследването.", "date": "2018.01.29", "title": "Кокаин, марихуана, амфетамини... Удариха банда в София"}
{"url": "https://www.dnes.bg/health/2018/01/29/kak-vredi-keratinovata-terapiia-za-kosa.366454", "text": "Кератиновата терапия за кoса е сред съвременните козметични процедури, будещи най-сериозен интерес у модерните жени. Уви, оказва се, че рисковете от нея може да надминат ползите. Въпреки широкото предлагане на услугата в козметичната и фризьорска практика, здравните експерти препорчъват кератиновата терапия да се избягва, ако не е наистина необходима. В основата на кератиновата терапия стои стремежът към заздравяване или трайно изправяне на косата на база на директното й подхранване с кератин – основният структурен белтък на косъма. Процедурата се състои най-общо в нанасяне на богата на кератин паста по протежението на косата и последващото й запечатване със силно нагорещена преса за коса. Обработената с кератинови продукти коса се суши много по-бързо и по-лесно се поддържа в желаната конфигурация. За максимален ефект се изисква косата да не се измива поне 3-4 дни. Според експертите постигнатият след кератинова терапия ефект трае поне 2-3 месеца. И, което е по-важно, наред с позитивиете, крие и своите рискове. ", "date": "2018.01.29", "title": "Как вреди кератиновата терапия за коса?"}
{"url": "https://www.dnes.bg/stranata/2018/01/29/pitbul-nahapa-3-godishno-do-smyrt-v-pazardjishko.366506", "text": "Трима души са в ареста, след като питбул уби дете в пазарджишкото село Мокрище.\r\nПо първоначални данни до инцидента се е стигнало, след опит на детето да погали кучето, което било вързано в частен дом.\r\n\"Инцидентът е станал в двор в ромската махала на населеното място\", потвърди пред Dnes.bg говорителят на МВР-Пазарджик Мирослав Стоянов.Бащата и детето били на гости при свои приятели. \r\nДокато компанията се веселяла, детето излязло на двора и се доближило до вързаното куче, което познавало. Въпреки че кучето е било вързано, то е успяло да захапе смъртоносно 3-годишното момче. \r\nТази вечер в ареста са задържани собственикът на кучето, бащата и негов близък. От полицията в Пазарджик има екип, който и към момента продължава изясняването на случая.\r\n ", "date": "2018.01.29", "title": "Питбул нахапа 3-годишно до смърт в Пазарджишко"}
{"url": "https://www.dnes.bg/stranata/2018/01/29/nad-8-mln-chujdenci-u-nas-angelkova-chaka-pone-oshte-dva.366498", "text": "8,882 млн. чуждестранни туристи посетиха България през миналата година, като през 2016 г. те бяха 8,251 млн. Това показват окончателните данни на Националния статистически институт за 2017 г., похвали са се от Министерството на туризма. Ръстът, които се отчита, е 7,6 на сто.\n\n\nУспяхме да надградим рекордните постижения от 2016 г. и през миналата година също постигнахме увеличение в броя на чуждестранните посетители, коментира министърът на туризма Николина Ангелкова, цитирана от пресцентъра на МТ.\r\nСпоред нея това са видимите резултати от усилията на министерството за привличане на гости през четирите сезона и разширяване на крилата на сезоните.\r\nПрез тази година целта ни е чуждите туристи да достигнат 10 млн., което е напълно постижимо, смята тя. \r\n10-те водещи пазара за чуждестранни гости също бележат ръстове. \r\nНа първо място е Гърция, като посетителите от южната ни съседка през миналата година са повече от 1,157 млн. и са с 8,5 на сто повече спрямо година по-рано.\r\nНад 1,139  млн. румънски туристи са посетили България миналата година. Така Румъния се нарежда на второ място сред водещите пазари, а увеличението, което се отчита, е почти 4%.\r\nГермания, Турция и Русия заемат съответно трето, четвърто и пето място сред топ пазарите. \r\nСред тях най-сериозно е нарастването на турските посетители, които са се увеличили с 12,5%, достигайки 636 хил. Останалите държави, които се нареждат сред 10-те топ пазара, са Македония, Сърбия, Полша, Великобритания и Украйна. \r\nСтраните от Европейския съюз продължават да са важен генериращ пазар. През миналата година повече от 61%, или 5,45 млн., туристически посещения са реализирани именно от държавите от ЕС. Ръстът, който се отчита спрямо година по-рано, е 8,2 на сто. \r\nОще по-позитивен е фактът, че увеличението на приходите изпреварва ръста на входящите туристи, заяви министър Ангелкова. \r\nИ припомни, че по данни на БНБ за периода януари-ноември миналата година постъпленията са нараснали с 9,1% и са в размер на 6,6 млрд. лв. Това показва, че вървим в посока за привличане на висок клас туристи, посочи още министърът.", "date": "2018.01.29", "title": "Над 8 млн. чужденци у нас, Ангелкова чака поне още два"}
{"url": "https://www.dnes.bg/akoshtete-vqrvaite/2018/01/29/bliznaci-deva-strelec-i-ribi-kakvo-pravi-unikalni-podvijnite-zodii.366480", "text": "Подвижните зодии са Близнаци, Дева, Стрелец и Риби. Това, което ги обединява е, че са лесно приспособими към промените и много гъвкави. Те умеят да влязат чудесно във всяка роля, която съдбата им отреди, защото ще се нагодят към обстоятелствата и характера на другите. Ето какви още са те:\r\n \r\nПодвижните зодии са дарени с уникалното умение да свързват другите и въпреки че това ги прави много обичани и ценени, те често се оказват между чука и наковалнята при конфликт. От тях излизат добри изпълнители и работници. Те биха се представили чудесно и в ролята на водач, но само ако има някой, който да ги напътства и подкрепя.\r\n \r\n \r\nБлизнаци, Дева, Стрелец и Риби често негодуват, че не са изслушвани и се чувстват незначителни – те много обичат да се сърдят. Тяхното мнение рядко успява да се наложи, защото подвижните знаци не са последователни и упорити и лесно се отказват от захванатите задачи и цели.\r\n \r\nОт тях всичко може да се очаква. Подвижните знаци много лесно взимат решения, а не след дълго ги променят най-безцеремонно. Те са нетърпеливи и искат да вървят в някаква посока, без значение дали е грешната.\r\n \r\nХарактерът на тези хора може да претърпи невероятни промени и то неведнъж в живота. Може да познавате една Дева или Стрелец като безпардонен, груб и несериозен човек, а срещайки го години по-късно да откриете, че той вече е внимателен, мил и много отговорен.", "date": "2018.01.29", "title": "Близнаци, Дева, Стрелец и Риби: Какво прави уникални подвижните зодии?"}
{"url": "https://www.dnes.bg/stranata/2018/01/29/udyljavat-gripnata-vakanciia-v-gabrovo.366486", "text": "Грипната епидемия, обявена през миналата седмица в Габрово, е в разгара си. Заболеваемостта е достигнала 379 на 10 хиляди души.Ученическата ваканция се удължава до 31 януари. Това съобщиха днес от Регионалната здравна инспекция в областния град. \r\nЕпидемията  в общините Трявна и Дряново, която продължи седмица, се отменя поради  спадане на броя на заболелите. Учебните занятия в двете общини от днес  са възстановени.\r\n  Грипна епидемия е обявена от утре на територията на област Кюстендил, съобщи д-р Красимира Панчева от Регионалната здравна инспекция. Учебният процес няма да бъде преустановяван, защото няма повече от 30% отсъстващи ученици.\"Ще се следи обаче ежедневно броят на отсъстващите от учебните часове и ако той се увеличи, учебният процес ще бъде преустановен\", каза д-р Панчева.На територията на областта се отменят плановите операции, детските и женските консултации, свижданията в лечебните заведения за болнична помощ и провеждането на профилактични имунизации.По данни на РЗИ - Кюстендил броят на заболелите през миналата седмица от грип и остри респираторни заболявания е бил 196,66 на десет хиляди души. \r\n ", "date": "2018.01.29", "title": "Удължават грипната ваканция в Габрово"}
{"url": "https://www.dnes.bg/sport/2018/01/29/ruskite-sportisti-aut-i-ot-paraolimpiiskite-igri.366502", "text": "Международният параолимпийски комитет спря отбора на Русия от участие на зимните Параолимпийски игри в ПьонгЧанг, които трябва да се проведат след завършването на състезанията от Олимпиадата.\n", "date": "2018.01.29", "title": "Руските спортисти аут и от Параолимпийските игри"}
{"url": "https://www.dnes.bg/za-da-se-razbirame/2018/01/29/kak-da-ne-se-strahuvate-che-shte-bydete-othvyrleni.366450", "text": "Познато ви е вероятно: пеперуди в стомаха само при мисълта за някого и в същото време се усещате блокирани да поканите на среща заради страха си от отхвърляне. Страхът от отхвърляне обаче не се случва само в интимната сфера на живота ни. Често заради страха от отхвърляне се боим да направим достояние на шефа си хрумване, което би могло да е от полза в работата...  Ето какво може да ви причини страхът от отхвърляне според психолози: 1. Със сигурност, се лишавате от нови възможности, ако му се подчините. Заради страха сме склонни да заемем комфортна позиция, която ни защитава от всичко, което би могло да ни постави в неловка ситуация и ни предпази от така неприятните ни негативни усещания. Когато се боим да зададем въпрос, причината може да е именно страх от отхвърляне. Не е възможно да се елиминира всеки възможен риск от отхвърляне, но истината е, че избягвайки ги изграждаме и избягваме и възможността да се срещнем нови възможности да се реализираме, да бъдем оценени, подкрепени, приети, да се запознаем с нещо ново. Затова излезте от зоната на комфорта и започнете да рискувате! 2. Начин да намалите риска от отхвърляне е като се опитвате да бъдете мил с всеки. Не отказвате покани, съгласявате се да правите неща, които не искате, само, за да се харесате. Само че това работи в краткосрочен план. В дългосрочен план поемането на твърде много ангажименти към другите води до изтощение и ниско удовлетворение, тъй като това винаги е за сметка постигането на собствени цели, намерения, лично време, преразход на сили. А повярвайте, в един човек с бърнаут няма нищо привлекателно. Хората инстинктивно усещат напрежението и го възприемат погрешно като враждебност. Изтощеното лице отблъсква и тогава рискът от отхвърляне дори за елементарни неща става твърде висок. Така се връщате на още по-неблагоприятна позиция.Запомнете, вие не може да носите отговорност за емоциите на другите, нито за техните проблеми. Така че се научете да казвате „не“, по мил начин.", "date": "2018.01.29", "title": "Как да не се страхувате, че ще бъдете отхвърлени?"}
{"url": "https://www.dnes.bg/akoshtete-vqrvaite/2018/01/29/liuboven-horoskop-za-29-ianuari-4-fevruari.366479", "text": "\r\n \r\nПодходящ период за уреждане на някои различия и спорове от личен характер. Първоначално може да ви обхванат съмнения дали да разговаряте по „горещите“ теми, но при всички случаи няма как да оправите нещата, ако не проявите инициатива. Не всичко, което чуете от него/нея ще ви хареса, обаче ще ви накара да се замислите над два въпроса: искам ли тази връзка и има ли смисъл да я продължавам.\r\nЗа необвързаните предстоят интересни преживявания. Може би най-после някой, който от доста време показва силен интерес към вас, ще се престраши и от леки намеци ще премине към по-настойчиви действия.\r\n \r\nВниманието ви ще е ангажирано много повече с текущите занимания и в частност с възможностите да се забавлявате. При това ще се чувствате по-приятно, ако се забавлявате в компанията на ежедневните си приятели или близки роднини (братя, сестри), отколкото в присъствието на гаджето си. Ситуацията е неблагоприятна за него/нея и ще породи съмнения, съпроводени с болезнени въпроси или атакуващи СМС-и. По-добрата тактика е да не реагирате, в противен случай може да се стигне до остри реплики и раздяла.\r\nНеобвързаните и през тази седмица ще си останат такива. Прекалено взискателни са и вглъбени в себе си. Едва ли някой ще успее да привлече вниманието им, освен ако не ги покани на разходка, съчетана с нещо вкусно за хапване.\r\n \r\n \r\nПомислете добре дали връзката ви, такава каквато е в момента, ви харесва. Вероятно ще установите, че отношенията са доста скучни и лишени от живителни емоции. Вземете инициативата в свои ръце. Променете леко външния си вид, предложете идея за развлечение в свободното време, която да е различна от кино, разходка или виртуално състезание на плей-стейшъна. Следвайте въображението си. Ако нищо не се получи, може би е време да промените обекта на интереса си.\r\nНеобвързаните ще имат доста интензивни конакти и един от тях ще ги заинтригува повече от другите. Отношенията може и да не се задълбочат, но първоначалните емоции за известно време ще ангажират съзнанието им.", "date": "2018.01.29", "title": "Любовен хороскоп за 29 януари - 4 февруари"}
{"url": "https://www.dnes.bg/stranata/2018/01/29/stotinka-dve-pet-levche-i-taka-do-97-lv-za-zavetnata-vinetka.366473", "text": "Мъж от Велико Търново плати годишната си винетка с жълти стотинки в знак на протест срещу лошите пътища. Николай Василев събрал общо 6500 броя монети с номинал от по една и по две стотинки. Така сумата в размер на 97 лева той занесъл в Областно пътно управление във Велико Търново, пише в \"Труд\".\n\nБлизо два часа служителките на ведомството са броили жълтите стотинки.Търновецът събирал монетите в продължение на месеци, за да изрази гражданската си позиция срещу лошата инфраструктура.Николай Василев призна, че би плащал по-висока цена на винетката, ако пътищата са в отлично състояние, тъй като няма да дава средства за ремонт на колата си.\"Искам да се извиня на жените, които работят в агенцията, и които броиха стотинките за около час и 45 минути – те нямат никаква вина, че пътищата са в такова състояние-с дупки, непочистени от снега, от пясъка. Усвояват се пари, но не за добро качество\", коментира гневно Василев.Той даде пример с участък на главен път София- Варна, от село Шереметя до Лясковец, който въпреки, че се ремонтира, постоянно зейват дупки.Въпреки, че е платил с левове своята годишна винетка, друг великотърновец също е убеден, че инфраструктурата в \r\nБългария не е качествена и дори е опасна за шофьорите. По думите му, асфалтовият слой, който се полага пътищата не отговаря на изискванията за движение на МПС.\"Бил съм в Европа и там пътната настилка е с различна грапавост в сравнение с нашата. А у нас асфалтът е гладък\", казва Мариян Василев.По думите му, грапавата настилка прави добро сцепление с гумите на автомобила. Такива настилки имало в много европейски държави, включително и в съседна Румъния.\"Убеден съм, че много от произшествията нямаше да са се случили, ако имаше грапавост на асфалта, защото водачите нямаше да загубят контрол над автомобила на пътя\", смята той.", "date": "2018.01.29", "title": "Стотинка, две, пет... левче и така до 97 лв. за заветната винетка"}
{"url": "https://www.dnes.bg/akoshtete-vqrvaite/2018/01/29/tvorcite-v-jivota-nai-kreativnite-zodii-sa.366476", "text": "Творческият поглед представя живота в различна светлина, а понякога дори може и да го обясни по-добре. Хората, които го притежават, могат да изразят себе си и това, което вждат и усещат, по уникален начин. \r\nКреативните хора мислят извън рамката и виждат нещата по напълно различен начин. На тях най-често принадлежат иновативните идеи. Този твирчески подход е силно изразен сред представителите на някои зодиакални знаци. \r\nКои са най-креативните в зодиака?\r\n\r\nРодените под този знак кипят от енергия и винаги успяват да я насочат към създаването на нещо. Всъщност те могат да създадат всичко – картина, история, интериорен дизайн. \r\nНай-хубавата част е, че вярват в себе. Телците са сигурни, че всичко, което започнат, ще бъде завършено, и то по най-добрия начин.\r\nЕдин от най-известните представители на зодия Телец е Шекспир.Вижте останалите креативни зодии в ", "date": "2018.01.29", "title": "Творците в живота: Най-креативните зодии са..."}
{"url": "https://www.dnes.bg/obshtestvo/2018/01/29/izkliuchen-e-petoklasnikyt-udaril-uchitelka-v-carevo.366472", "text": "Изключен е петокласникът, който удари учителка в Царево. Случката се разиграла в час по български език - ден преди учениците да бъдат пуснати в грипна ваканция в края на миналата седмица. Ученикът е от ромски произход, а в досието му са вписани поне пет наказания за различни провинения. Днес преподавателите се събраха в двора на училището, за да заявят позицията си срещу агресията в класните стаи, съобщи Bulgaria ON AIR", "date": "2018.01.29", "title": "Изключен е петокласникът, ударил учителка в Царево"}
{"url": "https://www.dnes.bg/notifikacii/2018/01/29/shef-na-poliklinika-se-zastrelia-v-burgas.366490", "text": "Шеф на поликлиника се е застрелял с ловна пушка в Бургас.61-годишният мъж се е прострелял в областта на сърцето, съобщиха от полицията. Според запознати става дума за д-р Галин Белев, невролог, шеф на поликлиника- ДКЦ 3 в жк \"Меден рудник\", пише \"Труд\".Според първоначалните данни в последно време мъжът имал здравословни проблеми. В момента полицията извършва оглед на мястото и разпитва свидетели. Инцидентът станал в дома на мъжа, който живеел в центъра – на ул. \"Богориди\".Работата по случая продължава от служители на Първо РПУ – Бургас.", "date": "2018.01.29", "title": "Шеф на поликлиника се застреля в Бургас"}
{"url": "https://www.dnes.bg/sport/2018/01/29/koi-shte-ni-predstavia-v-piongchang-vladimir-iliev-biatlon.366470", "text": "Dnes.bg продължава да ви представя , които ще се състезават за страната ни на предстоящите зимни олимпийски игри в ПьонгЧанг.Владимир Илиев е  роден на 17 март 1987 в град Троян, европейски шампион в дисциплината спринт  от Европейското първенство в Душники Здрой, Полша през 2017 г., а също и  двукратен бронзов медалист от европейски първенства.Заедно с Красимир Анев, той е другият роден биатлонист с най-добри класирания през годините.\r\nУчаства на Олимпиадите във Ванкувър през 2010 и Сочи през 2014. Преди осем години остава 83-ти и 79-ти на спринта и преследването, и участва в щафетата, завършила 16-та. В Русия дава 38-мото на индивидуално, класира се 59-ти и 54-ти на спринта и преследването.Отличията му от Европейски първенства са от Отепя 2015 на 20 км индивидуално и Тюмен 2016 на 15 км масов старт. Миналата година Владимир Илиев постигна най-големия успех в кариерата си, след като спечели златния медал в спринта на 10 км на европейското първенство в Душники Здрой, Полша.\r\n\r\n ", "date": "2018.01.29", "title": "Кой ще ни представя в ПьонгЧанг? Владимир Илиев, биатлон"}
{"url": "https://www.dnes.bg/obshtestvo/2018/01/29/vsiaka-godina-vsiako-semeistvo-hvyrlia-hrana-za-500-lv.366500", "text": "На домакинство у нас се падат средно 90 килограма изхвърлена храна на стойност 500 лв. на година. Това съобщи изпълнителният директор на Българската хранителна банка Цанка Миланова. \r\nНай-голям процент от изхвърлената храна се пада на домакинствата (44%), следвани от ресторантите (33%), хранителните магазини (11%), институциите, производството и др., сочат изчисленията на Българската хранителна банка.\r\nНай-съществена част от \"брака\" са плодове и зеленчуци, почти толкова са и морските продукти. \r\nМакар да се казва, че е грехота да се изхвърля хляб, голям процент от съдържанието на кофите са именно тестените изделия. Често на боклука се оказват също млечни и месни продукти, съобщава bTV. \r\nВсяка година в България се изхвърлят 700 000 тона храна. В световен мащаб разхищенията достигат 1 млрд. тона – на фона на много гладуващи, които биха се възползвали от дарена храна.\r\nГрешки при пазаруването водят до изхвърляне на храна. Например – не си правим списък, слагаме хаотично продукти в количката, купуваме продукти на промоция с по-къс срок на годност складираме големи количества, пазаруваме гладни и не следим хладилника. Понякога \"залежават\" и пакетирани продукти по шкафовете, като в един момент срокът им на годност приключва.\r\nЦанка Миланова призна още, че въпреки усилията на Българската хранителна банка, все още се спасява едва около половин процент от 670-те хиляди тона бракувана храна.", "date": "2018.01.29", "title": "Всяка година, всяко семейство хвърля храна за 500 лв."}
{"url": "https://www.dnes.bg/notifikacii/2018/01/29/shte-umrem-sbogom-poslednite-redove-na-obrechenite-na-smyrt.366463", "text": "\n\r\n\r\nФаня е знаела, че нацистите ще открият скривалището и ще избият цялото ѝ семейство. Тогава тя е само на 19 години. Писмото ѝ обаче оцелява - един съсед го намира и впоследствие го предава на племенника на Фаня. Днес то може да се види в интернет - в електронната изложба на мемориала \"Яд Вашем\", разказва \"\". Всеки може да прочете това писмо, включително борбените редове, които Фаня е написала под последното си сбогом: \"Братя от всички страни, отмъстете за нас. Водят ни като овце на заколение. Фаня.\"\r\nИзложбата включва общо десет писма, написани от жертви на Холокоста. Това са последните им редове преди да умрат. Писмата са изпратени от различни страни в цяла Европа - Полша, Румъния, Франция - и са адресирани до близки в Англия или Палестина, и впоследствие стигнали до мемориала \"Яд Вашем\".\r\n\"Тези писма са много скъпи за мен, казва кураторката на изложбата Йона Кобо. Те носят отпечатъка на всеки един от тези хора. Те са докосвали хартията, по която могат да се видят и петна от сълзите, които са проливали.\"\r\n\r\nВ архива на мемориала Яд Вашем в Йерусалим се съхраняват повече от 200 милиона страници документация: 450 000 снимки, 125 000 свидетелства на очевидци. Това е най-големият в света архив за Холокоста. В едно от архивните помещения се съхранява и стар дървен скрин, в който се пазят оригиналите на всички досиета на затворниците в концентрационния лагер Маутхаузен. В същото помещение се съхраняват и хиляди писма на жертви на Холокоста. За изложбата от тези писма са подбрани десет, обяснява кураторката.\r\n\"Трудно ми беше да реша кои от писмата да подбера. Спрях се главно на онези от тях, които по някакъв начин могат да докоснат чувствата на днешните хора. Например чувството, че семейството ти липсва - това всеки може да го разбере. Или пък рисунката на дете. И днешните деца рисуват точно по същия начин\", обяснява Кобо. Така разбираме, че \"те са били хора като нас\".\r\nНа една избледняла цветна рисунка се вижда къща, над която е изписана еврейската дума \"bait\", която означава \"къща\". Рисунката е на 9-годишния Салман Левинсон. Той я нарисувал през 1941 г. и с нея искал да благодари на леля си, че му е пратила подарък за рождения ден. Пощенската картичка от майката и рисунката на Салман леля му получила в Палестина. Тогава тя не е и подозирала, че това ще бъде последният спомен от племенника ѝ.\r\n\r\nТези писма са писани в годините 1941-1942, когато е поставено началото на организираното избиване на евреи. Конференцията във Ванзее, на която националсоциалистите вземат решение за унищожаване на евреите в Европа, се е провела в началото на 1942 г., но още преди нея стотици хиляди евреи са били избити. Машината на смъртта в Освиенцим и в други лагери за масово унищожение взема в крайна сметка над шест милиона жертви само сред евреите.\r\nПовечето от хората, писали тези писма, не са знаели, че никога вече няма да видят семействата и приятелите си. Много от тях уверяват близките си, че са добре, че войната скоро ще свърши и ще могат скоро пак да се видят. \r\nИсак Корновски пише от френския концентрационен лагер в Дранси следните редове: \"Бъдете смели и не губете надежда, един ден отново ще сме пак заедно, както преди. Прегръщам ви много. Скоро ще се видим\". Когато съпругата му Чая и синовете му Пол и Анри получават това писмо, те и не подозират, че в същия този ден Исак е депортиран в Аушвиц и ще бъде убит.\r\n\"За хората, които ни предават тези писма, те са като късче от сърцето им\", казва кураторката на изложбата. За много семейства на жертвите \"Яд Вашем\" е място, което поддържа жив спомена за техните близки - завинаги. След всяка електронна изложба, представена от мемориала, в него се обаждат много хора, за да предадат писма и снимки на свои близки, станали жертва на Холокоста.\r\n\"Изваждаме историите на тези хора от праха на архивите и ги изпращаме в мрежата, на мобилните телефони\", казва още Кобо. \"Всяка година в Яд Вашем идват над един милион посетители. Чрез електронната мрежа достигаме несравнимо повече хора.\" Така писмата на хората, станали жертва на Холокоста, могат да бъдат четени по този начин не само в Германия. Чрез мрежата достъп до тях получават и хората, например в Иран или арабските страни, които не могат да пътуват до Израел.\r\nПисмата в мрежата са свидетелства, които остават - за разлика от малкото оцелели от Холокоста, които са вече възрастни хора и постепенно си отиват. Писмата ни напомнят за мъртвите, за жертвите на Холокоста, но и за онези, които са съхранили тези писма. Както и за оцелелите от Холокоста. Като съпругата и синовете на Исак Корновски, например. След войната синът Пол се преселва в Израел и става известен илюстратор на детски книги. В памет на баща си е нарисувал рисунката \"Транспорт номер 2\", изобразяваща влака, откарал баща му от Дранси в Аушвиц. Тази рисунка е един вид отговор на бащиното писмо. И може би е единственото от много други, които са останали без отговор.", "date": "2018.01.29", "title": "\"Ще умрем... Сбогом!\"... Последните редове на обречените на смърт"}
{"url": "https://www.dnes.bg/world/2018/01/29/arjentina-goreshti-tanciorki-najejeni-turisti.366465", "text": "\r\n                        \r\n                        \r\n                        \r\n                    Стотици пищни танцьорки нажежиха до червено атмосферата по време на традиционния карнавал в Аржентина. Малко градче, разположено до границата с Уругвай, и тази година посрещна хиляди туристи от цял свят.Карнавалът се провежда всеки уикенд в продължение на месец. Така всяка от 4-те основни школи по танци в града има възможност да покаже самостоятелно уменията си по дългия 510 метра самбадром, съобщава На 24 февруари една от тях ще получи правото да представя града на международни фестивали през цялата година.", "date": "2018.01.29", "title": "Аржентина: Горещи танцьорки, нажежени туристи"}
{"url": "https://www.dnes.bg/notifikacii/2018/01/29/skandal-vyv-franciia-feministki-iskat-ostavka-na-ministyr.366503", "text": "Сгъстяват се облаците над обвинения в изнасилване френски министър на бюджета Жералд Дарманен, предаде Асошиейтед прес.\r\nТой категорично отрича обвиненията във връзка с деяние, датиращо от 2009 г., когато е бил само на 25 г. Другите членове на кабинета пък се сплотиха в негова защита, но феминистка група вече е събрала над 3000 подписа онлайн с настояване премиерът да го уволни. \r\nОрганизаторите на подписката напомнят, че в миналото министри, изправени пред корупционни обвинения, са загубвали постовете си. Те питат: А дали обвинението в сексуално престъпление е по-малко сериозно?\r\nДнес от канцеларията на премиера Едуар Филип заявиха, че той продължава да има доверие в Дарманен.\r\nВ момента е в ход предварително следствие по обвинението. През юни 2017 г. министърът от своя страна подаде иск за клевета срещу ищцата. \r\n\"След като разследването не доведе до резултат - естествено, защото всичко това е лъжа, то бе прекратено поради пълна липса на престъпление\", увери министърът.\r\nПрез януари обаче тъжителката изпрати ново писмо, в което обвини Дарманен, че я е изнасилил, когато е искала помощ във връзка със съдебно дело, заяви тези дни съдебен източник, цитиран от в. \"Монд\"./БТА/", "date": "2018.01.29", "title": "Скандал във Франция: Феминистки искат оставка на министър"}
{"url": "https://www.dnes.bg/akoshtete-vqrvaite/2018/01/29/5-pravila-na-perfektnata-koja.366475", "text": "Danuta Mieloch привлече едни от най-известните имена в козметичния бранш в Манхатън с откриването на новия си салон в Ню Йорк.\r\n \r\nВижте нейните съвети как да поддържаме кожата си в 5 лесни стъпки:\r\n \r\n \r\nОпитайте се да третирате кожата си още от момента, в който се приберете вкъщи – също както миете ръцете си. \"Прецизното почистване за мен е религия\" – казва Danuta, препоръчвайки масаж с лек почистващ ефект, който да премахне замърсяването и да освободи напрежението чрез докосване. \"Почистете с топла, влажна кърпа\"– съветва тя.\r\n \r\n \r\n\"Това е основната подготвителна стъпка към всичко, което следва\", настоява Danuta. Според нея трябва да заложим на кремообразуващ тоник, съдържащ млечна и салицилова киселина. \"Прилагам го с памучен тампон, за да увелича циркулацията\", казва тя.", "date": "2018.01.29", "title": "5 правила на перфектната кожа"}
{"url": "https://www.dnes.bg/football/2018/01/29/loshi-novini-za-ludogorec-vlado-stoianov-pak-operiran.366494", "text": "Вратарят на националния отбор и Лудогорец Владислав Стоянов пристигна в Барселона, където претърпя поредна операция след тежката контузия, която получи преди близо година, информира .  Той скъса връзки и сухожилие преди мача с Холандия от европейските квалификации. Оказа се че при интервенцията в Румъния костта му е била заразена с бактерия, която не позволява пълното му възстановяване. Заради това Владо отиде в Барселона да му направят нова операция. Това означава, че вратарят няма да се възстанови и до края на това първенство. ", "date": "2018.01.29", "title": "Лоши новини за Лудогорец: Владо Стоянов пак опериран"}
{"url": "https://www.dnes.bg/obshtestvo/2018/01/29/treti-pol-mnogo-polove-pod-zashtita-na-istanbulskata-konvenciia.366430", "text": "\r\n                        \r\n                        \r\n                        \r\n                    Гостът на  посочи, че само двама души компетентно са дискутирали  въпроса с Конвенцията - професорът по конституционно право проф. Пламен Киров и  юристът и четвърти вицепрезидент Маргарита Попова.По думите на д-р Михайлов чл. 4 от документа дефинира понятие, което е извън прекия интерес на Конвенцията. Това понятието е \"gender identity\" и в превод означава \"свободно избран пол\", основан не върху биологията, а върху социалната основа, т.е. \"свободно избираем пол\".\n\n\n\n\nА според т. 53 от тълкувателния доклад на Съвета на Европа в \"gender identity\" се включват трансджендери, травестити и други лица със свободно избрана полова идентичност, която не е свързана с биологичния им пол, уточни психиатърът.\"Това означава, че и те попадат в обсега на защита от дискриминация, както жените, които са такива по биологичен признак. Следователно не само трети пол, но и много повече \"полове\" влизат в обсега на Конвенцията\", обясни Михайлов и допълни, че това е позицията и на професор Киров, който е специалист по Конституционно право.По думите на д-р Михайлов страната ни е подложена на натиск от ЕС. България трудно може да вземе суверенно решение различно от това, което  вече е обявено първо от Съвета на Европа, а после и от Европейския съюз.  Защото това би означавало да оспорим властта на ЕС - нещо, за което  нямаме готовност.Той обясни, че българската либерална общност смята, че европеизацията на България минава през Конвенцията, която да има статут на закон в България.\"Тази общност не се решава директно да говори, че Конвенцията освен грижата за жените от насилие, внася идеология, която трансформира  основни начала на българския живот, традиция и на българската правна система\", обясни д-р Михайлов. Затова твърдят, че няма никакъв риск, а има едно превратно четене на Конвенцията.Второ, има и чисто политически аспект. Българските управляващите не могат да си позволят лукса дори да отстояват интегритета на Конституцията, отсече той.Той определи позицията на Българската православна църква за Конвенцията като \"много вярна, изречена изключително твърдо\", защото защитава библейски начала и българската духовност.Това, което застрашава българската държава и народ, са радикални трансформации на българския начин на живот, допълни д-р Михайлов.Този свободно избираем пол ще може да получи свободен достъп до образователния ни процес, настаняване в ключови обществени роли. Най-сериозното е, че децата оттук-нататък ще бъдат обучавани по този начин и въображението им ще бъде тласнато в посока да приемат собствената си сексуална ориентация като избираема, предупреди психиатърът.По думите му организациите, който защитават този тип идеи, са факт в България, те имат финансиране и очакват много по-голямо финансиране, ако документът се приеме.\"Тази Конвенция е добре дошла. През нея се получи взрив на осъзнаване какво е да си член на ЕС в ценностен смисъл\", обобщи  д-р Николай Михайлов.", "date": "2018.01.29", "title": "Трети пол? Много полове под защита на Истанбулската конвенция"}
{"url": "https://www.dnes.bg/crime/2018/01/29/myj-predotvrati-alo-izmama-za-3-bona-v-kiustendil.366445", "text": "Мъж на 39 години е предотвратил телефонна измама в Кюстендил, съобщиха от полицията. Жертвата на телефонната измама се доверила на обадил се по стационарния телефон мъж, който се представил за полицай, помолил я за съдействие за залавянето на престъпници.\r\nОбаждащият се уверил жената, че ги наблюдават и е добре да ги задържат с веществени доказателства. Тя събрала всички налични пари - 2378 лв., и златните накити и ги пуснала през балкона.\r\nЖената е имала късмет, защото наетият от измамниците куриер се оказал почтен човек и занесъл в полицията пакета, каза говорителят на полицията Катя Табачка, цитиран от БТА. 39-годишният мъж бил нает за куриер по телефона от фирма за дограма от Русе.Той бил пратен да занесе \"чертежи\" за смяна на дограмата на жилище, а за изпълнението на курса щял да получи хонорар от 300 лв.\r\nСлед като взел пакета, 39-годишният мъж с изненада установил, че в него има пари и накити, разбрал, че това е измама и занесъл парите и ценностите в полицията в Кюстендил. \"Плячката\" е върната на жертвата. По случая е започнато досъдебно производство в РУ Кюстендил, уведомен е дежурен прокурор.\r\nПо същата схема - куриерска услуга за фирма за дограма - беше направен опит да бъде измамена 80-годишна кюстендилка през миналата година. Бяха й поискани 6 000 лв. Тогава наетият за куриерската услуга мъж също донесе в полицията парите, припомниха от полицията.\r\n ", "date": "2018.01.29", "title": "Мъж предотврати ало измама за 3 бона в Кюстендил"}
{"url": "https://www.dnes.bg/technology/2018/01/29/facebook-razkri-principite-si-za-lichnite-danni.366437", "text": "Facebook обяви, че за първи път публикува своите принципи за поверителност на данните и пуска образователни видеа, за да помогне на потребителите да контролират кой да има достъп до тяхната информация. Всичко това се случва в момент, в който компанията се подготвя за по-строгата регулация в Европейския съюз (ЕС) за опазването на данните, предава Ройтерс.Видеата ще покажат на потребителите как да управляват данните, които Facebook ползва, за да им показва реклами, как да трият стари публикации и какво се случва с личната информация, когато изтрият акаунта си, коментира Ерин Егън, главен директор по сигурността на данните във Facebook.Facebook, която има над 2 млрд. потребители по целия свят, заяви, че никога преди не е публикувала тези принципи - правилата за това какво прави тя с потребителската информация.Новината е знак за усилията на компанията да се подготви за новия Регламент за защита на личните данни (GDPR), който ще влезе в сила на 25 май. Това ще е най-голямата промяна в регулацията на управлението на данни от раждането на интернет насам.При GDPR компаниите ще трябва да докладват пробиви в сигурността на данните до 72 часа след случилото се, както и да позволяват на потребителите да експортват данните си и да ги трият.Принципите по сигурността на Facebook, които са отделни от условията за ползване за потребителите, варират от даването на потребителите на контрол върху личните им данни до това потребителите да притежават информацията, която споделят.\"Съзнаваме, че хората ползват Facebook, за да се свързват, но не всеки иска да споделя всичко с всички, включително с нас. Важно е, че имате избор, когато ставя дума за това как се ползват данните ви\", коментира Егън.Сред принципите по сигурността на компанията е помагането на потребителите да разберат как се ползват данните им, как се опазват, да има постоянно подобряване на контрола и носенето на отговорност пред регулаторите.Главният оперативен директор на компанията Шерил Сандбърг миналата седмица обяви, че Facebook ще създаде нов център за сигурност на данните, който ще поставят основните настройки по сигурността на данните на едно място.", "date": "2018.01.29", "title": "Facebook разкри принципите си за личните данни"}
{"url": "https://www.dnes.bg/kino/2018/01/29/bylgarskoto-kino-v-makedoniia.366457", "text": "Кинотеката на Македония стартира месец на българското кино на 1 февруари с прожекции на \"Пийте само Шуменско пиво\" от Спас Тотев и \"Каръци\" от Ивайло Христов, съобщи МИА.Общо ще бъдат показани осем съвременни български филма. Два са документални, а шест са игрални, съобщава БТА.Месецът на българското кино ще завърши на 25 февруари с прожекция на \"Мисия Лондон\" на режисьора Димитър Митовски.", "date": "2018.01.29", "title": "Българското кино – в Македония"}
{"url": "https://www.dnes.bg/stranata/2018/01/29/i-v-montana-i-vraca-gripna-epidemiia-i-vakanciia.366443", "text": "Грипна епидемия е обявена и в областите Монтана и Враца от днес. На училищата в двата района се препоръчва да преустановят учебните занятия, съобщиха от Министерството на здравеопазването.\n\nСпоред указанията училищата трябва да останат затворени до петък, 2 февруари включително. Заедно с междусрочната ваканция неучебното време се удължава до 7 февруари.До второ нареждане на територията на двете области се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.От днес в грипна ваканция са и учениците от София. Те също ще се върнат в училище на 7 февруари.\r\n ", "date": "2018.01.29", "title": "И в Монтана и Враца: Грипна епидемия и ваканция"}
{"url": "https://www.dnes.bg/notifikacii/2018/01/29/16-godishen-bez-knijka-s-kola-pylna-s-kradeni-veshti.366444", "text": "Монтанската полиция хвана 16-годишен без книжка, а колата му пълна с крадени вещи, съобщиха от МВР.Около 02:20 ч. в село Сливовик е спрян за проверка лек автомобил \"Ауди 80\" с монтанска регистрация, с водач 16-годишен младеж. При извършената проверка на шофьора и автомобила е установено, че превозва моторен трион \"Щил 29\", хранителни продукти и перилни препарати.При последвалите оперативно-издирвателни мероприятия е установено, че вещите са откраднати от частен дом в село Медковец, собственост на 87-годишен жител. Стойността на отнетите вещи е в процес на изясняване.При проверката е установено, че водачът е неправоспособен и управлява в едногодишен срок на административно наказание за същото нарушение с влязло в сила наказателно постановление на 17 януари 2018 г.На 16-годишния са съставени 3 акта, задържан е за 24 часа в РПУ Лом. Работата по случая продължава.\r\n ", "date": "2018.01.29", "title": "16-годишен, без книжка, с кола, пълна с крадени вещи"}
{"url": "https://www.dnes.bg/knigi/2018/01/29/novata-kniga-na-kalin-terziiski-za-borbite-i-golemite-temi.366441", "text": "\r\n                        \r\n                        \r\n                        \r\n                    В новата си книга \"Разкажи ми\" Калин Терзийски разказва за своите лични борби и големите теми в живота си.\r\n\"Аз съм писал за всички от тях - за религията, за отношението на религията към пола, за отношението на религията към любовта, за литературата и вярата, за алкохола, за отчаянието, за самоубийството и смъртта. И всичко това е историята на един писател\", обясни авторът пред .Калин Терзийски обясни, че книгата му всъщност е историята на един писател, който разказва на млада писателка дали си заслужава да бъдеш писател.\r\n\"Този разказ беше действителен и това е Диана Маркова - една чудесна млада писателка, единствената ми ученичка, която ще ме наследи напълно\", сподели в ефира на \"България сутрин\" Калин Терзийски.Романът \"Разкажи ми\" вече е достъпен на книжния пазар у нас, а официалната премиера на книгата ще бъде на 1 февруари в София.", "date": "2018.01.29", "title": "Новата книга на Калин Терзийски – за борбите и големите теми"}
{"url": "https://www.dnes.bg/muzika/2018/01/29/pochina-narodnata-pevica-kichka-savova.366455", "text": "Известната тракийска народна певица Кичка Савова и съосновател на ансамбъл \"Загоре\" е починала на 83-годишна възраст, на 25 януари.Репертоарът на изпълнителката, която в продължение на 65 години е на сцената, е около 600 песни. Сред най-популярните са \"Бре, любете се, лъжете\", \"Йовке ле, узунджовке ле\", “Калинчице, девойчице”,\"Любе, любе, първо любе\", \"Надникна Радка\", \"На морава юнаци седяха\", \"Раде, Раде, бяло Раде\", \"Чула съм, любе, разбрала\"...\r\nПървите записи на Кичка Савова в БНР са от 60-те години на миналия век – с композиторите Анастас Наумов, Стефан Кънев и Оркестъра за народна музика. Тя е автор и на автобиографичната книга \"Живот отдаден на песента\", която съдържа 163 нотирани песни от нейния богат репертоар.\r\nКато солистка на Ансамбъл \"Загоре\" и като част от различни концертни групи, Кичка Савова е пътувала в Италия, Русия, Гърция и още много страни на Европа и Азия. През 2001 г., по покана на Истанбулското национално радио и телевизия, изнася голям самостоятелен концерт, посветен на българската тракийска песен.\r\nДълго време тя се изявява и като художествен ръководител на състави към Центъра за художествена самодейност в Стара Загора. От 2011 г. в родното й село - Сладун, Свиленградско, ежегодно се провежда Национален фолклорен фестивал \"С песните на Кичка Савова\". Тази година музикалният форум ще се състои на 22 април.\r\nКичка Савова е носител на високото отличие на Съюза на музикалните и танцови дейци в България за цялостна изпълнителска дейност, \"Златна лира\", както и на най-високата награда на Централния комитет на Тракийските дружества в България - златен медал \"Капитан Петко войвода\".За особения ѝ принос към съхранението, развитието и популяризирането на тракийския фолклор в страната и чужбина е удостоена с почетния знак на град Стара Загора и почетния знак на град Свиленград.", "date": "2018.01.29", "title": "Почина народната певица Кичка Савова"}
{"url": "https://www.dnes.bg/notifikacii/2018/01/29/semeen-skandal-boi-i-edin-trup-i-edin-ranen.366448", "text": "Мъж е арестуван в Троян по подозрение, че е убил съпругата си.Жената, на 35 години, е била открита мъртва в семейния й апартамент в града, а 38-годишният й мъж, който също бил там, е задържан, съобщиха от полицията. Сигнал за инцидента е получен в РПУ Троян около 02:35 часа.Мъжът е бил с прободни рани в коремната област, а съпругата му е открита мъртва в коридора на жилището.Раненияте откаран в болница, без опасност за живота, а тялото на жената е изпратено за аутопсия в болницата в Ловеч. От жилището на семейството са били иззети  веществени доказателства.\r\n ", "date": "2018.01.29", "title": "Семеен скандал, бой и... един труп и един ранен "}
{"url": "https://www.dnes.bg/temida/2018/01/29/obviniaem-za-dalaverite-v-mu-kym-prokurori-shte-plachete-s-kyrvavi-sylzi.366428", "text": "Едно от обвиняемите лица за незаконен прием на студенти с фалшиви документи в Медицинския университет в София е отправило сериозна заплаха към разследващия екип на прокуратурата. Това каза говорителят на главния прокурор Румяна Арнаудова.\n\nЕкипът се състои от двама прокурори, трима следователи, подпомагани от агенти на ДАНС и ГДБОП.Заплахата била с думите: \"Ще плачете с кървави сълзи!\".По думите на Арнаудова разследващите ще подготвят писмен доклад за това поведение, което е породило основателен страх у екипа.Тя коментира, че не бива да се допуска подобно отношение към разследващите и ще бъдат предприети действия от страна на главния прокурор за недопускане на подобни случаи.Като ръководител на организираната престъпна група е обвинен бившият ректор на учебното заведение проф. Ваньо Митев. Той е получил постановлението си за привличане като обвиняем.На две от обвинените лица са повдигнати отделни обвинения за престъпления по служба. Това са участници в групата,които са нарушили и неизпълнили служебни задължения във връзка с приема на чуждестранни студенти.\"Разследването към този момент има две основни направления. Едното е дейността на групата по т.нар незаконен прием на чуждестранни студенти, която дейност генерира и е поставила в опасност националната сигурност на България, затова разследването се води от специализирана прокуратура. Второто направление, по което усилено се събират доказателства, е дейността на ръководни служители от Медицинския университет, касаещи проявена безстопанственост при изпълнение на обществени поръчки\", обясни Арнаудова пред БНТ. \r\nГоворителят на главния прокурор каза още, че до момента съдебното производство е над 200 тома като е започнало още от септември 2017-а.\"Официално по документи един голям кръг от чуждестранни студенти са издържали изпити и са започнали обучението си по медицина на английски език. Установихме, че документите, които са били предоставени на Медицинския университет, са били подготвяни от членовете на организираната престъпна група и е придаден такъв вид на тези документи, че да послужат за вписването им като такива в МУ. Лицата,които се разследват, са основно от арабски произход, за тях е установено, че част от тях дори не владеят английски език. Най-сериозна индикация за това, че нещо не е наред, е фактът, че по-голямата част от тези студенти не са открити на адресите, които фигурират в официалните им документи, т.е вероятно това са абсолютно мними студенти, които използват този канал, за да навлязат на територията на България\", каза тя.\"Получавайки статут на студенти редовно обучение, те получават статут на временно пребиваващи лица на територията на ЕС, което им позволява свободно придвижване на територията на ЕС. Този канал би могъл да бъде използван и за целите на терористична заплаха и за прикрит незаконен трафик на мигранти\", допълни тя.До момента специализираната прокуратурата е извършила 40 претърсвания на територията на София, а 27 лица са обискирани. На 20 студенти са прегледани досиетата, а общо 150 студентски досиета са иззети като ще продължи събирането на доказателства.\"Опасността, която съществуваше в началото, към момента е неутрализирана, доколкото престъпния канал вече не съществува в резултат на действията на прокуратурата\", каза още Арнаудова.Припомняме, че специализираната прокуратура повдигна обвинение на шестима души за незаконен прием на студенти с фалшиви документи в Медицинския университет в София. На обвиняемите е определена мярка за неотклонение парична гаранция от по 200 хил. лв за всеки от тях. Седмица по-рано при акция на ГДБОП бяха иззети документи и отведени за разпит служители на университета.По данни на прокуратурата организираната престъпна група е действала 2015- 2017 година. Чрез фирма посредник са набирани желаещи да станат студенти. След това са били записвани с фалшиви документи, а изпитите им се уреждали от длъжностни лица в Медицинския университет. Приемането по този начин е струвало между 40 000 - 50 000 евро. До момента са установени над 20 чуждестранни студенти, приети чрез престъпната схема.", "date": "2018.01.29", "title": "Обвиняем за далаверите в МУ към прокурори: Ще плачете с кървави сълзи!"}
{"url": "https://www.dnes.bg/stranata/2018/01/29/i-vyv-vtornik-vremeto-ostava-slynchevo-i-toplo.366446", "text": "Слънчев и по-топъл от обичайното за края на януари остава времето и утре, сочи прогнозата на НИМХ-БАН.\r\nПрез нощта ще е ясно, а утре ще е предимно слънчево. Ще духа слаб до умерен вятър от запад-северозапад, който през деня временно ще се усили. \r\nМинималните температури ще са между минус 2 и 3 градуса, а максималните - между 11 и 16 градуса.\r\nПо Черноморието ще е предимно слънчево. Ще духа слаб до умерен вятър от запад-югозапад, който до края на деня ще се ориентира от северозапад. Максимални температури ще са 12-15 градуса. Температурата на морската вода е 6-7 градуса. Вълнението на морето ще бъде 1-2 бала.\r\nВ планините ще е предимно слънчево. Ще духа умерен, по билото на Стара планина силен северозападен вятър. Максималната температура на височина 1200 метра ще бъде около 8, на 2000 метра - около 1 градус.\r\nПрез следващите два дни ще преобладава слънчево време. В сряда вятърът ще отслабне, в много райони и ще стихне. Дневните температури ще са с 2-3 градуса по-ниски. \r\nВ четвъртък в Източна България ще духа слаб до умерен югозападен вятър. Отново ще се затопля.", "date": "2018.01.29", "title": "И във вторник: Времето остава слънчево и топло!"}
{"url": "https://www.dnes.bg/notifikacii/2018/01/29/izmamite-po-zimnite-kurorti-hotelyt-uj-sys-spa-s-mnogo-zvezdi.366431", "text": "За изминалата седмица от КЗП са извършили около 350 проверки на различни туристически и търговски обекти в зимните курорти. В около 10% от случаите са констатирани различен тип нарушения, каза председателят на КЗП Димитър Маргаритов пред БНР.\"Видът на обекта е различен от този по категоризация, рекламира се като СПА хотел или много по-звезден, отколкото е даденият обект, а всъщност не е в състояние да предложи тези услуги, заради които понякога хората избират точно такова място за настаняване. Малко се надценяват самите хотелиери\", обясни Маргаритов кои са най-честите нарушения.Той каза още, че екипите на КЗП ще продължат с проверките, както по сигнали на потребители, така и по кампанията на комисията.\"Все по-често има случаи на т. нар. туризъм в домашни условия, когато хората имат собствени или на свои близки имоти, предпочитат да отидат там, да пазаруват от търговската мрежа и така да изкарат своята почивка. Така че и това ще бъде обект на нашите проверки. Установяваме, че в такъв тип комплекси определени обекти не са категоризирани, а предоставят туристически услуги. При липсата на такава категоризация, нещата остават в сивия сектор\", уточни Маргаритов.КЗП е завела 9 колективни иска срещу фирми за бързи кредити. През последните две години са проверени над 50 такива небанкови финансови институции, които отпускат бързи кредити, каза още Маргаритов.\"В общите условия на почти всички от тях сме констатирали различен тип неравноправни клаузи. По-голямата част от тези институции приведоха общите си условия в съответствие с изискванията на закона и голяма част от тези неравноправни клаузи бяха елиминирани. Останаха обаче тези девет, които не са възприели нашите препоръки и законът ни дава възможност да заведем колективен иск. Основните групи проблеми – има неоснователно обявяване на кредити за предсрочно изискуеми, т.е въвеждане на едни твърде абстрактни и общи формулировки, които по всяко време позволяват, едва ли не банката да изиска сумата обратно. Въвеждането на, да ги наречем незаконни лихви, а също така отново с различни формулировки се правеха опити за ограничаване на договорната автономия на потребителя – все неща, които поставяха в по-неизгодно финансово състояние потребителя\", поясни председателят на КЗП.Всеки, засегнат от фирмите за бързи кредити, може да се присъедини към заведените от КЗП 9 колективни иска заради отказ на фирмите да премахнат неравноправните клаузи от договорите си, подчерта Маргаритов.", "date": "2018.01.29", "title": "Измамите по зимните курорти – хотелът уж със СПА, с много звезди..."}
{"url": "https://www.dnes.bg/notifikacii/2018/01/29/puskash-obiava-za-kuche-alo-apashi-te-hvashtat-za-mule.366451", "text": "Телефонни измамници успяха да вкарат в схемата си мъж, който пуснал обява, че продава куче, но той ги изигра и предотврати опит да бъде преметната баба от Шумен. \r\nСтарицата пък била обект на атаки от мошениците цели два дни и накрая се хванала в капана им, съобщиха от полицията. \r\nНа 72-годишната жена първо й пробутали сценария с болен роднина, който се нуждае от лечение и за това трябват пари. Тя обаче се усъмнила и ало измамниците започнали да я заплашват.След това решили да вкарат в обръщение сценария с \"акцията за залавяне на измамници\".В събота следобед успели да я убедят, че не са телефонни измамници и я накарали да постави в торба всичките си пари и ценности и да ги прибере в хладилника, за да не може никой да не ги намери ако влезе в дома й.В неделя около 10 часа й звъннали на стационарния телефон и я попитали дали нещата са все още в хладилника.След положителен отговор й казали, че трябва да ги постави в сак, като преди това да ги увие в дрехи.Жената поставила 7270 лева в найлонова торба, 1120 евро четири златни пръстена, един синджир и два чифта обеци.\r\nУвила ги в мъжка тениска, сложила в сака и спортно яке и предала сака на непознат за нея мъж. Мъжът взел сака и тръгнал. \r\nНепознатият пък се оказал случайно замесен в схемата. Той бил пуснал обява за продажба на куче.\r\nОбадил му се мъж, който проявил интерес.\r\nПопитал го дали може да му закара кучето в Русе да го види, тъй като иска да си купи, но няма възможност да пътува. Обещал му да му покрият пътните, ако не се стигне до продажба.\r\nМъжът се съгласил. Уговорили се кога да отиде в Русе. В неделя сутринта му позвънили и го питали дали е тръгнал.Помолили го за услуга - да отиде до един адрес в града, да вземе един сак и да го донесе заедно с кучето.Така в ролята на муле се оказал мъжът, който просто искал да продаде кучето си. Той взел сака от възрастната жена и тръгнал към Русе.По телефона му давали инструкции къде точно да отиде, като няколко пъти мястото било сменено.Мъжът се усъмнил, че има нещо нередно. След поредното обаждане с указания за мястото на \"сделката\" на кучето и предаване на сака, 55-годишният бил категоричен че е въвлечен в някаква измама и отишъл в полицията в Русе, където и предал сака с парите и златото на бабата. ", "date": "2018.01.29", "title": "Пускаш обява за куче, ало апаши те хващат за \"муле\" "}
{"url": "https://www.dnes.bg/sport/2018/01/29/biatlonistka-1-shte-se-predstavim-dostoino-v-piongchang.366453", "text": "- Очаквам Олимпийските игри да бъдат едно незабравимо преживяване за мен. Това е най-големият спортен форум и се надявам да се представя достойно. - Успехът на Екатерина Дафовска е нещо, което не мисля че ще бъде постигнато скоро. Причината не е само в състезателите, които в България стават все по-малко и по-малко. Нивото на спорта в България като цяло вече не е на ниво олимпийско злато. - Нямам любима дисциплина. На европейското се класирах по-напред в индивидуалното, но през сезона най-преден резултат имам в спринтова дисциплина.- Вече сме на финалната права преди заминаването на отбора за Корея. Лятото направихме подготовка в Австрия на ски, Белмекен и Руполдинг. Голяма част от отбора не се е прибирала в България от 30 октомври, това ще стане на 25 февруари. - Все още не усещам вълнение преди Игрите. Аз съм човек, който рядко се притеснява преди старт и това е било в първите ми стартове преди години. - Очаквам да направим силно класиране на смесената щафета. Аз ще дам всичко от себе си, стига треньорите да решат, че трябва да бъда част от смесената.  - Съчувствам на руските състезатели. Особено на тези, които никога на са били на Олимпиада и са тренирали с нагласата да представят достойно страната си, а сега този шанс им беше отнет. - Пожелавам си да съм здрава, защото когато не си здрав, разбираш, че има и по страшни неща от лош старт. Пожелавам и на всички фенове на биатлона да се насладят на Олимпийските игри. ", "date": "2018.01.29", "title": "Биатлонистка №1: Ще се представим достойно в Пьонгчанг"}
{"url": "https://www.dnes.bg/crime/2018/01/29/32-godishen-umria-na-miasto-v-katastrofa-do-varna.366477", "text": "32-годишен мъж от варненското село Дъбравино загина на място, след като се обърна на пътя с микробус. По данни на полицията мъжът е бил неправоспособен.Пътният инцидент станал през уикенда, около 3 часа сутринта в събота срещу неделя, на пътя от родното му село към съседното Гроздьово. \r\nЗаради високата скорост по мокрия асфалт, мъжът изтървал контрола над буса, излетял от пътя и се преобърнал в канавката. Той загинал на място.Единият от двамата му спътници също е пострадал, пише  Той е на 20 години и е откаран в болница с комоцио. Другият се разминал само с леки натъртвания.\r\nОтново високата скорост е причината за друг инцидент по пътя Варна - Златни пясъци. 29-годишен шофьор с тойота излетял от платното и се забил в крайпътно дърво. Ранен е и 57-годишен мъж, който бил на седалката до шофьора.", "date": "2018.01.29", "title": "32-годишен умря на място в катастрофа до Варна"}
{"url": "https://www.dnes.bg/notifikacii/2018/01/29/osmoklasnik-postrada-tejko-sled-spor-za-momiche.366459", "text": "14-годишен ученик от Стара Загора е настанен в специализираната клиника по лицево-челюстна хирургия в Пловдив след нанесен му жесток побой от непълнолетни, съобщава \"Монитор\".\r\nИнцидентът е станал около 16:00 часа в петък, 26 януари, в близост до новия парк \"Артилерийски\". Там две групички тийнейджъри влезли в остра словесна, а впоследствие и юмручна схватка, заради момиче. В крайна сметка след намесата на възрастни, които станали неволни свидетели на мелето, участниците в него се опитали да избягат. Три момчета на 14,15 и 16 години обаче са били задържани и отведени във Второ РПУ, където са останали за 24 часа. Образувано е досъдебно производство срещу неизвестен извършител за нанесена средна телесна повреда. На този етап няма събрани данни, че побоят е бил предварително организиран.", "date": "2018.01.29", "title": "Осмокласник пострада тежко след спор за момиче"}
{"url": "https://www.dnes.bg/index/2018/01/29/za-rolite-v-jivota-i-na-scenata-govori-hristo-mutafchiev.366478", "text": "\r\n                        \r\n                        \r\n                        \r\n                    \"Цената на славата е много висока, но не съжалявам\", категоричен е актьорът,  изиграл емблематични роли в киното и театъра, и озвучил редица любими  кино герои.\"Много обичам музиката. Може би я обичам повече от това, с което се занимавам. Не ме приеха в музикалното, казаха ми, че не се търсели такива гласове като моя. Казах си: Ще кандидатствам в НАТФИЗ и пак ще си пея. Приеха ме в НАТФИЗ от третия път\", сподели актьорът пред \r\n ", "date": "2018.01.29", "title": "За ролите в живота и на сцената, говори Христо Мутафчиев"}
{"url": "https://www.dnes.bg/photo/2018/01/29/romario-na-52-futbolen-bog-s-topka-v-krakata.366247", "text": "\nНа 29 януари своя 52-ри рожден ден празнува един от легендарните футболисти в близкото минало – бразилецът Ромарио. Роден през 1966 година в Рио де Жанейро, Ромарио де Соуза Фария е световен шампион от Мондиал 1994 и е смятан за един от най-добрите нападатели за всички времена.\r\nВ своята кариера той е играл в отбори като Вашко да Гама, ПСВ Айндховен, Барселона, Фламенго, Валенсия и други, за които е отбелязал над 1000 гола.\r\nЗа националния отбор на Бразилия има 70 мача и 55 гола в периода 1987-2005 година.\r\n\r\nПървите му треньори не са впечатлени особено от дребното хлапе заради ръста му. Днес Ромарио е висок 167 сантиметра и затова един от прякорите му е Дребния.\r\nСъс своите 55 гола за \"селесао\" той се нарежда на трето място във вечната класация на бразилския национален отбор. Пред него са само Пеле и Роналдо. Ако се добавят и головете му в младежките и юношеските формации обаче, той изпреварва Феномена.\r\nПрез 1994 година е избран за най-добър футболист на годината.\r\nПрез 1999 година е нареден от ФИФА на пето място в класацията за най-добрите играчи на столетието.\r\nПрез 2007 година 41-годишният нападател се завръща във Вашко да Гама. Там, на 21 май 2007 година, той вкарва своя 1000-ен гол в кариерата си. Така той става едва втория бразилец след Пеле с подобно постижение.\r\nНаред с многото си отличия и спечелени титли, Ромарио има и бронзов медал от световното по... плажен футбол през 2005 година.\r\nСлед края на кариерата си нападателят се впусна в политиката. През 2010 година бе избран за депутат в местния парламент, а през 2014 година бе избран за сенатор.", "date": "2018.01.29", "title": "Ромарио на 52: Футболен бог с топка в краката"}
{"url": "https://www.dnes.bg/health/2018/01/29/koi-sa-hranite-koito-nikoga-ne-triabva-da-iadem-surovi.366302", "text": "В много сурови храни се крият редица полезни хранителни вещества, които е добре да приемаме без предварителна термична обработка, защото тя ги нарушава. Наред с тези храни обаче има и такива, които по никакъв повод не трябва да попадат сурови в устата ни, защото това крие много опасности за здравето и организма.Кои са продуктите, които никога не трябва да ядем сурови?Повечето от вас знаят, че картофите не трябва да се ядат сурови. Консумацията на сурови картофи повишава вътрешната температура, предизвиква стомашно-чревни проблеми, нежелани кожни реакции.Превъзходните зърна от семейство Бобови са изпълнени с полезни хранителни вещества. Бобът и сродните му обаче не трябва да се ядат сурови, защото предизвикват истински храносмилателен хаос със симптоми, подобни на отравяния с храни и други вещества.Суровото прясно мляко, което не е преминало през пастьоризация или не е сварено, крие голям риск от заразяване с множество бактерии като ешерихия коли, стрептококи, салмонела и други.", "date": "2018.01.29", "title": "Кои са храните, които никога не трябва да ядем сурови?"}
{"url": "https://www.dnes.bg/bulgaria/2018/01/29/naemateli-pecheliat-na-gyrba-na-haziai-naemat-preotdavat.366407", "text": "Нова тенденция в имотния бизнес набира сила. Все повече жилища се наемат дългосрочно до 1000 лв. месечно, а след това се отдават краткосрочно през социалните мрежи на студенти или туристи с печалба, показва проучване на \"Монитор\". Тази печалба варира от 50 до 100 процента от имот.\r\nВъв Варна например са водещи имотни фирми, които в ролята на посредници наемат дългосрочно жилища. Най-много се печели, когато наетото жилище се предоставя от септември до юни на студенти и ученици, а след това се предлага краткосрочно - за ден-два до седмица, на курортисти, като възвръщаемостта е в пъти. \r\nАко през зимата нощувката е 15-25 лева, в зависимост от обзавеждането и местонахождението на квартирата, то през лятото цената й скача до 30-40 лв. Такава е цената в 3-звездните хотели, разказват имотни консултанти във Варна.\r\nДанните на националната статистика показва, че 11 на сто от българите, използвали интернет през 2017 г., са наемали квартира от друго частно лице чрез платформи за споделено настаняване чрез или социалните мрежи. Това неизбежно намалява печалбите на хотелите, но печелят потребителите и наемодателите.\r\nЯвлението \"споделена икономика\" доведе до нова пазарна ниша в София. Частни лица изкарват допълнителни средства или работят на \"пълно работно време\" като професионални хазяи, като печелят от разликите в цените на пазара. В столицата най-често се предлагат жилища в центъра, които се наемат от чужденци, дошли на разходка за дълъг уикенд - от петък до неделя.\r\nНаемите в София през изминалата година отбелязаха значителен ръст между 6 и 8 на сто, главно в жилищата, които са ново строителство, добре ремонтирани и обзаведени, казва имотен консултант.\r\nНай-търсено е новото строителство, особено сградите, които са на по-комуникативни места в столицата. Има обаче отдръпване на желаещите да живеят в панелки.", "date": "2018.01.29", "title": "Наематели печелят на гърба на хазяи! Наемат - преотдават"}
{"url": "https://www.dnes.bg/za-da-se-razbirame/2018/01/29/sedmichen-liuboven-horoskop-za-29-ianuari-4-fevruari-2018-a.366300", "text": "В последните дни на януари и в началото на новия месец, Меркурий ще навлезе в знака на водолей. В любовта ни очакват повратни моменти, крайни решения и нови перспективи. Повече вижте в любовния хороскоп на Az-jenata.bg.Това ще бъде определяща седмица за вас по отношение на любовта. Луната ще окаже влияние върху вашия любовен сектор в сряда. Възможно е да изпитате вълна от силни чувства към някого и да осъзнаете, че помежду ви може да се получи нещо наистина голямо. Романтиката ще е част от ежедневието ви и няма как да не ѝ се отдадете.За обвързаните Телци не са изключени конфликти. Те могат да възникнат в резултат на това да избирате между възможността да отдадете повече време на кариерата или на любимия човек. За щастие половинката няма да ви спре да се развивате, но ако приоритетите ви са любов, това може да попречи на работата ви. Хубаво е, че искате да подхраните връзката си, но се опитайте да разпределите равномерно енергията си.Близнаците ще могат да вземат окончателно решение относно връзката им. Повратна точка в любовта, като с любимия човек сте готови да направите промяна във връзката ви, която ще се отрази и на нейната динамика. Това може да е свързано с финанси, с плановете да имате деца. За каквото и да се отнася, изборът, който ще направите ще бъде окончателен.", "date": "2018.01.29", "title": "Седмичен любовен хороскоп за 29 януари – 4 февруари 2018-а "}
{"url": "https://www.dnes.bg/usa/2018/01/29/az-sym-stabilen-genii-nastoiava-si-donald-trymp.366408", "text": "Президентът на САЩ Доналд Тръмп заяви в интервю за британската телевизия Ай Ти Ви, че е стабилен гений и че яде доброкачествена храна, предаде Ройтерс. \r\nНа въпрос какво е здравословното му състояние и какво мисли за отправяните понякога към него квалификации, че е луд и в недобро физическо здраве, президентът отвърна: \"Аз съм стабилен гений\".\r\nЗапитан дали яде бъргъри и дали пие кока кола, той каза: \"Ям чудесна храна, приготвена от някои от най-добрите шеф готвачи в света, ям здравословна храна, но също хапвам и такива неща при случай. . . Мисля, че всъщност се храня много добре\". \r\nТръмп настоя, че е много популярен във Великобритания и очаква да я посети, защото има покана от кралица Елизабет Втора да направи държавно посещение.\r\nНа въпрос дали изпраща туитове с телефона си, докато е в леглото, той отвърна: \"Понякога в леглото, понякога може би на закуска или на обед, или когато и да е, но обикновено това става рано сутрин, или вечер. . . Много съм зает през деня\".\r\nПопитан за критиките, които му отправят някои жени, той каза, че подкрепя жените и че много жени са наясно с това. Според него жените харесват подкрепата му за силна армия, защото искат да се чувстват в безопасност у дома. Президентът увери, че изпитва огромно уважение към жените, но когато настоятелно бе запитан дали е феминист, той отвърна, че не е.\r\nНа въпроса ще сключат ли Съединените щати търговско споразумение с Великобритания след Брекзит, той отговори утвърдително. Франс прес цитира Тръмп, че Европейският съюз е много несправедлив към Съединените щати в търговските отношения и намекна, че ще отвърне с репресивни мерки. \r\n\"Това е много несправедлива ситуация. Имал съм много проблеми с Европейския съюз и това може да се превърне в нещо много голямо от търговска гледна точка\", казва Тръмп в интервюто.", "date": "2018.01.29", "title": "Аз съм стабилен гений, настоява си Доналд Тръмп"}
{"url": "https://www.dnes.bg/stranata/2018/01/29/prognoza-pikyt-na-gripa-tazi-sedmica.366411", "text": "Пик на грипната епидемия тази седмица в цялата страна прогнозираха епидемиолозите. За това предупреди и държавният здравен инспектор д-р Ангел Кунчев. Спад на вълната от зараза се наблюдава само в Пазарджишка и Пернишка област. Епидемията в тях вече отмина.\r\nКъм момента в една трета от областите в страната е обявена грипна епидемия. По думите на д-р Кунчев средната заболеваемост достига 190 на 200 хил. души. В районите, които са обявили епидемия, заболелите са над 220-250 до над 300-400 в Благоевград, където е най-високата заболеваемост, пише \"Монитор\".\r\nВ София от събота също е в сила грипна епидемия заради високата заболеваемост. Заради обявената грипна ваканция междусрочната ваканция на учениците на практика започва със седмица по-рано - от понеделник.\n\n\nСтоличната здравна инспекция е предписала на Регионалното управление по образованието София-град да се преустановят учебните занятия от 29 януари до 2 февруари, съобщиха от Министерството на здравеопазването.От 3 до 6 февруари включително пък е междусрочната ваканция. От МЗ не обявяват данни за заболеваемостта и колко деца отсъстват от училище. За да се обяви ваканция, трябва да са болни поне 30 на сто от учениците.\r\nПри ваканция детските градини и яслите работят, но се засилва т. нар. филтър при приема. Това означава, че медицинската сестра, фелдшер или лекар ще преглеждат още на входа дали децата не са с греха и кашлица.Същевременно се ограничава провеждането на профилактични и планови прегледи и манипулации в болниците, детските и женските консултации, ваксинациите и свижданията на болните.\r\nМеждувременно РЗИ – Хасково, обяви, че е издала предписание за преустановяване на учебната дейност на територията на общините Хасково, Любимец, Симеоновград, Харманли и Стамболово от 29 до 31 януари 2018 година.\r\nПоради висока заболеваемост 459 училища в страната в петък пропуснаха учебните занятия. Към момента преобладава щамът на пандемичния, популярен повече като свински грип.\r\nЗа разлика от острите респираторни заболявания той поваля за часове, от тях се отличава с болки в ставите и мускулите.", "date": "2018.01.29", "title": "Прогноза: Пикът на грипа – тази седмица"}
{"url": "https://www.dnes.bg/notifikacii/2018/01/29/riazyk-spad-v-meracite-za-bg-pasporti-3380-za-2017-a.366413", "text": "Рязък спад в редиците на новите българи през изминалата година показват статистиките. Според официалните данни те са 4 пъти по-малко в сравнение с предходната година. Това показва годишният доклад на Комисията за българско гражданство към администрацията на президента, цитиран от \"Монитор\". \r\nТака за 2017 година български паспорт са получили едва 3380 души. За сметка на това само година по-рано техният брой е бил близо 12 900 души. \r\nВ доклада обаче не се посочват причините за тази промяна, въпреки факта, че последните години има трайна тенденция за покачване на броя на хората, поискали български лични документи.\r\nНай-много са хората, получили паспорт заради българския си произход или заради родител българин. Такива са съответно 1436 и 1613 души. Други 307 са натурализирани по общия ред, тъй като от години живеят у нас или пък са сключили брак с нашенец. 12 души за взели гражданство заради някакви инвестиции, но нито един от тях не е крупен инвеститор, който да е вложил пари в проект от клас А. \r\nПрез 2017 година за своите заслуги към страната лични документи са взели и осем спортисти.\r\nОтделно от това статистиката показва, че на 251 човека е възстановено БГ гражданството.\r\nПо традиция най-напред в класацията са македонците, като 1150 души са получили гражданство. На второ място се нареждат украинците, които са 710 човека. Интересен нюанс е, че израелците и турците изпреварват гражданите на Молдова, където има масирана българска диаспора и по принцип се нареждат в топ три. \r\nПрез 2017-а с родни документи са се сдобили 303 души от Израел, 294 от Турция, а молдовците са едва 207. Само година по-рано те са били над 1200 души или близо 6 пъти повече.\r\nСред желаещите да станат българи са още 194 сърби, 78 албанци, 41 арменци, 34 виетнамци и други. \r\nСред екзотичните дестинации са още граждани от Кувейт, Корея, Еквадор, Венецуела, Конго, Етиопия, Нигерия, Индия и други.", "date": "2018.01.29", "title": "Рязък спад в мераците за BG паспорти – 3380 за 2017-а"}
{"url": "https://www.dnes.bg/stranata/2018/01/29/pomorie-protestira-zastroiavat-iavorovite-skali-hotel-s-parking.366414", "text": "\r\n                        \r\n                        \r\n                        \r\n                    Десетки поморийци се събраха  в двора на манастира \"Св. Георги Победоносец\". Причината е, че общината забранила събиранията на открито заради грипната епидемия, съобщава .Поводът за протеста им са плановете за застрояването на Яворовите скали.Според местните ще бъде построен огромен хотел, а градинката около паметника на Пейо Яворов ще бъде превърнат в паркинг за автомобили.", "date": "2018.01.29", "title": "Поморие протестира: Застрояват Яворовите скали – хотел с паркинг!?"}
{"url": "https://www.dnes.bg/sofia/2018/01/29/pak-opasno-mrysen-vyzduh-v-sofiia-a-shte-ima-li-zelen-bilet.366412", "text": "Опасно замърсен въздух над София и днес. На две от градските станции се очаква повишение на нивата на фини прахови частици във въздуха, съобщават от Столичната община.\n\n\nНе е ясно обаче, дали и днес столичани ще имат възможност да пътуват със \"зелен билет\" с цена от 1 лев.\r\nВ неделния ден за пръв път беше въведена тази мярка, заради сериозни превишения на нивата на фини прахови частици. Екобилетчето важеже в цялата градска мрежа за цял ден.При закупуването му върху него се слага печат с датата, за която важи, припомня .\r\n ", "date": "2018.01.29", "title": "Пак опасно мръсен въздух в София, а ще има ли \"зелен билет\"?"}
{"url": "https://www.dnes.bg/stranata/2018/01/29/gripyt-ni-udria-v-syrceto-kakvi-sa-posledstviiata.366415", "text": "\r\n                        \r\n                        \r\n                        \r\n                    Той коментира това по повод грипната епидемия, в която се намира половин България. Лекарите прогнозират пикът на заболяванията да бъде тази седмица.\n\n\n\nГрипната ваканция за учениците в 6 области ще продължи и тези дни.Междувременно стана ясно, че след усложнения от грип, 58-годишна жена от Кърджали е изпаднала в кома, а лекарите се борят за живота ѝ.Д-р Николов подчерта пред , че тук става въпрос за изключително рядко усложнение, но такова се случва.\"Затова трябва да се реагира максимално бързо още при първите симптоми на засегната нервна система\", категоричен бе дежурният лекар от клиниката по кардиология.\"Няма конкретно доказани механизми, които да определят точно защо тези пациенти имат такава чувствителност при миокардите\", продължи въпроса с данните на канадските изследователи д-р Николов.По думите му става въпрос за хронично болни хора със сърдечно-съдови заболявания, исхемична болест, по-слаб имунитет и праг на заболеваемост.Като предпазна мярка кардиологът посочи ваксините.\"Благодарение на тях много страшни болести са изчезнали отдавна. Те трябва да се правят, когато човек е напълно здрав\", обясни д-р Николов.И продължи, че една ваксина не може да даде 100% защита срещу заболяването, но ваксинираният човек може да го премине в много по-лека фаза.", "date": "2018.01.29", "title": "Грипът ни удря в сърцето. Какви са последствията?"}
{"url": "https://www.dnes.bg/crime/2018/01/29/sled-skandal-myj-namushka-oponent-posred-nosht.366424", "text": "Полицията в Благоевград задържа мъж след нападение с нож, съобщават от Областната дирекция на МВР.\r\nОколо 01:50 часа на 28 януари, в къща в село Полена, след възникнал скандал, 34-годишен мъж от селото е нанесъл удар с остър предмет в областта на гърба на 41-годишен мъж от с. Добри Лаки, община Струмяни. \r\nПострадалият е настанен за лечение в МБАЛ-Благоевград с прободна рана в гърба и без опасност за живота. \r\nЗа случая е уведомена Районна прокуратура - Благоевград. Образувано е досъдебно производство.", "date": "2018.01.29", "title": "След скандал: Мъж намушка опонент посред нощ"}
{"url": "https://www.dnes.bg/zvezdi/2018/01/29/gonzo-i-salparov-shtrakat-s-prysti-v-chalgoteka.366416", "text": "\nБившият шеф на Левски и треньор на Черно море Георги Иванов и волейболният национал Теодор Салпаров се забавляваха с най-актуалните фолк парчета в столичен клуб през уикенда. В тяхната компания бяха още двама популярни футболисти - Георги Пеев и играчът на Амкар Перм Захари Сираков. \r\nГонзо и Захари Сираков бяха със съпругите си Мариета и Ирина, а Салпаров бе с половинката си – актуалната актриса Ралица Паскалева. Тя обаче по никакъв начин не желаеше да привлича вниманието към себе си, дори отказа да застане за обща снимка. Изненадата на вечерта беше дамата до Георги Пеев, изкусителна смугла къдрокоска. От известно време в светските среди се говори, че картотекираният при ветераните на \"Витоша\" (Бистрица) футболист и съпругата му Боряна са разделени, но официално той не е представял друга жена. Дали това е новата му избраница, или е просто част от компанията, на този етап можем само да гадаем.С непознати за публичното пространство дами, но в познатата за него обстановка – обграден от куп представителки на нежния пол, купонясваше и Кирил Вълчев-Скалата.", "date": "2018.01.29", "title": "Гонзо и Салпаров щракат с пръсти в чалготека"}
{"url": "https://www.dnes.bg/technology/2018/01/29/kitaiskiiat-pazar-na-smartfoni-veche-ne-raste-zashto.366438", "text": "Китайският пазар на смартфони вече не расте. През 2017 г. той отбеляза първия си годишен спад на продажбите, сочат нови данни на Canalys, цитирани от TechCrunch.Още през второто тримесечие на годината беше отбелязан спад, но това е първият път, в който има свиване на продажбите за цялата година.Canalys обяви, че на годишна база продажбите са се свили с 4 на сто и са достигнали 459 млн. бройки през миналата година. През четвъртото тримесечие те са спаднали с цели 14% спрямо година по-рано, като са продадени 113 млн. бройки.Въпреки доказателствата за насищане на пазара, Huawei продължава впечатляващия си растеж, като през последното тримесечие е генерирала 24 млн. продажби.Oppo и Vivo белязаха бум по света със силни продажби на развиващите се пазари в Азия, но в Китай продажбите им са се свили съответно с 16 и 7%. Първата е продала 19 млн. бройки, а втората - 17 млн. според Canalys.Пускането на iPhone X и iPhone 8 е помогнало на Apple да изтласка Xiaomi до четвъртото място с 13 млн. продажби през четвъртото тримесечие на 2017 г.Забавянето на растежа на вътрешния пазар накара китайските производители на смартфони да започнат да търсят пазари в чужбина. Мнозина се насочиха към Индия, където се справят доста добре спрямо местната конкуренция. Сред другите пазари, които предпочитат компаниите, е Индонезия, която може да отбележи значителен растеж.Xiaomi например, която надви Samsung в Индия през четвъртото тримесечие, се насочи и към Испания, мексико, Русия и части от Африка.САЩ се доказаха като по-труден за пробиване пазар. Xiaomi продава аксесоарите си там от известно време, но все още не може да се похвали с големи успехи на този пазар на смартфони, въпреки публичните заявки за намеренията си.Тези, които подхождат по-агресивно, срещат отпор. Вторият по големина телеком в САЩ AT&T се отказа от плановете си да продава Huawei Mate 10 Pro след като се оказа, че има натиск от правителството по отношение на партньорството. \r\nКак се развива пазарът на смартфони глобално вижте в . ", "date": "2018.01.29", "title": "Китайският пазар на смартфони вече не расте. Защо ?"}
{"url": "https://www.dnes.bg/sofia/2018/01/29/koi-stolichni-kvartali-ostavat-bez-voda-utre.366426", "text": "\"Софийска вода\" временно ще прекъсне водоснабдяването в някои части на столицата утре, 30 януари, съобщиха от дружеството.Във връзка с подмяна на сградно водопроводно отклонение на ул. „Деян Белишки“, жк. „Гоце Делчев“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Деян Белишки“ - от бул. „Тодор Каблешков“ до ул. „Силиврия“, ул. „Силиврия“ - от ул. „Деян Белишки“ до ул. „Славовица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Деян Белишки“№40-42.Във връзка с изграждане на сградно водопроводно отклонение на ул. „Овче поле“, Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Овче поле“ от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овче поле“ и бул. „Тодор Александров“.Във връзка с монтаж на спирателен кран на ул. „Нарцис“, с. Лозен, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Съединение“, ул. „Кирил и Методий“, ул. „Ралица“, ул. „Ален мак“, ул. „Мусала“, ул. „Мургаш“, ул. „Нарцис“, ул. „Хризантема“, ул. „Латинка“, ул. „Незабравка“. При продължителност на строително-ремонтните дейности над 12 часа \"Софийска вода” ще осигури водоноска на адрес: ул. „Янко Панайотов“ - ъгъла с ул. „Искра“.Заради изпълнение на инвестиционен проект за реконструкция на уличен водопровод на ул. \"Борова гора“ с. Кокаляне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. \"Борова гора\", ул. \"Батийница\", ул. \"Люляк\" - от ул. \"Падинето\" до ул. \"Батийница\", ул. \"Явор\", ул. \"Латинка\", ул. \"Теменуга\" - от ул. \"Батийница\" до ул. \"Борова гора\", ул. \"Калина\" № 15. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. „Димитър Гущанов“ ъгъла с ул. \"Железопътна\". След възстановяване на водоснабдяването е възможно временно повишаване  мътността на водата.Във връзка с изпълнение на инвестиционен проект за реконструкция на уличен водопровод и изграждане на битова канализация на ул. „Стара планина“, с. Войнеговци, се налага спиране на водоподаването от 9:00 до 21:00 часа на клиентите на „Софийска вода”, живеещи на ул. “Стара планина“ - от ул. \"Вършец\" до последната спирка на \"Масов градски транспорт“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стара планина“. След възстановяване на водоснабдяването е възможно временно повишаване  мътността на водата.Във връзка с реконструкция на уличен водопровод на ул. \"Княз Борис I“ , гр. Банкя, се налага спиране на водоподаването от 09:30 до 20:00 часа на клиентите на \"Софийска вода\", живеещи в района на: ул. „Патриарх Евтимий“ - от ул. „Трапезица“ до ул. „Княз Борис I“, ул. „Княз Борис I“ - от ул. „Антим I“ до ул. „Трапезица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Трапезица“ ъгъла с ул. \"Патриарх Евтимий“.", "date": "2018.01.29", "title": "Кои столични квартали остават без вода утре"}
{"url": "https://www.dnes.bg/notifikacii/2018/01/29/navalni-osvoboden-izleze-ot-aresta-bez-obvinenie.366417", "text": "Руският опозиционен водач Алексей Навални бе освободен от ареста, съобщи Ройтерс.\r\nТой бе арестуван след като на митинг в Москва отправи призив за бойкот на президентските избори през март, които според него ще бъдат фалшифицирани, припомня БТА.\nАдвокатката му Олга Михайлова каза че довереникът й е освободен без да му бъдат предявени обвинения, но ще трябва да се изправи пред съда на по-късна дата. \r\nАко бъде обвинен в нарушение на законите за митингите и демонстрациите, Навални може да бъде осъден на до 30 дни затвор.", "date": "2018.01.29", "title": "Навални освободен! Излезе от ареста без обвинение"}
{"url": "https://www.dnes.bg/politika/2018/01/29/simeonov-gneven-svej-chovek-na-71-g-shef-na-eso.366420", "text": "Вицепремиерът Валери Симеонов се ядоса на кадровата политика в сектора \"енергетиката\", защото там нямало хора от Обединени патриоти.\n\n\"Недоволен съм от липсата ни на кадри в енергетиката, защото според споразумението с ГЕРБ, трябваше да има еднакъв брой кадри, защото отговорността е обща. Така или иначе за изминалите 9 месеца това участие го няма, то приключва  на ниво заместник-министър\", скочи той пред БНТ. Симеонов обаче призна, че би си спестил коментарите по темата, ако не бил научил в края на миналата седмица за едно според него скандално назначение.\r\n\"Променя се управлението на ЕСО ,в което ще се усвояват крупни суми пари. Това предизвика моята реакция.  Изведнъж се сменя целият брой на директорите, бе всякакво съгласуване с коалицията. Там се поставят лица, които са меко казано компрометирани. Такъв пример е Антон Славов, който е уволнен през 2010 г. за несправяне с работата. Сега в момента той е свеж човек на 71 години. Най-вероятно ще стане ръководител на управителния съвет\", обясни Симеонов.\"В новия управителен съвет има едни такива кадри, които няма как да премълчим. В енергетиката почти нямаме кадри, а накрая ще носим отговорността заедно. Така както заедно ще сме отговорни за една меко казано криминална сделка за 2,4 млн. варовик за \"ТЕЦ- Марица изток 2\", каза още той.", "date": "2018.01.29", "title": "Симеонов гневен: Свеж човек на 71 г. – шеф на ЕСО!"}
{"url": "https://www.dnes.bg/sofia/2018/01/29/krade-naglo-i-se-krie-snimat-go-a-toi-plashtam-triite-videoto.366402", "text": "Мъж задигна огледало на кола, камера го засне, а той предложи пари, за да се махне видеото от Facebook. \r\nКуриозната случка се e разиграла на 25 януари пред мола на бул. \"Стамболийски\" в София и бе описана в мрежата от Александър Данчев. Той публикува видеото, което е от охранителна камера. Наглата кражба става по светло - в 15:43 часа, пише \"\". \r\nНа клипа се вижда лицето на мъж, около 30-те, брадясал и нахлузил бейзболна шапка. Той се доближава до паркиран джип BMW, вади нож и за 7 секунди срязва страничното огледало. \r\nНа следващия ден клипът е качен във Facebook. \r\n\"По стара българска традиция от мен трудно може някой да се скрие и без МВР да участва. След 4 ч търсене лицето е намерено, по-късно то се е обадило на общи познати да предложи пари срещу махането на клипа\", пише Данчев, но не маха видеото.", "date": "2018.01.29", "title": "Краде нагло и се крие. Снимат го, а той: Плащам, трийте видеото!"}
{"url": "https://www.dnes.bg/politika/2018/01/29/staroto-se-uvolniava-zaicite-revat-i-eto-idva-karakachanova-kazarma.366403", "text": "10 години след като в задължителната дотогава казарма влезе последният набор младежи и след това армията стана напълно професионална, днес идеята да се служи отново е в разцвет. Тя бе записана в програмата за управление на правителството по линия на партньорите патриоти и няма и 10 месеца по-късно вече е на финалната права и планът за осъществяването ѝ.\r\nАко, както твърди вицепремиерът Красимир Каракачанов, тя има подкрепата на премиера Бойко Борисов, то през 2019 г. вероятно отново ще имаме наборни войници. Засега доброволци, тъй като пълна военна повинност още не се обсъжда.\r\nДва батальона, или около 1000 доброволни наборници, планират да съберат военните, ако бъде върната казармата. Това показвали предварителните разчети на Министерството на отбраната.\n\n\n\nЗасега не е правена сметка по колко време ще се служи, но плановете са новите войници да сложат кубинките за 6 или за 9 месеца. През това време наборниците ще трябва да получават заплати като на кадрови войници, което означава основното им възнаграждение да е минимум 608 лв. Толкова според шефа на отбраната ген. Андрей Боцев е началната заплата на професионален войник.\r\nДвата доброволчески батальона ще са в Плевен и Сливен, предвиждат плановете на военните. Наборниците щели да бъдат ползвани както при овладяване на кризи като пожари, наводнения и пр., така и за попълване на доброволния резерв. До 2020 г. резервистите трябва да бъдат поне 3000 души, а в момента има записани само 600, показват разчетите на военните, цитирани от \"\".\r\nДва варианта са разработили в Министерството на отбраната пък за въвеждането на задължително военно обучение за гимназистите. Плановете са им вместо уроците да са само в девети и десети клас, на военно обучение да подлежат и 11-класниците. \r\nОсвен това часовете трябва да се увеличат значително от досегашните 5 часа като в някои от разчетите се говори и за 80 учебни часа на година. Планира се още въвеждането не само на теория, а и на практическо начално военно обучение като строева подготовка, физическа подготовка и обучение за работа с оръжие\r\nЗа последното обаче имало правни пречки, тъй като според международните конвенции деца под 18-годишна възраст не могат да минават обучение за работа с оръжие.\r\nЗа учениците, които са навършили 18 години обаче, ще има и стрелкови занятия през лятната ваканция.", "date": "2018.01.29", "title": "Старото се уволнява, зайците реват... И ето идва... Каракачанова казарма"}
{"url": "https://www.dnes.bg/usa/2018/01/29/rusiia-stresira-sasht-torpedo-moje-da-zalichi-cial-grad.366404", "text": "Русия разработва подводен ядрен дрон, който може да бъде използван за удар по крайбрежни градове, алармира изтекъл в медиите доклад на Пентагона, озаглавен \"Обзор на ядрената политика 2018\".\r\nВ него се посочва, че Москва работи над \"нов вид междуконтинентално ядрено торпедо\" в рамките на усилията за модернизиране на своята ядрена триада, писа \"Таймс\".\n\nДокладът е първо потвърждение в САЩ за наличието на подобно разрушително средство за атака. Подозренията за наличието на подобно торпедо станаха известни през 2015 г., когато източници от US министерството на образованието заявиха, че Пентагонът дал кодовото име Kanyon на \"транспортно средство за подводна атака с ядрена бойна глава\", разработвано в Русия.\r\nСкоро проектът получи известност след случайното му показване, както твърдят властите в Русия, по телевизията в репортаж с участието на президента Владимир Путин.\r\n\"Действително някои секретни данни попаднаха в обектива на камерата и след това бяха премахнати\", призна тогава говорителят на Кремъл Дмитрий Песков на фона на спекулации, че Русия се опитва да сплаши или дезинформира военните на САЩ.\r\nВ изтеклия доклад експертите предполагат, че системата, наричана в Русия \"Статус-6\", се управлява от изкуствен интелект за нанасяне на удар по мишени в САЩ. Прототипът на торпедото за първи път е бил замислен през 60-те г. на XX в. от ядрения физик Андрей Сахаров, който впоследствие става един от най-известните дисиденти на СССР.\r\nРуски медии коментират, че разработката е начин да се заобиколи американската противоракетна отбрана при наличието на опасения в Кремъл, че Пентагонът се опитва да обгради Русия с глобална ПРО-система.\r\n ", "date": "2018.01.29", "title": "Русия стресира САЩ! Торпедо може да заличи цял град!"}
{"url": "https://www.dnes.bg/stranata/2018/01/29/ianuarska-prolet-dnes-14-c-vyv-vtornik-16-c.366405", "text": "Днес времето ще е слънчево, ще се затопли и минималните температури ще бъдат между минус 5 и 0 градуса, а максималните - между 9 и 14 градуса. Ще духа умерен северозападен вятър.\r\n \r\nАтмосферното налягане ще е значително по-високо от средното за януари и слабо ще се понижи, съобщиха иноптиците от БАН.\r\n \r\nВ планините ще е предимно слънчево. Ще духа силен северозападен вятър. Максималната температура на височина 1200 м ще бъде около 6 градуса, на 2000 м - около 0 градуса.\r\n \r\nИ над Черноморието ще бъде предимно слънчево. Ще духа умерен северозападен вятър. Максималните температури на въздуха ще са от 11 до 13 градуса. Температурата на морската вода ще е 6 градуса, а вълнението на морето ще бъде 1-2 бала.\r\n \r\nИ във вторник, 30 януари, ще е предимно слънчево, ще духа умерен северозападен вятър. Минималните температури ще са между 0 и 5 градуса, а максималните - между 11 и 16 градуса.\r\n \r\nВ последния януарски ден - сряда, вятърът ще отслабне, ще има временни увеличения на облачността, а температурите ще са с 2-3 градуса по-ниски.\r\nВ четвъртък видимостта над страната за малко ще бъде намалена, но няма да има трайни мъгли.\r\nВ петък обаче ще се заоблачи и от запад на изток ще започне да вали дъжд. В нощта срещу събота със силни северозападни ветрове ще нахлува студен въздух.\r\nДъждът ще започне да преминава в сняг първо в северните райони на страната, а в събота - и в южните. В събота ще е ветровито, а снеговалежите ще започнат да спират.\r\nСпоред предварителните прогнози на синоптиците сравнително студено ще е времето до 10-12 февруари, след което се очаква затопляне. \r\nПрез този период освен на 2 и 3 февруари снеговалежи са възможни и около 7 и 9 февруари.", "date": "2018.01.29", "title": "Януарска пролет: Днес 14°C, във вторник 16°C..."}
{"url": "https://www.dnes.bg/index/2018/01/29/receptata-dnes-limonov-sladkish.366216", "text": "1 чаша масло2 чаши брашно½ чаша пресята пудра захар2 чаши бяла кристална захар4 яйца1 лимон6 супени лъжици лимонов сок, прясно изцеден½ чаена лъжичка бакпулвер1 и ½ чаши смлени орехи1 супена лъжица брашно  В голяма купа смесете разтопеното масло, двете чаши брашно и пудрата захар. Разбийте ги с миксер, докато стане пухкава смес. Излейте сместа в намазнена тава за печене. Печете около 15 минути в загрята на 160 градуса фурна. В отделна купа разбийте яйцата с кристалната захар. Настържете кората на лимона и я добавете към сместа заедно с лимоновия сок. Поръсете една супена лъжица брашно към сместа, заедно с бакпулвера. Разбийте отново. Към сместа добавете смлените орехи и разбъркайте с дървена лъжица. Залейте предварително запечената кора тесто с получената смес. Върнете я във фурната за още 35 минути. След като е готово, оставете да се охлади напълно преди да разрежете на правоъгълници.", "date": "2018.01.29", "title": "Рецептата Dnes: Лимонов сладкиш"}
{"url": "https://www.dnes.bg/obshtestvo/2018/01/29/razpada-li-se-bylgarskoto-semeistvo-kato-instituciia.366406", "text": "Българското семейство като институция се разпада, това каза психиатърът д-р Цветеслава Гълъбова в коментар на агресията на деца спрямо клошар във Варна, която е довела до неговата смърт.\r\n \r\n\"Причините за агресията са много. И наистина те се коренят и в обществото, и в отделния човек, и в семейството, в което той е израсъл\", коментира тя случая, при който деца пребиха до смърт клошар, трето момче снима, а четвърто гледа. \"За пореден път си помислих колко е болно нашето общество и колко много работа - лична и обществена, имаме да свършим, за да не се случват такива неща, или поне да се случват много рядко\", заяви тя пред \"Дарик\".\n\n\n\n\n\nТя акцентира, че по същото време излезе наяве и скандала в дом \"Хризантема\" в Габрово. \"И там отново имаше снимащи. Мен повече ме потресе снимането. Да седиш и да снимаш как се агресира върху някой. Естествената човешка реакция е да се помогне, да се прекрати тази сцена. А тук някакви хора седят и снимат, и едното от тях е дете\", обясни д-р Гълъбова.\r\n \r\n\"При момчетата снимането е с цел да се похвалят. Тези деца са толкова неуки, и не говоря за образование, толкова не са научени от родителите си какво е редно и какво не е, че смятат, че вършат нещо, с което можеш да се похвалиш. Т.е. да нанесеш побой в техните глави е нещо за хвалба\", изтъкна още тя.\r\n \r\n\"Гледах и родителите - те са толкова безкритични. Корените на детската агресия трябва да се търсят при родителите, да се търсят в семейството\", категорична е д-р Гълъбова.\r\n\"В българското семейство се случва нещо страшно. Българското семейство като институция отдавна не е патриархалното семейство от нашето Възраждане. То, според мен, не се разпада, то се е разпаднало. Казвам това и по отношение на семействата, които още са заедно и ужким са цели. И там има много проблеми.\r\n \r\nВ българското семейство не се говори, децата са обект на задоволяване на всевъзможни материални интереси, марковите стоки трябва да ги имаме, всичко да ни е марково. А не се сяда с тези деца да се поговори какво ги интересува, какво се случва в училище, кои са ти приятели, с кои учител не се разбираш\", посочи още д-р Гълъбова.", "date": "2018.01.29", "title": "Разпада ли се българското семейство като институция?"}
{"url": "https://www.dnes.bg/zvezdi/2018/01/29/arabski-milioner-topli-charshafite-na-emiliia.366421", "text": "Близо година след като се раздели с бащата на двете си деца - Коко Динев, Емилия проговори за новата си любов. Тя има нов мъж до себе си, с когото вече направиха и романтичен воаяж извън България.\r\nФолкпевицата вече дели легло с бизнесмена с арабски корени Жорж Башур, като двамата се събрали преди няколко месеца.\r\n\"Държа да отбележа, че по време на раздялата ни с Коко нямаше трети човек – нито от негова, нито от моя страна. Нас ни разделиха битовизмите, отношението по-скоро. Човекът, който бе до мен, не се държа така, сякаш аз съм първата, най-важната. А аз него го поставях на първо място\", заяви тя пред Нова тв, цитирана от .\r\nЕмилия е категорична, че е мечтаела за „приказната“ любов, на която се радва в момента.\r\n„Жорж е моята сродна душа. По скалата от 1 до 10 го обичам 16“, допълни влюбената Емилия.\r\nЕмилия и Коко Динев финализираха връзката си едва девет месеца след като посрещнаха втората си обща рожба – дъщеричката им Мира. Те имат и син - Иван.", "date": "2018.01.29", "title": "Арабски милионер топли чаршафите на Емилия"}
{"url": "https://www.dnes.bg/notifikacii/2018/01/29/bg-bedniashka-koliba-euforichen-evroprivyrjenik-koe-e-viarnoto.366409", "text": "\"С всички сили България се старае да промени имиджа си на постсоциалистическа бедняшка колиба, проядена от корупция. Очакванията към страната са особено високи\", се казва в репортаж на Дойчландфунк, цитиран от \"\".\r\nБългарската авиокомпания е подготвила многобройни четива за пътуващите към София - дебели списания, които съдържат разнообразни истории и политически интервюта. Навярно, защото с право предполага, че в тези дни към страната пътуват мнозина, които знаят твърде малко за България, но са любопитни да узнаят повече. И тези хора следва да бъдат спечелени като приятели. Или поне отчасти да променят мнението си.\r\nПостсоциалистическа бедняшка колиба, проядена от корупция, но пък и еуфоричен привърженик на ЕС? Кое е вярното? С всички сили България се опитва да убеди гостите и инвеститорите в наличието на качества, които навярно са недотам познати в чужбина.\r\n\"Българите се смятат за много гостоприемни хора, България е отворена към света, а Германия е на особена почит тук. Страната отбелязва голям прираст в сферата на туризма. През миналата години в България са пристигнали 850 000 германски туристи, които постоянно преоткриват България\", четем в рекламните брошури.\r\nПредседателят на Германско-българската търговска камара Митко Василев се опитва да убеди фирмите да инвестират в България или да създадат свои филиали в страната. Ниските данъци също са аргумент в полза на България. Но как стоят нещата с корупцията?\r\n\r\n\"Да, вярно е, че тя пречи, включително и на германските инвеститори, но те все пак не я споменават на първо място\", казва Василев.\r\n\"Ние отпускаме на страните-членки много пари от ЕС и е редно да се интересуваме къде отиват тези пари\", казва евродепутатката от партията на Зелените Ска Келер. Тя е недоволна от факта, че по тази тема се говори твърде малко. В същото време не е съгласна въпросът за влизането на България в Шенген да се обвързва с темата за корупцията.\r\n\"Съществуват много ясни правила за това, кога една страна може да влезе в Шенгенското пространство. И всяка страна принципно би следвало да може да се присъедини към Шенген. Затова смятам, че двете теми трябва да се разглеждат поотделно\", казва евродепутатката.\r\nКакто България, така и Румъния изпълняват т.нар. технически критерии за присъединяване към Шенгенското пространство. Въпреки това някои политици съзират ясна взаимовръзка между двете теми – например евродепутатът от ХДС Даниел Каспари: \"Би трябвало да може да се разчита на България, че няма да издава шенгенски визи на хора, които например просто са си платили за тях. Точно затова корупцията е ключовата дума в случая. И точно поради това можем да използваме темата \"Шенген\", за да мотивираме българското правителство да се бори срещу корупцията\", казва Каспари.\r\nПравителството в София си прави реклама с аргумента, че надеждно защитава външната граница на ЕС и допринася за сигурността на Шенгенското пространство, въпреки че още не членува в него. ЕС, естествено, отчита заслугите на България, но присъединяването към Шенген в крайна сметка представлява политическо решение на страните-членки.\r\n\r\nОдобрението към Европа е голямо сред българите. Страната извлече много ползи от европейските средства, а гражданите на страната дори изпитват по-голямо доверие към европейските институции, отколкото към своите собствени. Но и очакванията, свързани с българските власти, са големи: \"Ако не се промени нищо по отношение на корупцията и правосъдието, България няма да има шанс за влизане в Шенген\", казва Даниел Стефанов от софийския офис на Европейския съвет за външни отношения.", "date": "2018.01.29", "title": "BG: Бедняшка колиба! Еуфоричен европривърженик! Кое е вярното?"}
{"url": "https://www.dnes.bg/sofia/2018/01/29/adska-katastrofa-v-sofiia-edna-kola-na-dve-a-shofioryt-jiv.366425", "text": "\nАдска катастрофа стана тази нощ в тунела към столичния квартал \"Люлин\". След нея автомобил остана буквално разцепен на две, а шофьорът – жив!За това разказват потребители на Facebook, станали свидетели на сблъсъка и публикували снимки от него.На кадрите се вижда как колата е буквално сцепена на две, а части от нея се търкалят по релсите на трамвая.Мъжът, публикувал снимките, пише, че щофьорът е жив.\"На пръв поглед, освен щетите по лицето, няма нищо, беше контактен, но неадекватен заради шока. Линейката го откара, ако няма вътрешни травми, ще си черпи приятелите скоро\", коментира човекът, станал свидетел на катастрофата.Така и не става ясно как точно се е стигнало до зверската катастрофа.\"Разцепил се е в стълбовете на трамвая и лампите\", обясняват свидетели. Хората предполагат, че виновна е високата скорост, с която се е движил.Под снимките се заражда и спор дали не е виновна общината.\"Пътищата са хлъзгави\", пишат някои от потребителите. Други пък допълват, че често минават през тунела на \"Люлин\" и там има дупки и неравности, заради които можеш да изгубиш контрол над колата.\"Все общината ви е виновна\", контрират трети и призовават всички да шофират разумно.", "date": "2018.01.29", "title": "Адска катастрофа в София: Една кола на две, а шофьорът – жив!"}
{"url": "https://www.dnes.bg/stranata/2018/01/29/vyzrasten-myj-zagina-pri-pojar-v-pleven.366435", "text": "Възрастен мъж загина при пожар в Плевен, съобщават от Областната дирекция на МВР.\r\nОгънят е избухнал на приземен етаж в къща в града, разположена на улица \"Ниш\". Сигнал за пожара е подаден след 19 часа в събота. \r\nНезабавно са изпратени автопатрул на Първо РПУ-Плевен и екип огнеборци. Причините за пожара са в процес на установяване. \r\nПри потушаването на огъня е открит труп на 83-годишен мъж. Тялото е откарано за аутопсия в плевенската болница. Уведомена е Районната прокуратура, образувано е досъдебно производство.\r\nОгнеборците изясняват и причините за пожар, възникнал в бившата детска градина в село Ленково в неделя. Изгоряла е 1200 кв. м покривна конструкция. \r\n ", "date": "2018.01.29", "title": "Възрастен мъж загина при пожар в Плевен"}
{"url": "https://www.dnes.bg/blizak-iztok/2018/01/29/teror-holandka-i-belgiiki-obucheni-ot-isliamska-dyrjava.366422", "text": "Три жени - една холандка и две белгийки са обучени от \"Ислямска държава\" да извършват нападения в Европа, е разкрито от белгийски член на организацията, разпитван от пленилите го американски войници в Сирия, пише Netherlands Times, цитиран от \"Фокус\".Мъжът е задържан от сирийските кюрди през август и е разпитан след това от американски войници. През октомври той разкрва част от плановете на терористите да извършват нападения в Европа.\"Ислямска държава\" тренира жени, за да станат терористи. Те ги учат как да боравят с експлозиви, след което ги подготвят за пътуване до Европа през Турция\", е съобщил терористът по време на разпитите и е назовал трите имена на жените.Той допълва, че една от белгийките предизвиквала ненавист у тях, защото се разхождала открито наоколо с оръжие. Много от терористите в \"халифата\" били възмутени, вярвайки, че само мъж може да носи оръжие.Предполага се, че около 280 холандски граждани са заминали за Сирия и Ирак, за да се присъединят към терористични организации. Не се знае колко точно от тях са жени.", "date": "2018.01.29", "title": "Терор – холандка и белгийки обучени от Ислямска държава"}
{"url": "https://www.dnes.bg/muzika/2018/01/29/bruno-mars-s-6-grami-ta-djei-zi-nito-edna-i-ne-pia.366436", "text": "\nПреди началото на раздаването на наградите \"Грами\" снощи в \"Медисън Скуеър Гардън\", в Ню Йорк, звездите минаха по червения килим, носейки бели рози, за да изразят солидарност с движенията срещу сексуалния тормоз - \"Time Up\" и \"#MeToo\".Въобще 60-тата церемония беше белязана от политически проблеми - насилието с огнестрелни оръжия, младите имигранти \"мечтатели\" и Доналд Тръмп, предаде Асошиейтед прес, цитирана от БТА.\r\nИзненадващо на церемонията се появи Хилари Клинтън, а един от водещите - Джеймс Кордън, пусна запис на подборка откъси от книгата на Майкъл Улф \"Огън и ярост\" за Белия дом на Доналд Тръмп, прочетени от известни личности, включително г-жа Клинтън. \r\nПреди текстовете прозвуча изпълнение на U2 пред Статуята на свободата. Певицата Камила Кабело поиска защита за имигрантите, влезли в Съединените щати като деца, а Джанел Моне говори за правата на жените.\r\nПрецедент имаше и при наградите - за първи път артист, роден в Хавай, получи най-престижната, която е за най-добър албум на годината. Бруно Марс е изпълнителят, който взе цели 6 отличия, включително и за албум - за \"24K Magic\". Американският ритъм енд блус изпълнител си тръгна с приз и за песен на годината, и за запис на годината, и за най-добро изпълнение на R&B...\r\nРапърът Джей-Зи не взе нито една награда в осемте категории, в които бе номиниран и реши да не пее на церемонията. Британският поп певец Ед Шийран получи две награди - за най-добър албум с поп вокал за албума \"Divide\" и за най-добро изпълнение на поп соло за \"Shape of You\"\r\nКендрик Ламар бе удостоен за най-добра рап песен, най-добро рап изпълнение и най-добро музикално видео - Humble. В категорията най-добър албум с инструментален джаз получи Били Чайлдс за \"Rebirth\", а Сесил Маклорин Салвант - за най-добър албум с вокален джаз за \"Dreams and Daggers\". \r\nПокойната актриса Кари Фишър бе удостоена посмъртно с \"Грами\" за аудиозаписа на \"Принцесата, която си водеше дневник\" - нейните мемоари, написани въз основа на дневниците й за снимането на \"Междузвездни войни\".\r\nКанадската певица Алесия Кара получи награда Грами в категорията най-добър нов артист, наричана \"откритие на годината\". 21-годишната изпълнителка, която сама пише песните си, предназначени към младите хора, за да намерят своето място, се състезаваше за най-добър нов артист с поп певицата Джулия Майкълс и рапърите Халид и Узи Верт.\r\nКара бе номинирана и в категорията за най-добра песен на годината за \"1-800-273-8255\", което е националният телефонен номер в САЩ за помощ за превенция на самоубийства.Сатиричната песен \"Путин\" на американския композитор и изпълнител Ранди Нюман, посветена на руския президент Владимир Путин, съжо бе отличена с награда Грами. \r\nПесента е замислена като ироничен химн в прослава на руския президент, който ще се яви на избори за четвърти мандат и ако ги спечели, ще остане на власт до 2024 г., отбелязва АФП. А част от текста, който изпълнява 74-годишния артист е: \"Путин може да захранва ядрен реактор с лявото полукълбо на мозъка си. Когато си свали ризата, подлудява жените\".\r\nРанди Нюман е получавал шест пъти \"Грами\" и два пъти \"Оскар\". Автор е на песента \"Обичам Лос Анджелис\" (\"I Love L.A.\") и на една от песните във филма \"Toy Sory\", но също и на сатирични. \r\nЛегендарният канадски певец и поет Ленард Коен не получи приживе нито веднъж \"Грами\", но снощи бе удостоен посмъртно в категорията за най-добро рок изпълнение за песента \"You Want it Darker\", в която пее, че е готов да умре. Албумът със същото заглавие бе издаден три седмици преди смъртта на 82-годишния певец, който си отиде през 2016 г.", "date": "2018.01.29", "title": "Бруно Марс с 6 \"Грами\"-та, Джей-Зи - нито една и не пя"}
{"url": "https://www.dnes.bg/sport/2018/01/29/grisho-veche-ne-e-v-top-3-na-svetovniia-tenis.366427", "text": "Най-добрият български тенисист Григор Димитров официално отстъпи с една позиция и от днес е №4 в света.\r\nГришо беше изместен от третото място в ранглистата от финалиста в Откритото първенство на Австрали Марин Чилич. Българинът има 4630 точки, докато хърватинът натрупа 4960 и записа рекордно класиране.\r\nГригор Димитров може да загуби още 250 точки от актива си, след като обяви, че е възможно и да пропусне турнира Sofia Open. Миналогодишният шампион разкри на пресконференция, че има контузия в рамото, с която е изиграл 3 мача на Australian Open.\r\nНа върха в световната ранглиста продължава да е Рафаел Надал с 9760 точки. Роджър Федерер, който защити титлата си в Мелбърн, обаче диша във врата му и вече е само на 155 точки от първото място.\r\nКрачка назад направи и Александър Зверев, който се смъкна на пета позиция с актив от 4610 точки. Същото се случи и с Доминик Тийм, който вече е шести с 4610 точки.\r\nОт останалите българи Димитър Кузманов регистрира скок от 20 места до №366 със 118 точки, Александър Лазов загуби 72 позиции до №472 сас 75 точки, а Александър Лазаров е №751 (+3) с 25 точки.", "date": "2018.01.29", "title": "Гришо вече не е в Топ 3 на световния тенис"}
{"url": "https://www.dnes.bg/muzika/2018/01/29/maksim-eshkenazi-na-rodna-scena-garantiram-za-koncerta.366440", "text": "\r\n                        \r\n                        \r\n                        \r\n                    На 31 януари ще станем свидетели на среща на таланти от двата края на света. Максим Ешкенази ще дирижира концерт с участието на новата цигулкова звезда Алекси Кени. Младият американски музикант ще гостува за първи път на родната сцена, и то под диригентската палка на признатия в цял свят български маестро.\n\r\n\"Не сме се срещали и не се познаваме, ще се запознаем на първата репетиция. В света на класическата музика имаме приятелство със солисти, които с времето се развиват, а има хора, с които никога не сме се виждали и излизаме на концерт. Там си личи великият професионализъм\", сподели Максим Ешкенази в \"България сутрин\".\r\nСветовноизвестният диригент добави, че българската публика ще има шанса да види какво ще може да ни представи Алекси Кени в началото на своята кариера.\r\n\"Със Софийската филхармония правим проект, в който изцяло за 3 март се представя българската музика, гарантирам за този концерт\", подчерта Максим Ешкенази в студиото на .\r\n\"Много съм горд, че Форитисмо Фамилия в някои аспекти се разви страхотно. След 1989 г. спряхме да правим някои неща и сега се възродиха. Успяхме да променим траекторията на класическата музика за младите хора\", каза още диригентът.\r\n ", "date": "2018.01.29", "title": "Максим Ешкенази на родна сцена: Гарантирам за концерта!"}
{"url": "https://www.dnes.bg/obshtestvo/2018/01/29/sagata-bansko-ima-li-ugodno-reshenie.366418", "text": "\"Няма протест в защита на Пирин. Тези хора, които ги виждаме, болшинството са партийни членове и не съм ги виждал на Пирин. Има увеличение на хабитата на всички животни, няма да има сечене на вековните мури...\", каза финансистът Владимир Каролев в \"България сутрин\".\n\n\nИзказването му идва в контекста на продължаващите протести в защита на Национален парк \"Пирин\". Исканията на недоволните остават непроменени - отмяна на решението на правителството за застрояване на парка, оставка на екоминистъра Нено Димов и отговор на въпроса кой е реалният собственик на ски зоната в Банско.\r\nСпоред Владимир Каролев международни организации плащат на български \"зелени\" организации, за да няма ски туризъм в България, а да има такъв в други държави.\r\n\"Каролев политизира напълно протестите, а на улиците излизат хора, които виждат опасност за планината. Непрекъсното представят нещата, че това са интересчии, които протестират за Пирин. Пробемът на Банско вече е нерешим - има 20 хил. легла и още 4 лифта не могат да осигурят това качване на скиори\", посочи от своя страна журналистът Иван Бакалов пред .Той се позова се на данни, че в австрийските и швейцарските курорти има много по-малка леглова база в сравнение с тази в Банско. Журналистът бе категоричен, че планината не може да понесе постоянното увеличение на легловата база.Владимир Каролев нарече тезата му абсурдна и отбеляза, че по тази логика на Витоша не трябва да има нищо, защото в София има толкова много хотели.\"Това са бакалски сметки и всеки, който се е занимавал с урбанизация, може да прочете как се прави планирането на ски зоните. Няма никаква промяна в концесионната зона. Единствено се позволява зоната да се уплътнява с нов кабинков лифт. В момента процесът е предимно политически\", настоя Каролев.\"Не съм от \"Зелените\", нито от някаква организация. В България има много планини, които не са природни паркове и може да се развива ски туризъм. Защо трябва да е в Банско?\", отговори Иван Бакалов.Той подчерта, че управлението раздава природа и по думите му това е лобизъм. Грешно се представя ски туризмът като синоним на туризъм, отчете журналистът.", "date": "2018.01.29", "title": "Сагата Банско: Има ли угодно решение?"}
{"url": "https://www.dnes.bg/obrazovanie/2018/01/29/roditeli-protiv-kriteriite-za-priem-v-pyrvi-klas.366419", "text": "\r\n                        \r\n                        \r\n                        \r\n                    \r\n\"Основното ми възражение срещу новите правила е предложеното определяне на нови, за пореден път, прилежащи райони към училищата. Според тях се въвежда допълнителен ограничаващ принцип на кандидатстване - едно дете ще може да ползва предимство при кандидатстване само в едно училище, в чийто прилежащ район попада неговият адрес\", каза пред камерата на  Мария Димитрова, майка на бъдещ първокласник.\r\nТя подчерта още, че при тези промени територията на прилежащите райони на отделните училища е много различна. Според Димитрова това води до възможност само за едно училище, в което да бъде записано детето.\r\nДруги родители пък обявиха новата мярка, която въвежда Столичната община, за дискриминационна. По думите им с нея отпадат много други важни критерии и вече многодетните семейства не са с предимство.\r\n\"Трима възрастни ще трябва да ходят на три различни места на първия учебен ден и си представете въртележката сутрин и следобед, когато се прибират децата от различните училища\", подчерта майка на три деца в ефира на \"България сутрин\".\r\nДруги родители на няколко деца пък се възмущават от това, че всяка година правилата за прием в първи клас се променят и по този начин няма сигурност за това дали техните деца ще могат да посещават едно и също училище.\r\nМайките на бъдещите първокласници се обявиха за преразглеждане на определянето на прилежащите райони, които да включват поне две училища. Според тях прилежащите и административните райони трябва да са едни и същи.\r\nМария Димитрова настоя още Столичната община да изготви съвместно с граждани и родителски организации едни правила за прием в първи клас, които да са достатъчно справедливи, ясни и да работят дългосрочно, за да се спре промяната на критериите всяка година.", "date": "2018.01.29", "title": "Родители против критериите за прием в първи клас"}
{"url": "https://www.dnes.bg/temida/2018/01/29/maibah-ferari-ta-kyshti-prokuraturata-rovi-365-baroveca.366433", "text": "50 автомобила \"Майбах\", 193 \"Бентли\"-та, 31  \"Ламборджини\"- та, 68 \"РолсРойс\"- са и 93 \"Ферари\"- та се движат по българските пътища.Какъв е произходът на парите, с който са купени скъпите возила обаче ще проверява прокуратурата.Освен това ще се търси и начинът, по който са купени луксозни имоти в страната на стойност над половин милион лева.Проверката е разпоредена лично от главния прокурор Сотир Цацаров, допълват от държавното обвинение.През 2015 г. и 2016 г. 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева.До главния прокурор Сотир Цацаров е постъпила информация от НАП за 365 физически лица, станали горди собственици през 2015 г. и 2016 г. На лукс имоти с цена над половин милион лева.От полицията пък са му правили справки, че скъпи коли като \"РолсРойс\", \"Ферари\", \"Ламборджини\", \"Майбах\" и \"Бентли\", се шофират от хора, срещу които има заявителски материали в МВР за евентуални престъпления от общ характер, включително за извършени данъчни престъпления и измами.Заради колите, които далеч не са по джоба на всеки, шефът на НАП ще възложи данъчни проверки по предоставените от МВР данни.От ревизиите трябва да стане ясно най-малко датата на купуването и стойността на колата, като се изискат договор за покупка, фактура или митническа декларация. Освен това собственикът на возилото трябва да докаже откъде има пари, за да го плати.Указано е да се извърши анализ на получените доходи, с цел установяване наличието на средства за придобиването на автомобилите. При деклариране, че колата е купена с пари, взети на заем, ще се изследва произхода им, съответно декларирани ли са те по реда си.Ще се анализира и доколко посочената цена на придобиване на колата съответства на действителните пазарни цени към момента на сделката.Собствениците на имоти над 500 000 лв. също попадат под ударите на проверката на прокуратурата. От НАП ще ровят данъчните им декларации.Ще се събират данни за продавачите на имотите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки.След приключване на проверките по двете направления, ще бъде предоставена допълнителна информация за последващите действия от прокуратурата.", "date": "2018.01.29", "title": " Майбах, Ферари-та, къщи... Прокуратурата рови 365  баровеца"}
{"url": "https://www.dnes.bg/temida/2018/01/29/nadziratelite-ne-iskat-zaplata-na-chistachka-protestirat.366439", "text": "\nВ 7:30 часа тази сутрин пред Софийския районен съд започна поредният протест на съдебната охрана и надзирателите в затворите.\n\nПричината и този път е недоволството им от ниските заплати и липсата на прогрес в преговорите с Министерството на правосъдието.Служителите на ГД \"Охрана\" и ГД \"Изпълнение на наказанията\" смятат, че са дискриминирани и не получили увеличенията, които се получиха в сектор \"Сигурност\".Става дума за 100-те милиона лева, които прекратиха в зародиш МВР протестите в началото на европредседателството.Надзирателите пък получиха едва 5% върху заплатите си, което по техни сметки означава, че получават възнаграждението на една чистачка в съда.5-те процента отгоре били 28-30 лв. повече, пресметнаха служителите на съдебна охрана. Те настояват за 20% увеличение на заплатите и за откриване на повече работни места в системата. Надзирателите настояват и за по-добри условия на труд. Протестни демонстрации има и във Варна, Бургас, Пловдив, Ловеч, Сливен и други 6 града.", "date": "2018.01.29", "title": "Надзирателите не искат заплата на чистачка, протестират!"}
{"url": "https://www.dnes.bg/world/2018/01/29/eksploziia-v-zavod-za-oryjie-v-cherna-gora-dvama-raneni.366447", "text": "Двама  пациенти с тежки изгаряния са били изпратени в болницата в Биело поле,  но според непотвърдени информации те трябва да бъдат транспортирани с  хеликоптер в клиничния център в Подгорица.Все още няма информация за  причините за експлозията.Това не е първият инцидент в  завода за оръжие \"Тара\". Една работничка загина, а седем бяха ранени  при експлозията, която избухна през юли 2015 г. в същия завод. (БТА) ", "date": "2018.01.29", "title": "Експлозия в завод за оръжие в Черна гора, двама ранени"}
{"url": "https://www.dnes.bg/sofia/2018/01/29/zelen-bilet-den-pyrvi-20-000-prodadeni-100-000-otpechatani.366434", "text": "В първия ден на \"зеления билет\" срещу мръсния въздух в София са продадени около 18 000 - 20 000 билетчета от 100 000 отпечатани. Това съобщи зам.-кметът на столицата по транспорта Евгени Крусев. Той отрече информациите, че новите билети са свършили още до обяд.Вчера софиянци можеха да сефтосат нововъведението на Столичната община. За първи път те имаха възможност да пътуват със \"зелен билет\" от 1 лев в целия градски транспорт. Мярката бе приложена заради информация за замърсен въздух и с призив столичани да слязат от колите и да се отопляват на ток.\n\n\nОказа се обаче, че не всички успяха да се възползват. Репортаж показа шофьор, на който \"зелените билети\" са свършили и продава от традиционните. Пътници също споделиха, че са им казали, че \"зелени билети\" няма.От Общината обаче отричат.\"Възможно е на отделни шофьори в градския транспорт те да са свършвали, но са били зареждани в хода на деня, каза Крусев пред bTV.Той обясни, че все още няма данни колко хора са предпочели да оставят колите си, за да се възползват от евтиния градски транспорт вчера. За миналата седмица, след първия призив на Столичната община да оставим колите вкъщи, са регистрирани 4000 – 5000 повече продадени билети.Крусев прогнозира, че и за вчера ще бъде регистрирано увеличение на пътниците в градския транспорт.Зам.-кметът разясни, че решението за въвеждане на \"зелен билет\" е прави на базата на прогнози от сензорите на екоминистерството и БАН.\"Когато се съпоставят тези две прогнози, се взема съответното решение за активиране на отделните мерки за въздуха\", каза зам.-кметът.Той припомни и други мерки срещу мръсния въздух, които могат да бъдат активирани при определено количество прахови частици във въздуха. Сред тях са ограничаване навлизането на превозни средства в централната градска част, буферни паркинги в периферията на столицата до основни пътни артерии и до метростанциите.", "date": "2018.01.29", "title": "\"Зелен билет\", ден първи: 20 000 продадени, 100 000 отпечатани"}
{"url": "https://www.dnes.bg/obrazovanie/2018/01/29/pravo-samo-redovno-dali-pyk-ne-e-diskriminaciia.366464", "text": "Комисията за защита от дискриминация се самосезира заради наредба на служебното правителството на Огнян Герджиков, според която от следващата учебна година кандидат-студентите за специалност \"Право\" ще бъдат приемани само в редовна форма на обучение.\nПромените са записани в новите единни държавни изисквания за придобиване на висше юридическо образование. За това от години настояваше и самият Герджиков, който е един от най-изявените преподаватели на бъдещите юристи. Според Орлин Колев от Комисията за защита от дискриминация обаче това постановление на служебния кабинет силно стеснява използването на установените от Закона за висшето образование форми на обучение – редовна, задочна, вечерна и дистанционна, като по този начин цели групи в обществото могат да се поставят в неравноправно положение.За сравнение все още действащата наредба освен редовна предвижда и задочна форма на обучение, съобщиха от пресцентъра на Комисията.Колев подчертава още, че установената редовна форма на обучение като единствено възможна на практика представлява ограничително условие за кандидат студентите, които искат да се обучават в специалност \"Право\".Отнемала се възможността на тези, които работят и на студентите, които учат вече в друга специалност.\"По този начин могат да бъдат различно третирани широки групи от лица по признаците лично положение, имуществено състояние, възраст и увреждане, като е възможно да бъдат засегнати и лица, носители на други защитени от закона признаци\", мотивира се още Колев.В крайна сметка и останалите от КЗД са решили да се самосезират и да проверят детайлно случая.", "date": "2018.01.29", "title": "\"Право\" само редовно? Дали пък не е дискриминация"}
{"url": "https://www.dnes.bg/index/2018/01/29/toplo-krasivo-evtino-preporychvat-bylgariia-na-rusnaci.366461", "text": "На всеки руснак му е по силите евтино да си почине в Индия, Армения, Грузия, България, Унгария, Виетнам, Тайланд или Кипър. Достатъчно е просто да се обърне към туристическа агенция, която ще избере направление и курорт в рамките на зададения бюджет на клиента, пише интернет порталът \"Делови новини на Уфа\", цитиран от \"Фокус\".\r\nБългария е знаменита страна-курорт, славеща се с топло и чисто море, идеално за почивка с малки деца.Красотата на българските градове може да си съперничи с италианските курорти, но стойността на почивката в тях е значително по-достъпна, се съобщава още в материала.\r\nИнтересната кухня, самобитната култура и изумителното черноморско крайбрежие са три от причините да се избере лятна почивка в България през 2018 г.Избирането на страната като направление ще позволи душата и тялото да отдъхнат, заредени с положителни емоции и незабравими впечатления.\r\n ", "date": "2018.01.29", "title": "Топло, красиво, евтино... препоръчват България на руснаци"}
{"url": "https://www.dnes.bg/stranata/2018/01/29/besni-strashni-pensii-vmesto-chashka-smiah-nosiia-luda-tyrgoviia.366469", "text": "Пенсионерите от селата около община Камено удариха в земята много мераклии да развиват търговия. Бабите и дядовците от района тихомълком намерили ново предназначение на пенсионерските си клубове – вместо за приказки, за бизнес с хранителни стоки.Възрастните хора запретнали ръкави и превърнали помещенията, които се издържат от общината, в магазини. В тях те продавали сирене, колбаси, хляб, риба и други, за да се избавят от недоимъка и мизерията на оскъдните си пенсии.Пионери в пенсионерския бизнес станали бабите и дядовците от село Константиново. Те бързо преоборудвали пенсионерския клуб с рафтове и стелажи и започнали да продават колбаси, сирене, хляб, дори и риба, разказва \"Монитор\".Направили си дежурства и се сменяли зад щандовете. Е, не се сетили да си направят фирма, но пък бизнеса им се прочул и в съседните села. Връстниците им там последвали примера им и набързо преоборудвали пенсионерските си клубове в магазини.Бизнесът изглежда се развивал чудесно докато общинската администрация в Камено не разбрала за тайната търговия и не започнали веднага проверки. А когато прегледали документите и фактурите, се хванали за главата.\"Нещо страшно е просто. На един от клубовете например, бяхме отпуснали миналата година 300 леваq за да си купят народни носии, а те си купили с парите кантар. В друг пенсионерски клуб са заредили толкова стока, че няма никакво място да се събират хора от третата възраст\", обясняват чиновниците.Те сериозно се притеснили и когато установили, че един от клубовете бил достигнал почти до прага от 50 000 лева оборот и се оказал на прага за задължителната регистрация по ДДС.Така се стигнало до бърза заповед за закриване на пенсионерските магазини и връщането на клубовете към традиционните им дейности.Проблемът с бясната търговия, която пенсионерските клубове завъртели, бил обсъден преди дни и от общинарите в Камено. Те констатирали, че има законодателен пропуск, който позволява подобни сдружения да продават стоки и услуги.Докато в цяла България обаче пенсионерските клубове продават кафе, чай и дребни сладки, находчивите старци по селата в Камено отворили супермаркети.  В същото време не плащали никакви разходи, защото издръжката за ток и вода поемала община Камено.Кметът Жельо Вардунски наредил търговията веднага да спира и скастри пенсионерите: \"Не знам как ви хрумна да правите тези магазини. Моето предложение е да махнете саламите и сирената и хранителните продукти, в Константиново в един клуб имаше чак и скумрия. Целият клуб беше зает от щандовете и витрините на магазина. Спрете, защото ще направите данъчно нарушение и ще стане голям проблем\", размаха пръст той пред бабите, които присъствали лично на сесията.\"Ама това не е бизнес, ние само социална дейност развиваме\", оправдавали се търговките, които така и не разбрали какъв е проблемът. Възрастните жени дълго се чудили с какво толкова са разгневили кмета. ", "date": "2018.01.29", "title": "Бесни страшни пенсии: Вместо чашка, смях, носия – луда търговия !"}
{"url": "https://www.dnes.bg/notifikacii/2018/01/29/kato-vyv-film-na-ujasite-myj-probode-jena-si-s-24-udara.366467", "text": "35-годишната Красимира Колева е била прободена 24 пъти с нож от съпруга си Георги, съобщи \"\".Жестокото убийство било извършено в апартамента на семейството в ж.к. \"Лъгът\" в Троян в неделната нощ.\nСигнал за престъплението на тел. 112 подал самият Георги, на 37 години. Пред полицаите той заявил, че вероятно е убил жена си.На място незабавно бил изпратен екип, който намерил в жилището мъж с прободни рани в корема, а съпругата му лежала мъртва в коридора.По трупа на Красимира съдебните лекари преброили 24 прободни рани. 6 от тях били проникващи, като смъртносни са 4, нанесени в областта на сърцето и 2 в корема.Останалите били повърхностни, но не били по ръцете - т.е. жертвата не се е отбранявала. Най-вероятно вече е била мъртва, когато е последвало дупченето по тялото й.Пред разследващите Георги разказал, че Красимира се прибрала пияна. Той й направил забележка, но тя грабнала нож и го наръгала в стомаха. Тогава разгневен от нападението мъжът й отнел оръжието и го насочил към нея. После не помнел колко пъти я пробол в яда си.\r\n\r\n ", "date": "2018.01.29", "title": "Като във филм на ужасите: Мъж прободе жена си с 24 удара "}
{"url": "https://www.dnes.bg/sport/2018/01/29/koi-shte-ni-predstavia-v-piongchang-krasi-anev-biatlon.366468", "text": "Dnes.bg , които ще се състезават за страната ни на предстоящите зимни олимпийски игри в ПьонгЧанг.Сега е ред на звездата на родния мъжки биатлон Красимир Анев. Той е европейски шампион (ЕП Банско) при юношите за 2007 година в индивидуалното бягане, а в преследването финишира на второ място. Дебютира през 1997, а от 2004 е в националния отбор на България. Участва на Олимпиадите във Ванкувър 2010 и Сочи 2014.\n\n\nНай-добрите класирания на Анев в състезанията за Световната купа са 4-то място в масовия старт на 15 км в Оберхоф, Германия през 2014/15, 7-мо място в преследването на 12,5 км в Антхолц-Антерселва през 2013/14, 8-мо място на 20 км индивидуално в Йостершунд през 2012/13, 9-то място в спринта на 10 км в Антхолц-Антерселва през 2013/14, 11-то място в спринта в Нове Место през 2012/13, 12-то място на 10 км спринт в Хохфилцен през 2010/11 и Оберхоф през 2011/12. Най-доброто му индивидуално постижение на олимпийски игри е 25-то място на олимпийските игри във Ванкувър 2010.\r\nДо сезон 2009/10 се класира след 25-то място в Световната купа. През сезон 2010/11 подобрява класиранията си като заема 12-то място в спринта на 10 км в Хохфилцен (Австрия). Стартира на масовия старт в Оберхоф (Германия), където заема 29-та позиция. На следващия масов старт в Антхолц-Антерселва се класира на 26-то място. През сезон 2011/12 най-доброто му класиране е 12-то на спринт 10 км в Оберхоф. През сезон 2012/13 е 8-ми в индивидуалния старт на 30 км в Йостершунд. През сезон 2013/14 e 7-ми в преследването вАнтхолц-Антерселва.\r\nПечели сребърен медал от Универсиадата в Ерзурум (Турция) в дисциплината 20 км индивидуално и бронз в смесената щафета (заедно с Владимир Илиев, Силвия Георгиева и Емилия Йорданова). Печели сребърен медал в преследването и бронз, в индивидуалното на Европейското първенство в Риднау-Ван Ридана (Италия) 2011.\r\nНа 11 януари 2015 в масовия старт в Оберхоф се класира на 4-то място, което е най-доброто класиране на български състезател при мъжете в историята на биатлона. Миналата година Краси Анев спечели сребърния медал от дисциплината 20 км (индивидуално) на Европейското първенство в Полша.Преди броени дни, по време на европейското първенство в италианския зимен център Риднаун-Вал Ридана, той спечели 2 медала - сребърен медал в преследването на 12.5 километра и бронзов в спринта на 10 километра.", "date": "2018.01.29", "title": "Кой ще ни представя в ПьонгЧанг? Краси Анев, биатлон"}
{"url": "https://www.dnes.bg/sofia/2018/01/29/v-studentski-grad-myj-plashi-da-skochi-ot-9-iia-etaj.366501", "text": "Мъж заплашва да скочи от 9-ия етаж на жилищна сграда в столичния кв. \"Студентски град\", съобщава \"\".\r\nСигналът е подаден към 16.00 часа. На място има полиция, пожарна и психолози от Института по психология на МВР.\r\nОт МВР уверяват, че са предприети необходимите действия за такива случаи. \r\nМотивите на мъжа да предприеме тези крайни действия не са ясни. Към момента операцията продължава.", "date": "2018.01.29", "title": "В \"Студентски град\": Мъж плаши да скочи от 9-ия етаж"}
{"url": "https://www.dnes.bg/stranata/2018/01/29/gdbop-izdirva-izcheznali-deca-chrez-socialnite-mreji.366462", "text": "Нова система за издирване на изчезнали деца ще заработи у нас. ГДБОП ще използва социалните мрежи, за да разпространява информацията.Системата се казва \"AMBER Alert – изчезнало дете\" и е свързана с приложението на Facebook. През нея правоохранителните органи ще изпращат съобщение, съдържащо актуална снимка и информация за издирваното дете.То ще бъде получавано от всички потребители на социалната мрежа, намиращи се в радиус от 200 км от мястото, на което е изчезнало или отвлечено дете.Системата съществува от 1996-а, когато в САЩ е отвлечено малко момиченце, докато кара колело с брат си. Няколко дни по-късно детето е открито мъртво, а убиецът не е открит.", "date": "2018.01.29", "title": "ГДБОП издирва изчезнали деца чрез социалните мрежи"}
{"url": "https://www.dnes.bg/sofia/2018/01/29/mrysen-vyzduh-zeleno-biletche-bylgarinyt-a-zashto-ne-bez-pari.366460", "text": "В края на изминалата седмица жителите на София отново бяха неприятно изненадани от новината, че въздухът в града е замърсен с фини прахови частици в пъти над нормата. От неделя обаче влезе в сила и първата нова мярка в борбата за по-чист въздух - \"зеленият билет\".\n\n\n\nМярката беше одобрена с решение на Столичен общински съвет на 25 януари тази година, като целта е да се насърчат софиянци да използват градския транспорт и да слязат от автомобилите в дните със замърсяване. Със \"Зелен билет\"  ще се пътува в градския транспорт на цена от 1 лв. за целия ден за всички линии.Автомобилният трафик и използването на твърдо гориво за отопление през зимата, съчетано с неблагоприятните метеорологични условия, са сочени за основните виновници за замърсяването. Във връзка с проблема, екипът на Dnes.bg реши да попита своите читатели: В традиционната ни анкета участие взеха точно 1707 души.Оказа се, че едва 8% от анкетираните смятат взетите мерки за достатъчни и са убедени, че те ще подобрят качеството на въздуха в българската столица.Други 26% определят мерките като добри, но са твърдо убедени, че трябва да има и рестрикции за отоплението с твърдо гориво, или в противен случай мерките ще са половинчати.Голям процент от анкетираните пък – 27%, недоволстват от въвеждането на \"зеления билет\", вместо градският транспорт да бъде абсолютно безплатен в дните със замърсен въздух.7% от хората отчитат, че каквито и мерки да бъдат взети, те няма да изоставят автомобилите си и да пътуват с градския транспорт, защото той има редици недостатъци.Други 8% пък отчитат, че пътуват с карти и на практика въвеждането на зеления билет не им върши никаква работа.Не е малък и броят на хората (23%), които считат, че въпросът със замърсяването на въздуха се драматизира излишно, защото такива замърсявания е имало и в миналото, а днес засягат всички големи градове в света.", "date": "2018.01.29", "title": "Мръсен въздух, зелено билетче... Българинът: А защо не без пари?"}
{"url": "https://www.dnes.bg/crime/2018/01/29/tialo-na-bylgarka-e-otkrito-na-ostrov-krit.366497", "text": "Тялото на 50-годишна българка е открито в петък миналата седмица на плажа на гръцкия град Ретимно на остров Крит. Трупът бил изхвърлен от морето.При разследването на местната полиция се установило, че българската гражданка отскоро била жителка на крайбрежния град. След извършената аутопсия се оказало, че причината за смъртта на жената е удавяне и не са открити следи от насилие, съобщи сайта cretapost.gr.\r\nСпоред удавничката е жителката на ромската махала във врачанското с. Попица Марияна Маринова. \r\nИзвестната като Меди в селото жена отишла на гурбет на Крит през лятото на миналата година. Грижела се за възрастни жители на Ретимно и няколко пъти се връщала в родното си село, но после пак отивала да работи на о. Крит.\r\nСпоред нейни близки тялото на загиналата стои все още в моргата на Ретимно, а гръцките власти на острова са поискали 3000 евро, за да я транспортират в България. Братът Пламен заяви, че семейството не разполага с такива пари и ще търси съдействие от нашите власти, за да може сестра му да бъде погребана в Попица.\r\nДъщерята на удавилата се Джулия и близките й не вярват на официалната версия, че 50-годишната жена се е удавила сама. Според тях пръст в смъртта на Марияна има ром от Пловдивско, с когото имала отскоро връзка, пращала му пари от Гърция и го чакала да отиде при нея в Ретимно. Според друга версия жената от Попица се забъркала във връзки с албански контрабандисти на острова, които може да са я ликвидирали.", "date": "2018.01.29", "title": "Тяло на българка е открито на остров Крит"}
