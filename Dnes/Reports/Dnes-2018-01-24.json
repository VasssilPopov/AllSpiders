{"url": "https://www.dnes.bg/world/2018/01/24/dvama-chlenove-na-pusi-raiyt-iskat-ubejishte-v-shveciia.366019", "text": "Двама членове на руската музикална група \"Пуси райът\", известна с провокативните си изпълнения и протестите си срещу Владимир Путин, подадоха документи с искане за убежище в Швеция, предаде ДПА.\r\nЛусине Джанян и Алексей Кнедляковски заявиха пред Шведската държавна телевизия, че от 10 месеца са в Швеция с малкия си син.\r\nДвойката участва в протест на \"Пуси райът\" в Сочи през 2014 г. по време на зимните Олимпийски игри и заедно с още членове на групата бяха бити от охранители. Тогава групата тъкмо бе пуснала нова песен, наречена \"Путин ще те научи на любов към родината\".\r\nСлед това Лусине, която е художник, изгуби работата си в университета в Краснодар. Тя твърди, че заедно с Алексей са били заплашвани, тормозени и бити.\r\nДвойката се намира сега в бежански център в Централна Швеция. Пред шведската телевизия Лусине и Алексей казват, че са свикнали да бъдат в центъра на събитията, непрекъснато да пътуват и да присъстват на откриване на изложби. Сега им било трудно да свикнат с тишината и спокойствието в Швеция. \r\nАлексей, който е един от малкото мъже, членове на \"Пуси райът\", казва обаче, че за тях няма да е добре да се върнат в Русия, и споделя, че в Швеция те не се страхуват през цялото време, както в Русия.\r\nГрупата \"Пуси райът\" стана известна през 2012 г. с протест срещу Путин в московската катедрала \"Христос Спасител\". Тогава три момичета от групата бяха съдени.\r\n /БТА/", "date": "2018.01.24", "title": "Двама членове на \"Пуси райът\" искат убежище в Швеция"}
{"url": "https://www.dnes.bg/akoshtete-vqrvaite/2018/01/24/astrolzite-koi-sa-nai-shtastlivite-hora-spored-zodiaka.366042", "text": "Когато става дума за основните нужди на всеки човек, крайната цел на повечето от нас вероятно е да бъдат щастливи. Да са доволни. Да не се притесняват. \r\nСтремим се към мир и щастие и прекарваме живота си в преследването им. Някои го получават лесно, докато при други търсенето невинаги се увенчава с успех. А има и такива хора, които просто се раждат щастливи, и тази тяхна черта има връзка със зодиакалния им знак. \r\nЕто кои са най-щастливите в зодиака. \r\nСтрелците се нареждат на едно от челните места, вероятно заради вроденото им чувство за свобода и приключения. \r\nКогато се почувстват зле, те имат механизъм за бягство от болката, който им позволява бързо да се върнат към естественото им състояние на щастие.Вижте кои са останалите зодии в", "date": "2018.01.24", "title": "Астролзите: Кои са най-щастливите хора според зодиака?"}
{"url": "https://www.dnes.bg/temida/2018/01/24/myj-zalia-jena-s-bira-i-pet-dni-v-aresta.366030", "text": "Мъж от Ивайловград ще лежи 5 денонощия в ареста заради това, че залял с бира служителка на хранително заведение. Освен това хулиганът я псувал и обиждал.Окръжният съд в Хасково първоначално присъди на мъжа 15 денонощия в арест, но друг състав ги намали на пет, съобщи \"Дарик\".Според магистратите поведението му е оскърбително към гражданите и нарушава обществения ред.Делото се гледа по Указа за дребното хулиганство. Присъдата е окончателна.\r\n ", "date": "2018.01.24", "title": "Мъж заля жена с бира! И – пет дни в ареста!"}
{"url": "https://www.dnes.bg/eu/2018/01/24/brexit-novata-vyzmojnost-za-sysedna-turciia.366056", "text": "С излизането на Великобритания от ЕС възникна една нова възможност за Турция, коментира журналистът Зоя Димитрова в ефира По думите ѝ привилегированото партньорство с Турция е стара френско-германска идея за Турция, която тя винаги е отхвърляла.Журналистът припомни, че Турция е кандидат за член на ЕС от 1963 година. \"Все повече се отлага като че ли пълноправното членство на Турция в ЕС. Може би изходът е да се търсят други начини, които до голяма степен да се приближат до това членство\", допълни тя.Димитрова посочи още, че интересите и на Турция, и на ЕС са общи заради геостратегическото положение на Турция.Каква е ролята на България в отношенията между Турция и ЕС? Трябва ли Турция да бъде част от приоритетите ни за европредседателството? Вижте повече на ", "date": "2018.01.24", "title": "Brexit - новата възможност за съседна Турция "}
{"url": "https://www.dnes.bg/notifikacii/2018/01/24/bylgarite-vse-po-riadko-izbirat-pochivka-u-nas-zashto-li.366053", "text": "Нощувките на чуждестранни туристи в България се увеличават с почти 6% през миналата година, но на българите в страната намаляват с приблизително 2%, показват данни на европейската статистическа служба Евростат.\r\nОбщо нощувките на чужденци и граждани в България се увеличават с 3,1% средно до 26 млн.\r\nЧужденци са осъществили 17,1 млн. нощувки от тях спрямо 16,1 млн. през предходната 2016 г. Нощувките на български туристи в страната са малко под 9 млн. при малко над 9 млн. година по-рано, показва европейската статистика.\r\nТ.е. две трети от туристическите нощувки в страната ни се реализират от чужденци. В рамките на ЕС този дял е по-висок в Малта – 96%, Кипър – 95%, Люксембург – 90%, Хърватия – 93%, Гърция – 80%, Австрия – 71%, и е съизмерим с Латвия – 69%, Португалия – 68%, Испания – 65%, Словения – 67%.\r\nНай-нисък е делът на чуждестранните туристи в Румъния и Полша – по 20%, Германия – 21%, и Швеция – 25%.\r\nПрез миналата година в рамките на ЕС туристическите нощувки се увеличават с 5,1% в сравнение с 2016 г. до над 3,2 млрд. Основен двигател на растежа са посещенията на чуждестранни туристи.\r\n ", "date": "2018.01.24", "title": "Българите все по-рядко избират почивка у нас. Защо ли?"}
{"url": "https://www.dnes.bg/business/2018/01/24/nkiz-investitorite-tyrsiat-kadri-s-razlichni-poznaniia.366052", "text": "Голяма част от инвеститорите търсят работна ръка с различни познания. Това обяви шефката на Национална компания \"Индустриални зони\" Антоанета Барес след като подписа меморандум за сътрудничество с Русенския университет \"Ангел Кънчев\".Това е поредният ВУЗ, с който държавната компания започва партньорство по проекта Fast Tracking Success за ускорено професионално изграждане на младите хора, които в момента завършват висшето си образование. Заради различните нужди на инвеститорите НКИЗ планира да разшири партньорствата си и към професионалните гимназии.\n\n\n\"За момента имаме партньорство със Софийския университет, Техническия университет в София, Университета за национално и световно стопанство, Нов български университет, Лесотехническия университет, а сега вече и с Русенския\", обясни Барес, цитирана от пресцентъра на компанията.Инициативата Fast Tracking Success е замислена и в подкрепа на настоящи и нови инвеститори в индустриалните зони на НКИЗ с цел да бъде преодоляно едно от най-сериозните предизвикателства пред инвестиционните проекти – недостига на качествени специалисти.В зоните от портфолиото на НКИЗ вече работят или изграждат своите предприятия, складове, логистични центрове, високо технологични офиси фирми от Германия, България, Гърция, Дания, Австрия, Турция, Израел и др.Общият размер на договорените инвестиции в държавните индустриални зони от създаването им досега надхвърля 390 млн. лева (към края на 2017-а), разкрити са над 2100 нови работни места, повече от 130 български и чуждестранни фирми – инвеститори и наематели в различните зони, са получили подкрепа за развитието на своя бизнес.\r\n ", "date": "2018.01.24", "title": "НКИЗ: Инвеститорите търсят кадри с различни познания"}
{"url": "https://www.dnes.bg/obshtestvo/2018/01/24/zaradi-pensionerite-4-mln-lv-dylg-kym-djipitata.366058", "text": "Близо 4 милиона лева за последното четиримесечие на миналата година дължат здравното министерство и НЗОК на лекарите от извънболничната помощ за разликата между нормалната потребителска такса и намалената такса, плащана от пенсионерите. Това съобщи пред БНР доц. Любомир Киров, председател на Националното сдружение на общопрактикуващите лекари.\n\n\r\nНационалното сдружение на общопрактикуващите лекари е изпратило писмо до здравния министър Кирил Ананиев. В него се казва, че идентична е ситуацията с дължимите суми по Национални програми за ваксинопрофилактика на рака на маточната шийка и ротавирусните инфекции.\r\nПо повод писмото на Сдружението на общопрактикуващите лекари, че не са им преведени за последните 4 месеца разлики от потребителската такса за пенсионер, от Министерството на здравеопазването съобщиха, че са превели към Здравната каса всички заявени трансфери за потребителската такса при общопрактикуващите лекари до ноември миналата година.\r\nОбщите трансфери към касата са 24 млн. лева, като за доплащане на разликата в потребителската такса за пенсионерите сумата е 15 400 млн. лева.\r\nМинистерството е направило и всички трансфери за ваксини за рак на маточната шийка  и за лечение на ротавирусните гастроентерити.\r\n ", "date": "2018.01.24", "title": "Заради пенсионерите - 4 млн. лв. дълг към джипитата"}
{"url": "https://www.dnes.bg/notifikacii/2018/01/24/viniat-rusiia-za-vsichko-v-sveta-a-syrbiia-za-vsichko-na-balkanite.366027", "text": "Русия винаги е била обвинявана за намеса в събития, както и Сърбия е обвинявана за всичко, което се случва на Балканите, заяви руският външен министър Сергей Лавров, предаде Танюг.\r\nЛавров каза, че не вижда никаква друга роля на Москва в балканските страни, освен че става дума за \"традиционни и близки приятели\", посочва агенцията. \r\nБалканските страни са традиционни и близки приятели на Русия, някои от тях споделят една религия, заяви Лавров, цитиран от Дойче веле.\r\nКато пример за нападките срещу Москва той посочил сръбско-руския център в Ниш, изтъквайки, че колкото повече Москва настоява, че този център служи само за гасене на пожари, толкова повече на Запад се разпространяват подозрения, че Кремъл по този начин се опитва да влияе на ситуацията на Балканите.\r\nЛавров припомни, че този център е осигурил помощ не само на Сърбия, но и на Черна гора. \r\nМисля, че там работят осем руснаци и десет сърби. Те извършват мониторинг на положението, когато става дума за изненадващи ситуации и когато става дума за катастрофи и природни бедствия. Помагат положението да се подобри, гасят пожари и изпращат там специална авиация, заяви Лавров за Дойче веле.\r\nТой каза, че въпреки това американският посланик в Белград е поискал от ръководството на Сърбия да не подписва никакъв договор за имунитета на персонала на този център.\r\nТой поиска това публично, тъй като този център уж бил \"шпионско гнездо\", заяви Лавров на пресконференция в Ню Йорк в събота, предаде БТА.", "date": "2018.01.24", "title": "Винят Русия за всичко в света, а Сърбия - за всичко на Балканите"}
{"url": "https://www.dnes.bg/za-da-se-razbirame/2018/01/24/znacite-che-veche-ste-gotova-za-bebe.365818", "text": "Някои жени са родени с призванието да бъдат майки. Те имат майчински инстинкт още от ранна възраст, когато на останалите момичета изобщо не им е до бебета, а предпочитат живота.Ако сте от вторите, но по някаква причина сте започнали да усещате промени в майчинската си нагласа, вижте кои са знаците, че вече сте готова за бебе.1. Накъдето и да се обърнете около вас има бебета – на ваши приятелки, в градския транспорт, в градинките. Все попадате на бебета, но странното е, че в един момент осъзнавате, че това никак не ви дразни, а напротив.2. Взимате си куче и без да се замисляте го кръщавате с името, което сте си определили като любимо за вашето бебе, още когато сте били малко момиченце.3. Обичате да влизате в магазини за бебешки дрешки, само за да разглеждате.4. Завиждате на майките, бутащи любимия ви модел бебешка количка по улицата.5. Толкова сте се настроили на вълна бебе, че дори сте започнали да усещате кога точно сте в овулация. Допреди известно време изобщо не сте ѝ отдавали значение и не сте я забелязвали.", "date": "2018.01.24", "title": "Знаците, че вече сте готова за бебе"}
{"url": "https://www.dnes.bg/notifikacii/2018/01/24/agresiiata-na-ankara-v-siriia-i-sramnoto-mylchanie-na-zapada.366010", "text": "Турция отново демонстрира непредсказуемост с нападението в Сирия срещу кюрдските Сили за защита на народа. На този фон мълчанието на партньорите на Анкара изглежда още по-цинично, пише Керстен Книп в руската редакция на Дойче веле.\r\nТурция отхвърля всички обвинения. Докладите на Сирийския център за наблюдение на човешките права за цивилните жертви от турското нахлуване в северния сирийски район Африн, контролиран от кюрдите, според Анкара са \"черна пропаганда\". Въздушни атаки са предприемани само срещу въоръжени бунтовници, а обект на операцията са единствено \"терористите\", твърдят турските власти.\r\nМитът за \"чиста война\" е вече сред най-изтърканите, имайки предвид насилието, което от седем години бушува в Сирия. Има и друг мит, още по-безсрамен: твърди се, че всички бойци от кюрдските Сили за защита на народа (СЗН) поголовно са терористи. Въстаниците от СЗН наистина са близки до Кюрдската работническа партия (ПКК), смятана за терористична организация в Турция и ЕС. Но ПКК и СЗН не са идентични. Освен това доброволците от Силите за защита на народа не са нападнали Турция първи. Ракетите, изстрелвани от земите им към турския Анадол, са отговор на нападението на Анкара.\r\n\r\nОт сто години насам кюрдите са разменна монета в международната политика. Войната в Сирия написа последната глава в историята на циничното отношение към тях, а кюрдите се проявиха като най-ефективната сила в борбата срещу \"Ислямска държава\"и други джихадистки групировки.\n\nПодкрепени и въоръжени от Съединените щати, кюрдските военизирани отряди дадоха решаващ принос, за да бъдат осуетени опитите на ИД да се укрепи в Северна Сирия. Битката за град Кобане през 2014 г. едва ли би била спечелена без помощта на кюрдите. Кюрдски опълченци се сражаваха срещу ИД и в Ирак, спасявайки покрай това живота на хиляди язиди, бягащи от войната.\r\nЕстествено северните сирийски земи, контролирани от кюрдите, не са образец за демокрация. Но тази територия служи за пример и стои добре на фона на останалите региони от страната, управлявани и от светски, и от религиозни групировки.\r\n\r\nТолкова по-срамно е, че сирийските кюрди за пореден път бяха изоставени на произвола на съдбата. САЩ дадоха на кюрдите въоръжена подкрепа, доскоро смятаха дори да създадат и въоръжат ново гранично формирование от 30 хил. души в северната сирийска провинция Идлиб, за да не допуснат връщане на ИД в страната - обаче си замълчаха след турското нападение. САЩ май се страхуват да влязат в конфликт със своя партньор от НАТО с оглед общото желание на Вашингтон и Анкара да пропъдят от политическата сцена Башар Асад. И за целта Съединените щати явно са готови да жертват кюрдите.\r\nНе се знае и доколко са верни данните, че Русия е оттеглила войските си от Африн. Руският външен министър Сергей Лавров опроверга наскоро тези съобщения. \r\nОчевидно е само, че растящото напрежение между страни партньори в НАТО - в случая САЩ и Турция, за пореден път може да е добре дошло за Москва. Особено фактът, че лоялността на Вашингтон към неговите съюзници - в случая кюрдите, пак буди обосновани съмнения. Което също е от полза за реномето на Москва.\r\nСъщевременно от Европа се чува само сдържана критика. Най-ясното изявление до момента бе направено от външния министър на Франция Жан-Ив Льо Дриан, който прикани да се свика заседание на Съвета за сигурност на ООН. Германското правителство, напротив, предпочита изобщо да не се изказва. Не реагира дори на новината, че Турция използва в операцията си германски танкове \"Леопард-2\".\r\nМълчанието на Запада е срамно. При това и рисковано. Защото развързва ръцете на правителство, водещо крайно агресивна политика и в страната си, и извън нея. Турски медии пишат, че в отговор на критичните забележки по повод военната й кампания Турция е арестувала близо 30 души.\r\nЩе отбележим, че правителството на Ердоган все така следва агресивния си външнополитически курс, насочен първоначално срещу Русия, после срещу Израел и САЩ, а в течение на няколко месеца и срещу Германия. Сега Анкара избра за обект на атака - този път не словесна, а военна - сирийските кюрди. Турското правителство на практика е непредсказуемо като страна в конфликта и най-малкото несигурно като партньор.\r\n\r\n /БТА/\r\n ", "date": "2018.01.24", "title": "Агресията на Анкара в Сирия и срамното мълчание на Запада"}
{"url": "https://www.dnes.bg/mish-mash/2018/01/24/prostitutki-blagodarim-ti-internet.366065", "text": "Британските проститутки са много благодарни на интернет, защото мрежата прави занаята им достъпен и безопасен, установиха учени, цитирани от портала Beyond the Gaze.В платформата са публикувани резултатите от изследването на специалисти от университетите в Лестър и \"Стратклайд\" в Глазгоу. Било направено допитване сред 641 британски жрици на любовта.\r\nТе определили развитието на интернет и социалните мрежи като \"нова ера\" в най-старата професия. Повечето от респондентките признали, че благодарение на световната мрежа техният занаят е станал по-безопасен. Случаите на насилие спрямо жриците на любовта от страна на клиентите са намалели няколко пъти.\r\nДругият плюс се състоял в това, че проститутките са могли да съберат база-данни за клиентите и по-добре да се запознаят с техните предпочитания и наклонности, още преди да са ги посетили.\r\nТретото преимущество било, че самите жрици на любовта по-лесно контактуват помежду си. Онлайн е по-лесно да разкриеш душата си или да потърсиш помощ при непредвидена ситуация.\r\nНе на последно място проститутките печелят повече с навлизането на интернет технологиите. 10 % доверили, че благодарение на мрежата те са успели двукратно да повишат доходите си. Средно проститутките получават по 50 хиляди британски лири на година. Техни колежки, останали офлайн, печелят значително по-малко.", "date": "2018.01.24", "title": "Проститутки: Благодарим ти, интернет!"}
{"url": "https://www.dnes.bg/health/2018/01/24/kak-kojata-izdava-che-se-nujdae-ot-poveche-kolagen.366023", "text": "Колагенът е най-разпространеният протеин в човешкото тяло. Съдържа се в костите, косата, кожата, мускулите, сухожилията. Намира се в най-външния слой на кожата, придава й здравина и плътност. Протеинът се произвежда в основата на съединителната тъкан. Има близо 16 вида колаген, но близо 90% от него в тялото е от тип I, II и III. Влакната на първия са изключително гъвкави и по-силни от стомана.  С напредването на възрастта нашето тяло започва да произвежда по-малко колаген. Външни фактори като вредното влияние на слънчевите лъчи, замърсяване, действието на свободните радикали в тялото, тютюнев дим, също намаляват количеството му. Ето признаците, които ще ни подскажат, че тялото ни няма достатъчно колаген:   ", "date": "2018.01.24", "title": "Как кожата издава, че се нуждае от повече колаген"}
{"url": "https://www.dnes.bg/sofia/2018/01/24/sreshtu-viseneto-po-spirkite-glas-za-oshte-transport-v-sofiia.366041", "text": "Глас срещу висенето по спирките в София издигна ВМРО. Общинският съветник на патриотите Карлос Контрера внесе искане за повече трамваи, тролеи и автобуси в столицата. Воеводата е внесъл конкретни предложения, с които да се увеличат както изминаваните от градския транспорт километри, така й броят на самите превозни средства.Контрера, който е и председателят на групата \"Патриоти за София\" иска 10% повече автобуси за крайградските линии и е изчислил, че това ще спре чакането по 60-90 минути на спирките.\"Години наред са намалявани километри, увеличавани са интервали на движение на трамваи, тролеи, автобуси. Не е увеличаван пробегът на превозвачите, а в същото време се увеличава населението и нуждите на столичани, появяват се нови квартали, променят се маршрути\", мотивира искането си Контрера.Той е приложил и списък с поне 10-15 линии с неудобни разписания.\"Посочих и конкретни казуси, при които столичани с право роптаят и протестират – намаляването на автобусите по линия 59 за с. Мърчаево, големите интервали на движение на линии 117 и 119 в район \"Кремиковци\", грешното решение да се закрие 25-а линия до с. Мировяне, злополучната практика с рейс 111, тролеи 1 и 2, които в почивните дни са през 20-40 минути, малкото трамваи в почивните дни и т.н.\", обясни общинарят.Той иска и промяна в така наречените летни разписания на градския транспорт, които според него са анахронизъм от социализма.\"Сега и през юни и юли София е пълна хора и движението е натоварено. Това означава, че летните разписания трябва да се преработят така, че да са удобни за гражданите и гостите на града\", категоричен е съветникът.Той е внесъл предложението до комисията по транспорт и туризъм към Столичния общински съвет. В мотивите си Контрера допълва и че градският транспорт трябва да се реорганизира и заради предстоящото пускане на третата линия на метрото.\"Градът се развива в пъти по-бързо, отколкото институциите се напасват към ситуацията, затова призовавам без сметки на дребно предложението да бъде прието, защото е в полза на гражданите\", каза още воеводата.\r\n ", "date": "2018.01.24", "title": "Срещу висенето по спирките: Глас за още транспорт в София"}
{"url": "https://www.dnes.bg/notifikacii/2018/01/24/eresi-debnene-otrova-seks-tymnata-strana-na-vatikana.366063", "text": "На 22 януари 1998 – т.е. преди точно 20 години, тайните архиви на Светата инквизиция за първи път бяха открити за изследователи. Историците получиха възможност да потвърдят или опровергаят поне част от спекулациите, слуховете и съзаклятническите теории, свързани с тях.Германският историк Хуберт Волф от няколко години насам редовно изследва архивите на Ватикана. Въз основа на събраните данни, той публикува няколко книги, чието съдържание засенчва творенията на Дан Браун. \r\nРеалните факти са много по-вълнуващи в сравнение с художествената измислица, твърди Хуберт Волф. В книгата си \"Монахините от Свети Амвросий\" историкът предлага, например, интересни сведения за сексуалния живот в манастира и за честите убийства чрез отравяне.\r\nВ Европа инквизицията е окончателно отменена едва през 19 век. Систематичното преследване на инакомислещите е трябвало да гарантира спазването на религиозния канон и да изкорени всякакви отклонения от нормата. Към задълженията на инквизиторите е спадало и това да изкореняват езически обичаи и всякакъв вид магьосничество. Имуществото на онези, които са били обявявани за виновни, преминавало в ръцете на Светата Инквизиция, което още повече разпалвало ловния инстинкт на \"божиите кучета\".\r\nВсички европейски народи са изпитали на гърба си безмилостната хватка на средновековните \"тайна служби\". Но най-дълбоки корени Инквизицията пуска в Испания, Португалия и Италия. За трибуналите на Инквизицията е бил достатъчен дори един непотвърден слух, за да осъдят обвиняемия за ерес. Всеки е можел да бъде изгорен на клада - от учения до най-обикновената девойка, обявена за вещица. \r\nИнквизиторите са следели не само за чистотата на вярата, но и за настроенията сред хората, както и за спазването на утвърдените морални норми. Това им е позволявало да цензурират почти всички печатни издания в целия западен християнски свят. Римската инквизиция играе важна роля и при съставянето на списъци със забранените книги. Принципите на цензурата, налагана от Рим, са били осъзнавани като прекалено строги още по онова време.\r\nВ списъка на \"неблагонадеждните\" автори по-късно попадат и такива имена като Хайнрих Хайне, Емил Зола, Оноре дьо Балзак, Рене Декарт, Волтер и Имануел Кант.\r\n\r\nТържественото разсекретяване на архивите преди 20 години става точно на същото място, от което Ватиканът и днес следи за чистотата на католическото учение и на морала. Тогавашният папа Йоан Павел Втори призова изследователите да изучават архивните материали без страх и предубеждения. Тогава беше обявено, че Ватиканът не очаква морални присъди, а разчита да получи \"достоверна реконструкция на минали събития, обичаи и нрави в съответния исторически контекст\".\r\nДосега Ватиканът е разсекретил архивни материали за периода до 1939 година. Не е известно кога ще бъде отворен за историците архивът от времето на папа Пий XII, подозиран за активна подкрепа за нацисткия режим в Германия. Хуберт Волф е убеден, че с времето ще бъде разсекретен целият архив на Ватикана. \r\n\"Сегашният папа е ангажиран с по-важни църковни дела. Той е зает с реформи\", пояснява историкът.: Елеонора Володина: \"\"", "date": "2018.01.24", "title": "Ереси, дебнене, отрова, секс: Тъмната страна на Ватикана"}
{"url": "https://www.dnes.bg/temida/2018/01/24/osydiha-varnenka-za-masajno-studio-s-shtastliv-krai.366045", "text": "56-годишна собственичка на студио за еротични масажи във Варна подписа споразумение с прокуратурата и получи условна присъда с 3 години изпитателен срок. Тя се призна за виновна за трафик на хора и използването на пострадали от трафика за развратни действия.\r\nНели Георгиева пуснала обяви, че търси масажистки за студиото си, без да споменава, че въпросните масажи трябва да са с щастлив край. Взела на работа три жени, на възраст между 34 и 49 години. В началото едната дама отказала да прави еротични масажи, но в крайна сметка се съгласила, съблазнена от парите.Мадам вземала 70 процента от заработеното и давала 30 процента на \"персонала\" си. Цената на масажите се определяла от желанието на клиентите. Всеки пристигнал в студиото мъж имал право да огледа и трите масажистки и да си избере коя да го обслужи. По-евтината услуга жените извършвали облечени с малка престилка, вързана на кръста, а при \"луксозната\" били само по прашки.\r\nТака, през периода от месец юли 2015 г. до 4 август 2016 година, 56-годишната мадам набрала и използвала, в условия на продължавано престъпление, три отделни жени за развратни блудствени действия. И трите потърпевши, използвани за развратни действия в престъпната дейност на подсъдимата, са все лица, пострадали от трафик на хора.В случая те не са били превеждани зад граница, а набирани чрез обяви, но според действащите у нас закони, това престъпление се квалифицира като трафик, поясниха от Варненския районен съд, пише ", "date": "2018.01.24", "title": "Осъдиха варненка за масажно студио \"с щастлив край\""}
{"url": "https://www.dnes.bg/notifikacii/2018/01/24/do-2-g-sled-brexit-svobodno-za-grajdani-na-es.366034", "text": "Гражданите на Европейския съюз ще могат свободно да се установяват във Великобритания в продължение на около две години, след като през 2019 г. страната напусне съюза. Това заяви днес британският министър за Брекзит Дейвид Дейвис, цитиран от Асошиейтед прес.Дейвис отбеляза, че по време на преходния период Великобритания \"до голяма степен\" ще спазва регулациите на ЕС. Това означава, че свободата на движение ще се запази, макар че гражданите на Евросъюза ще трябва да се регистрират пред британските власти, отбелязва АП.Пред парламентарната комисия за Брекзита министърът каза, че 3 милиона европейски граждани, живеещи във Великобритания, ще могат да продължат да живеят по досегашния начин и след Брекзита.Дейвис заяви, че очаква Великобритания и ЕС да финализират условията на преходния период до края на март и да утвърдят сделката за бъдещите отношения преди напускането на Обединеното кралство през март 2019 г.\r\nВеликобритания няма да се опитва да хармонизира регулациите си с европейските след напускането на блока, а ще се стреми към \"равностойност на резултатите\" в някои области, отбеляза Дейвис, цитиран от Ройтерс.Несъмнено има стремеж сред някои страни на континента и в Комисията да се направи опит да се изтъргува регулаторната свобода срещу достъп до пазара, каза министърът. Стратегията ни в това отношение е да заявим, че ще се стремим към равностойни резултати в някои области, а не към хармонизация, защото иначе можем просто да си останем в съюза, добави той.Великобритания няма да бъде \"васална държава\" на ЕС по време на прехода, заяви Дейвис в отговор на запитване от парламентарист дали Обединеното кралство няма да остане в подчинена позиция, при положение, че след излизането си от съюза временно ще остане под юрисдикцията на Европейския съд. (БТА)\r\n ", "date": "2018.01.24", "title": "До 2 г. след Brexit: Свободно за граждани на ЕС!"}
{"url": "https://www.dnes.bg/stranata/2018/01/24/myj-vyrna-izgubeni-bankovi-karti-ama-prazni.366029", "text": "Димитровградчанин намерил изгубени банкови карти и съвестно ги предал в полицията. Освен тях той оставил в МВР и личните документи на жената, изгубила картите.Тя е 67-годишна пенсионерка. След като получила банковите си карти обратно, тя установила, че от тях са теглени пари, информират от полицията, цитирани от \"Дарик\".Оказало се, че 32-годишният герой, който върнал картите, е изтеглил парите – общо 90 лв.Мъжът е задържан.\r\n ", "date": "2018.01.24", "title": "Мъж върна изгубени банкови карти! Ама празни…"}
{"url": "https://www.dnes.bg/stranata/2018/01/24/mygla-slynce-i-po-visoki-temperaturi-utre.366038", "text": "През следващото денонощие на много места в равнинната част от страната ще има инверсионна облачност или мъгла. В часовете около обяд облачността ще се разкъсва и намалява, а видимостта ще се подобрява, според прогнозата на НИМХ-БАН, цитирана от БТА.В планинските райони през нощта ще е ясно, а утре - слънчево. Почти тихо. Сутринта ще е студено, с минимални температури между минус 11 и минус 6 градуса, а по Черноморието ще е от минус 4 до минус 1 градуса. Максималните температури ще са предимно между минус 1 и 4 градуса.Над Черноморието ще бъде предимно слънчево. Ще духа слаб до умерен север-североизточен вятър. Максималните температури на въздуха ще са от 3 до 5 градуса. Температурата на морската вода ще е 6-7 градуса. Вълнението на морето ще е 2-3 бала.Над планините ще слънчево. По билата ще духа умерен север-североизточен вятър. Температурите ще се повишат, максималната на височина 1200 метра ще е около 1 градуса, а на 2000 метра - около минус 4 градуса.\r\nАтмосферното налягане ще се понижава, но ще остава по-високо от средното за месеца.В петък, 26 януари, и в събота, 27 януари, в планините и планинските райони ще бъде слънчево и там бавно ще се затопля. В равнинната част от страната ще има условия за образуване на мъгла или на инверсионна облачност, които по Черноморието и на места в Горнотракийската низина ще се задържат по-дълго.Повече слънце ще има след обяд. Сутрин ще е студено, с минимални температури в много райони на Северна България около и под минус 10 градуса, в Южна България - между минус 7 и минус 2 градуса. Максималните температури ще са предимно между 0 и 5 градуса.", "date": "2018.01.24", "title": "Мъгла, слънце... И по-високи температури утре "}
{"url": "https://www.dnes.bg/politika/2018/01/24/ninova-pita-prateni-li-sa-sms-i-za-konvenciiata-niama-myrdane.366069", "text": "Питам премиера прати ли sms-и на депутатите си \"няма мърдане“ за Истанбулската конвенция и кой го докара до положението, запита лидерът на БСП Корнелия Нинова в предаването \"Лице в лице“ по bTV .\"Вярно ли е, че днес депутатите на ГЕРБ са получили sms с партийна  поръчка от премиера: \"няма мърдане - ратифициране на истанбулската  конвенция\", каза Нинова.Лидерът на БСП отново обяви, че БСП не приема Конвенцията както по форма, така и по съдържание.\"Подписана е от министър Захариева без никой да знае в държавата. Приета е на Министерски съвет без доклада, който трябва да каже какви са последствията. Няма обяснителен доклад към нея. Вкарана е в парламента на абордаж и премиерът праща sms-и на депутатите \"няма мърдане“. Кой постави министър-председателя в положение да няма мърдане?“, коментира Нинова.Според лидера на БСП ратификацията на документа не е партиен въпрос, а цивилизационен избор.\"Смисълът на тази конвенция е пазете децата. Не толкова жените от насилие. Ние имаме добри закони, ще ги направим още по-добри. Ще увеличим наказанията от насилници“, предложи Нинова.Лидерът на БСП изрази недоволството си от критиката на омбудсмана Мая Манолова, че БСП не е приела Истанбулската конвенция.Нинова определи като война между институциите изявлението на председателя на Народното събрание Цвета Караянчева, че катастрофичното говорене е предпочитан от държавния глава похват като война между институциите.\"Споделям на 100% мнението на г-н Радев. Откакто управлява ГЕРБ и министър председател е Бойко Борисов, парламентът наистина е превърнат в изпълнител на едноличните му решения“, коментира Нинова.Тя даде пример с гласуването на приетото предложение на БСП в проекта за държавния бюджет на две четения за средства за манастира в Света гора и обърна внимание, че след това гласуването е отменено с еднолично решение на Бойко Борисов.Като втори пример Нинова изтъкна липсата на министър-председателя от дебатите по вота на недоверие към кабинета и че от месеци не е идвал на парламентарен контрол.", "date": "2018.01.24", "title": "Нинова пита: Пратени ли са sms-и за Конвенцията \"няма мърдане\""}
{"url": "https://www.dnes.bg/notifikacii/2018/01/24/zapadni-djihadisti-osydeni-na-smyrt-v-irak-evropa-mylchi.366015", "text": "На международната сцена европейските страни са готови да заявяват, че са против смъртното наказание, но демонстрират безразличие към съдбата на западни джихадисти, които са в затвори в Ирак, заплашват ги смъртни присъди и нито една страна не иска да ги върне на своя територия.\r\nГерманка от марокански произход бе осъдена в неделя в Ирак на смърт чрез обесване, защото се присъединила към \"Ислямска държава\". Това е първата смъртна присъда, наложена на европейка, пише Дафне Беноа съвместно с европейски редакции на Франс прес.\r\nСтотици други чужди джихадисти очакват процесите си в иракски затвори след военното поражение на организацията им. Сред тях са и три французойки, заловени след падането на Мосул през юли миналата година, съобщи вчера запознат източник.\r\nПрез декември шведски гражданин от иракски произход бе екзекутиран в Багдад заедно с още 37 души, след като през 2010 г. бе осъден на смърт за тероризъм.\r\n\"Швеция и другите членове на ЕС осъждат прилагането на смъртното наказание във всичките му форми\", каза тогава шведската министърка на външните работи Маргот Валстрьом.\r\nГерманското правителство повтаря редовно, че е против тази \"нехуманна и жестока\"практика и в понеделник каза, че осигурява \"консулски услуги\" на четирима германски граждани, намиращи се в затвори в Ирак, но не навлезе в подробности.\r\nТравмирани през последните години от вълната от безпрецедентни атентати, европейските страни изглежда обаче не са особено склонни да защитават и да се притекат на помощ на тези бойци, които общественото мнение възприема до голяма степен като опасни престъпници.\r\n\"Джихадистите никога не са изпитвали някакви душевни терзания, не виждам защо ние трябва да имаме такива заради тях\", заяви в понеделник френската министърка на отбраната Флоранс Парни.\r\n\"Тези хора знаят какво се случва в Ирак. Щом са попаднали в ръцете на местните власти, трябва, доколкото е възможно, да бъдат съдени от тези власти\", заяви тя, изразявайки едно разпространено в европейските канцеларии отношение към техните граждани, заминали да се сражават под знамето на ИД.\r\nСъщата твърда позиция се изразява във Великобритания и в Белгия, където властите изключиха възможността да удовлетворят молбата на намиращия се в иракски затвор белгийски джихадист Тарик Жадаун, който предлагаше да сътрудничи на белгийски власти в замяна на екстрадицията му.\r\n\"Не са възможни преговори с такива хора. За такива хора няма място в нашето общество\", заяви през декември белгийският премиер Шарл Мишел.\r\nИрак е една от страните, в които екзекуциите след издадена смъртна присъда са най-много в света, след Китай, Иран и Саудитска Арабия, според \"Амнести интернешънъл\".\r\n\"Колкото сериозни и ужасни да са действията му, ако един европейски гражданин го заплашва смъртна присъда, трябва да поискаме от страната, която го е задържала, да гарантира, че такава присъда няма да се изпълнява или той ще бъде прехвърлен в страната си, където да бъде съден\", казва Патрик Бодуен, почетен председател на Международната федерация за правата на човека.\r\n\"Признавам, че не е лесно да се осъзнае това, но ако започнем да умножаваме отклоненията от този принцип, вече няма да сме правова държава\", смята той и критикува \"лицемерието на настоящата ситуация\".\r\nЗад кулисите тонът на правителствата е по-мек. Принципът е да бъде оставено иракското правосъдие да си свърши работата, подчертава европейски дипломатически източник, но \"ако има риск от смъртна присъда, ние ще се намесим пред властите\" чрез консулските служби, както е практиката за всяка една европейска страна в такива случаи.\r\nУилям Бурдон и Винсънт Бренгарт, адвокатите на 27-годишна французойка, задържана в Ирак с бебето си, поискаха вчера от властите да се борят, за да не бъде пратена тя на бесилото и да го направят със \"същата енергичност, като демонстрираната в други случаи с осъдени на смърт французи, по-специално на Серж Алтауи\". Те имаха предвид интензивните дипломатически усилия на Париж за спасяване на живота на Алтауи, осъден на смърт в Индонезия, където бе обвинен в трафик на дрога. \r\n /БТА/\r\n ", "date": "2018.01.24", "title": "Западни джихадисти осъдени на смърт в Ирак – Европа мълчи"}
{"url": "https://www.dnes.bg/izvanrelsi/2018/01/24/kogato-kysmetyt-se-usmihne-i-se-snimash-sys-zvezda.366044", "text": "Допирът до известната личност, която буди възхищение, или се приема за идол, е мечта за всеки. А някои имат щастието тя да се сбъдне.\r\nВъпреки че можем да се разминем с тях на улицата, без да им обръщаме по-специално внимание, всъщност сближаването и личният контакт за снимка с любима знаменитост, обикновено си е чист късмет.\r\nА ситуацията е още по-вълнуваща, когато звездите откликнат с ентусиазъм или поне се съгласят да се снимат със своите почитатели.\r\nПредставяме ви някои от щастливците, които успяха да се докоснат до своите идоли.\r\nВижте какъв е резултатът в", "date": "2018.01.24", "title": "Когато късметът се усмихне и се снимаш със звезда"}
{"url": "https://www.dnes.bg/crime/2018/01/24/piian-s-ford-se-obyrna-po-tavan-v-ruse.366059", "text": "Пиян шофьор е катастрофирал тази сутрин на международния булевард \"България\" в Русе, съобщиха от полицията в крайдунавския град.\r\nСигнал за инцидента е подаден в 6.13 часа. \r\nЛек автомобил \"Форд\" се обърнал по таван в района срещу училище \"Алеко Константинов\".\r\nПристигналият на място екип на \"Пътна полиция\" е установил, че колата е била шофирана от 41-годишен мъж, който се разминал с леки наранявания. При проверката за алкохол дрегерът отчел 1,81 промила.\r\nЗа денонощие в Русенско са регистрирани общо 12 катастрофи без пострадали, отчитат от полицията. \r\n ", "date": "2018.01.24", "title": "Пиян с \"Форд\" се обърна по таван в Русе"}
{"url": "https://www.dnes.bg/notifikacii/2018/01/24/malkata-zainab-deteto-koeto-nakara-pakistankite-da-govoriat.366047", "text": "Пакистан реагира с възмущение и погнуса на бруталното изнасилване и убийство на 7-годишното момиче Зайнаб Ансари, чието тяло бе намерено захвърлено на бунище. Стана ясно, че това е част от поредица отвличания и убийства на деца от заподозрян сериен изверг, което предизвика гняв в една културна среда, обграждаща с мълчание сексуалните посегателства.\r\nСмъртта на Зайнаб дори породи пакистанска версия на движението #АзСъщо, пише Кати Ганън от Асошиейтед прес.\r\nРедица известни пакистанки се осмелиха да разкажат собствените си преживявания, свързани със сексуално насилие, и посочиха, че искат да променят традициите, според които (сексуалното) посегателство дамгосва жертвите със знака на срама. Тези традиции, казват те, помагат на нападателите да остават безнаказани и насърчават и без това корумпираната полиция да игнорира такива престъпления.\r\nЛегендарната пакистанска модна дизайнерка Махийн Хан писа в Туитър, че е била сексуално малтретирана като дете от духовник, който й давал уроци по Корана. \"Треперех от страх всеки ден\", споделя тя. 73-годишната Хан досега е говорила само веднъж публично за тези ужасни преживявания. \r\n\"Вече заявяваме: Стига толкова. Трябваше да се събудим много по-рано - каза тя в телефонен разговор от дома си в южния град Карачи. - Срам ме е да кажа, че трябваше да умре това малко момиченце, за да се стреснем.\"\r\n\"Най-много ме безпокои мълчанието, когато едно малко момиченце бъде изнасилено. Това е свързано със схващането за семейна чест. Родителите казват на дъщерите си: не говорете за това, не казвайте на никого. С нашето мълчание сякаш казваме, че е нещо нормално да блудстваш с дете\", посочи дизайнерката.\r\nУжасът от убийството на Зайнаб нахлу в домовете на пакистанците с една нейна снимка, която направо подлуди социалните мрежи. На нея се вижда смеещото се момиченце в любимото му яркорозово палтенце и розова барета. Телевизионните канали показваха снимката заедно с кадри на безжизненото телце, открито на 9 януари, захвърлено върху купчина боклуци в родния му град Касур.\r\nХиляди в Пакистан се надигнаха на протест, като заклеймяваха бездействието на полицията и обвиняваха правителството, че не е в състояние да защити децата.\r\nПостоянната парламентарна комисия по вътрешните работи, която наблюдава работата на полицията, започна тази седмица разследване за сексуалните изстъпления в Касур, както и на друго неотдавнашно престъпление в друг град - изнасилването и убийството на 4-годишната Асма, чието телце бе захвърлено в нива край дома й в Кибер Пахтунхва в Североизточен Пакистан.\r\nКасур е гъстонаселен окръг в Източен Пакистан, край границата с Индия, с около 2,5-милионно население. Около град Касур има много пещи за изпичане на тухли, там работят и работилници за щавене на кожи, в града има стотици малки фабрики за производство на обувки и ателиета за бродиране. Във всички тях работят деца, което ги прави уязвими за посегателства. \r\nПрез 2015 г. в града бе разкрита широка престъпна мрежа за детска порнография, процъфтявала близо 10 г. и експлоатирала около 250 деца. Някои от тях били принуждавани към секс под заплаха с огнестрелно оръжие.\r\nЗайнаб бе отвлечена в началото на януари, докато отивала на уроци по Корана. Баща й, Мохамед Амин Ансари, обвини полицията, че не е предупредила местните жители за върлуващия в града сериен убиец. \"Хората не говорят за сексуални посегателства\", каза той.\r\nЕдва след преживения шок от случая със Зайнаб се появиха новините и за други отвлечени и изнасилени деца в Касур. Подтикната от надигналото се недоволство, полицията направи тестиране на жертвите и откри идентична ДНК върху осем от децата, само едно от които не бе убито. Сега следователите твърдят, че издирват сериен изнасилвач и убиец.\r\nВъв вторник бе обявено, че има арестуван заподозрян за убийството на Зайнаб. Говорител на провинциалното правителство на щата Пенджаб идентифицира задържания като Мохамед Имран и добави, че той е бил арестуван край Касур. Още не е ясно дали същият е заподозрян и за убийството на останалите осем деца.\r\nСлед това съобщение бащата на Зайнаб в интервю за местна телевизия поиска злодеят да бъде обесен.\r\nСред осемте жертви е и 5-годишната Айша. Баща й Мохамед Асиф каза, че още миналата година, веднага след отвличането й, се е обърнал към полицията с искане тя да бъде открита. \"Те не проявиха никакъв интерес. Бяха по-заинтересувани случаят да не се разчуе\", каза той пред АП. Два дни след изчезването й тялото на детето било открито със следи от изнасилване и мъчения.\r\nЕдинственото оцеляло от осемте е 6-годишно момиченце, открито от бездомник, докато ровел в кофа за боклук край пазар за зеленчуци. Тя била отвлечена преди 15 часа и през това време била измъчвана. По ръцете и краката й имало следи от гасене на цигари, била и със сериозно нараняване на главата. Сега е в болница в съседния град Лахор, не може да седи, да държи главата си изправена, нито да говори. Баща й Мохамад Асан казва, че само плаче. Според него нападението срещу дъщеря му е било игнорирано в медиите до случая със Зайнаб.\r\nАдвокат Абид, който води делото, твърди, че през последната година в района на Касур има най-малко 20 случая на отвлечени, изнасилени и убити деца. В кантората си той показа на АП полицейските доклади, които събрал за 15 от тях.\r\nКато цяло през 2016 г. в Пакистан са регистрирани 4139 случая на сексуални посегателства срещу деца, съобщава \"Сахил\" - организация, документираща насилието срещу деца в страната. Тя е установила този брой въз основа на съобщения в пакистанските медии. Повечето случай обаче изобщо остават нерегистрирани, каза изпълнителният директор на \"Сахил\" Мунизае Бано.\r\nСлучаят със Зайнаб обаче повдигна завесата. Редица добре известни жени решиха да говорят с надеждата, че като разкажат собствените си перипетии, ще бъдат последвани и от други. Сред тях е и актрисата и активистка на движението за защита на децата Надя Джамил, която каза, че гневът и удивлението й от мълчанието са я накарали да разкаже в Туитър за сексуалните посегателства, които е преживяла като дете.\r\nСъщото направи и Фриеха Алкаф - организатор на събития, модел и актриса, която също разказа в Туитър за посегателствата, които е трябвало да понесе на 6-годишна възраст. \r\nСпоред нея ужасната смърт на Зайнаб е катализатор за превъзмогване на срама и страха, които карат жертвите и техните родители да мълчат. \"Вече нищо не може да ни спре (да говорим)\", подчерта тя.\r\nСпоред адвокат Абид обаче промяната все още не е необратима. Откровеното говорене за сексуалните посегателства вероятно ще предизвика отпор от страна на религиозните консерватори и от много родители, които са против обсъждането на сексуални въпроси. Те стриктно се придържат към традициите, забраняващи общуването между половете, и смятат, че момичетата са длъжни да пазят \"честта на семейството\" и дори оправдават убийство на момиче, което се е омъжило по любов.\r\nБащите Асиф и Асан, чиито деца са сред жертвите в Касур, казват, че приоритет за тях е залавянето на серийния убиец. \"Не искаме да бъдат откривани още тела на наши деца\", каза Асиф.\r\n/БТА/", "date": "2018.01.24", "title": "Малката Зайнаб - детето, което накара пакистанките да говорят "}
{"url": "https://www.dnes.bg/business/2018/01/24/sreshtu-zloupotrebi-kevr-iska-zapor-na-veshti-tel-razpechatki.366043", "text": "Комисията за енергийно и водно регулиране да може да изисква записи на телефонни разговори и предаване на данни, предвиждат промени в Закона за енергетиката, които са публикувани за обществено обсъждане.Те разширяват правомощията на регулатора за контрол на прозрачността на пазара, на манипулации и пазарни злоупотреби. Министърът на енергетиката или председателят на КЕВР назначават контролните органи, които да извършват проверките. А те имат право още да поискат от съд да наложи запор на движими вещи и вземания и/или възбрана върху недвижим имот.Третото правомощие е да правят предложения за временно лишаване от право на професия или дейност, пише \"24 часа\".\r\nС промените се вкарва в действие еврорегламент от 2011 г., който обаче не е бил отразен в българското законодателство, тъй като у нас не е имало енергийна борса.Преди дни председателят на КЕВР Иван Иванов заяви, че регулаторът ще контролира само организираният пазар, тоест борсата, а не и търговците.\r\nГлоби от 1500 до 15 000 лв. се предвиждат при нарушенията на регламента, в частта му за прозрачност на пазара на ток и газ, манипулации и пазарни злоупотреби. Когато това се прави от юридическо лице или от едноличен търговец имуществена санкция е от 20 000 до 150 000 лв. Тези санкции са и за опити за манипулиране на пазара за търговия на едро с енергия. При повторно нарушение глобата е трикратна и то изчислена по максималния размер. Това означава, че за физически лица тя е 45 000 лв., а за фирми – 450 000 лв.\r\nКЕВР може да наложи и наказание лишаване от право за упражняване на определена дейност за срок от шест месеца до една година, ако нарушението не подлежи на по-тежко наказание.\r\nВ проекта за първи път е предвиден раздел за зарядните точки за електрически автомобили. Законът определя техните оператори при сделките с ток като крайни клиенти. Собствениците на електромобили обаче не са страна по сделките с ток и нямат договорни отношения нито с търговците на ток, нито с мрежата.\r\nПредвижда се операторите на зарядната точка да могат да купуват ток от търговец, различен от този, който доставя еленергия на сградата, в която е тя. ЕСО няма право да откаже свръзване на зарядна станция с мрежата, с мотив за претоварване или повече разходи.", "date": "2018.01.24", "title": "Срещу злоупотреби: КЕВР иска запор на вещи, тел. разпечатки..."}
{"url": "https://www.dnes.bg/technology/2018/01/24/facebook-kupi-startyp-za-razkrivane-na-izmami.366066", "text": "Facebook потвърди, че е придобила Confirm.io от Бостън – стъпка, която може да помогне на социалната медия да научи повече за хората, които купуват реклами в платформата. Стартъпът е специализиран в потвърждаването на истинността на лични документи, като лични карти, паспорти и шофьорски книжки. Това каза главният редактор на Investor.bg Бойчо Попов в своя технологичен коментар в ефира на . По думите му новата придобивка може да помогне при онлайн трансакциите и разкриването на измамни дейности.„Confirm твърди, че нейният софтуер позволява доказването на самоличност при онлайн трансакции, което позволява на потребителите да откриват потенциална измамна дейност“, добави още Попов. Вижте повече на ", "date": "2018.01.24", "title": "Facebook купи стартъп за разкриване на измами "}
{"url": "https://www.dnes.bg/muzika/2018/01/24/eltyn-djon-iskam-da-spra-s-turnetata.366036", "text": "Който е бил на концерта на Сър Елтън Джон в столицата през 2010 година на стадион \"Локомотив\" помни, че той излезе на сцената минути, след обявения час и повече от 2 часа и половина пя и свири без почивка. А публиката остана без дъх, припявайки хитовете на легендарния музикант, който е на сцената 50 години. \r\nДнес английският музикант е на 70 години и планира да спре с концертите по света, след като направи едно последно турне, съобщава БТА.Причините за намерението на Сър Елтън Джон са здравословни и лични. Напоследък здравето му се влошава, а и иска да има повече време за децата си - 7-годишния Закари и 5-годишния Илайджа.\r\nМиналата година Елтън Джон прекара 12 дни в болница, след като се зарази от \"вредно и необичайно\" бактериално заболяване по време на турнето си в Южна Америка.През 2013 г. пък отмени концерт в Хайд парк заради спешна операция от апендицит. \"Искам да спра с турнетата - не със свиренето, а с турнетата - откровен е той. - Седемдесет не е 60, нито 50\".", "date": "2018.01.24", "title": "Елтън Джон: Искам да спра с турнетата!"}
{"url": "https://www.dnes.bg/business/2018/01/24/ot-iuli-ruskata-aeroflot-shte-leti-do-burgas.366054", "text": "Руската авиокомпания Аерофлот започна продажба на билети за полети до Бургас, съобщи компанията на своя сайт.\r\nРедовните полети по маршрута Москва-Бургас-Москва ще започнат на 2 юли 2018 г.Ежедневните полети ще работят по следния график - полет SU 2156 заминава от Москва в 15:55 часа и пристига в Бургас в 19:20 часа (местно време), а полетът на връщане (SU 2157) излита от Бургас в 20:30 и пристига в Москва в 23:50 (местно време).\r\nПродажбите на билети са отворени за всички дни от седмицата, с изключение на понеделник. Билетите за полети от понеделник ще станат достъпни след окончателното съгласуване на графика за пристигащи и заминаващи на летището в Бургас.\r\nАерофлот е водещият превозвач на Русия и член на глобалния авиационен съюз на SkyTeam. Компанията и партньорите му обслужват 1074 дестинации в 177 държави по света. През 2016 г. Аерофлот превози 29 милиона пътници (43,4 милиона пътници като Aeroflot Group, включително дъщерни дружества).", "date": "2018.01.24", "title": "От юли: Руската Аерофлот ще лети до Бургас"}
{"url": "https://www.dnes.bg/health/2018/01/24/kyde-greshim-nai-chesto-pri-konsumaciia-na-plodove.366021", "text": "След като разгледахме общите принципи на здравословното комбиниране на храните и посочихме защо не бива да се комбинират протеини и въглехидрати в едно хранене, време е за няколко конкретни препоръки.Ясно е, че има храни, които се разграждат и усвояват чрез близки ензимни механизми и може да се приемат едновременно, без риск от претоварване на стомаха и червата. Има обаче и такива, които е препоръчително да консумираме самостоятелно. Това ще позволи оптимално бързо усвояване на полезните им съставки. Сред тези храни са и плодовете – едни от най-полезните хранителни продукти, които обаче често консумираме по не най-здравословния и подходящ начин. По отношение на плодовете диетолози и експерти в храненето дават 2 важни препоръки. Съблюдаването им ще ни позволи да извлечем максимална облага от тях – да се заредим с енергия и полезни вещества и да се предпазим от дискомфорт и тежест в стомаха след хранене.  ", "date": "2018.01.24", "title": "Къде грешим най-често при консумация на плодове"}
{"url": "https://www.dnes.bg/notifikacii/2018/01/24/germanski-nacionalist-sdade-partien-post-prie-isliama.366046", "text": "Дългогодишен член на германската националистическа партия \"Алтернатива за Германия\" се оттегли от партийния пост, който заемаше, след като прие исляма, предаде Асошиейтед прес, цитира БТА.\r\nАртур Вагнер бе член на провинциалното бюро на партията в провинция Бранденбург, Източна Германия. Говорителят на партията Даниел Фризе потвърди, че Вагнер се е оттеглил преди две седмици и каза, че това е станало по лични причини. \r\nТой допълни, че е разбрал, че Вагнер е приел исляма, едва след като той се оттеглил от партийния пост.\r\n\"Алтернатива за Германия\" водеше кампания срещу риска от ислямизация на страната заради притока на имигранти и високата раждаемост сред мюсюлманите в Германия.\r\nБерлинският в. \"Тагесшпигел\" съобщи днес, че Вагнер, който стана член на \"Алтернатива за Германия\" малко след основаването й през 2013 г., в миналото е играел активна роля в група, подпомагаща бежанците.", "date": "2018.01.24", "title": "Германски националист сдаде партиен пост, прие исляма"}
{"url": "https://www.dnes.bg/obshtestvo/2018/01/24/slavi-trifonov-sashtisan-sym-ninova-iska-referendum.366067", "text": "Слави Трифонов също се включи в дебата за Истанбулската конвенция, по-точно за референдума, поискан от БСП. Във Facebook шоуменът излезе с обръщение към лидера на БСП:\"Уважаеми съграждани, всеки ден новини, но днес една новина направо ме сащиса. Корнелия Нинова иска референдум! Референдум за Истанбулската конвенция. Откога бе, како? Откога приемаш референдума за някаква форма на демокрация?\nАми, нали един референдум с гласували 3 милиона и половина българи за тебе не съществува? Според теб Такъв референдум няма, защото не ти изнася. Но понеже искаш да трупаш точки с народна любов, референдум за Истанбулската конвенция може да има. Много избирателно, бе!Уважаеми български политици. Не, това не трябваше да го казвам. Български политици, колкото и емоционално да звучи и колкото и да се напрягате - всъщност вие будите само съжаление и отвращение\", обобщава Трифонов.", "date": "2018.01.24", "title": "Слави Трифонов: Сащисан съм! Нинова иска референдум"}
{"url": "https://www.dnes.bg/business/2018/01/24/v-davos-problemite-se-nazovavat-poimenno-no-resheniiata-ne.366062", "text": "Към момента основните бъдещи заплахи са маркирани много добре в Световния годишен форум в Давос. Става въпрос за заплахи, започващи от рисковете за глобалната финансова система и стигащи до повишаване на резистентността на бактериите към определени видове антибиотици. Това каза финансистът Йонко Чуклев в ефира на Той посочи, че проблемите са назовават поименно, но не се назовават решения.Според Чуклев темата за социалното неравенство ще се появи в даден момент на форума задължително, \"тъй като в момента дори и най-богатият им процент е много притеснен от неравенството в света\".Финансистът добави още, че това, на което трябва да се обърне внимание, е, че към настоящия момент ниските лихви, включително и по депозитите в цяла Западна Европа и САЩ, комбинирано с покачване на цените на имотите например, създават в повечето хора чувство за несправедливост.Вижте повече на ", "date": "2018.01.24", "title": "В Давос: Проблемите се назовават поименно, но решенията - не"}
{"url": "https://www.dnes.bg/sofia/2018/01/24/kmetyt-na-kv-mladost-alarmira-za-nezakonno-stroitelstvo.366016", "text": "\r\n                        \r\n                        \r\n                        \r\n                    ", "date": "2018.01.24", "title": "Кметът на кв. \"Младост\" алармира за незаконно строителство"}
{"url": "https://www.dnes.bg/za-da-se-razbirame/2018/01/24/10-zabavni-neshta-koito-se-sluchvat-na-mladolikite.365933", "text": "Всеки мечтае да е вечно млад. Някои хора, за съжаление, изглеждат по-зрели и възрастни, отколкото реално са. Но има и такива, които някак младеят и то с цяло десетилетие.Най-забавни са ситуациите с хора в 30-те им години, които обаче продължават да изглеждат значително по-млади, заради което комичните сцени в ежедневието им не спират.Ако и вие сте сред тези младеещи персони вероятно можете да потвърдите следващите редове!Ако излъжете, че сте си забравили студентската книжка, касиерките ще ви повярват моментално, просто защото имате юношеско лице.Една бира не можете да си вземете на спокойствие като зрял възрастен, защото почти всеки път ви искат личната карта. А върхът на сладоледа е, когато ви я поискат и на входа на дискотеката.Изглеждате толкова по-млади, че хората не могат да приемат напълно истинността на данните в личната ви карта.", "date": "2018.01.24", "title": "10 забавни неща, които се случват на младоликите"}
{"url": "https://www.dnes.bg/sport/2018/01/24/bylgariia-s-norvegiia-sloveniia-i-kipyr-za-ligata-na-naciite.366033", "text": "България попадна в група 3 на Дивизия С на новия турнир на УЕФА Лига на Нациите, където ще спори с отборите на Словения, Норвегия и Кипър.Мачовете в този турнир ще започнат през септември тази година. Целта е да бъдат заместени контролните срещи с мачове със стойност, а турнирът също така да дава шанс на по-слабите отбори да се класират за Европейското първенство през 2020 година.\r\nВ турнира участват всички 55 европейски федерации със своите \"А\" национални отбори. Те бяха разделени в 4 дивизии в зависимост от коефициента си в Националната ранглиста на УЕФА, която е различна от класацията за национални отбори на ФИФА. България се състезава в Лига \"C\".\r\nЛига А и Лига В са от по 12 отбора, лига С- където е и България, е с 15. Най-ниската дивизия D e от 16 отбора.Всяка една лига е съставена от три или четири групи с по четири или три отбора. Във всяка група ще се играе на разменено гостуване, подобно на европейските квалификации. Победителите във всяка група се класират за по-горната дивизия на следващото издание на Nations League, а последните отбори изпадат надолу.\r\nТурнирът ще се организира на всеки две години, съгласно международния календар. Целта е да бъде осигурено трайно развитие на националните отбори чрез участието им в повече оспорвани мачове. Освен че първите отбори от всяка група се придвижват в по-горната дивизия, то победителите във всяка лига добиват право на участие на Евро 2020, ако не са се класирали през квалификациите.\r\nЛига А:\r\nгрупа 1: Германия, Франция, Холандия\r\nгрупа 2: Белгия, Швейцария, Исландия\r\nгрупа 3: Португалия, Италия, Полша\r\nгрупа 4: Испания, Англия, Хърватия\r\nЛига В:\r\nгрупа 1: Словакия, Украйна, Чехия\r\nгрупа 2: Русия Швеция, Турция\r\nгрупа 3: Австрия, Босна и Херцеговина, Северна Ирландия\r\nгрупа 4: Уелс, Република Ирландия, Дания\r\nЛига С:\r\nгрупа 1: Шотландия, Албания, Израел\r\nгрупа 2: Унгария, Гърция, Финландия, Естония\r\nгрупа 3: Словения, Норвегия, България, Кипър\r\nгрупа 4: Румъния , Сърбия, Черна гора, Литва\r\nЛига D:\r\nгрупа 1: Грузия, Латвия, Казахстан, Андора\r\nгрупа 2: Беларус, Люксембург, Молдова, Сан Марино\r\nгрупа 3: Азербайджан, Фарьорски острови, Малта, Косово\r\nгрупа 4: Македония, Армения, Лихтенщайн, Гибралтар", "date": "2018.01.24", "title": "България с Норвегия, Словения и Кипър за Лигата на нациите"}
{"url": "https://www.dnes.bg/photo/2018/01/24/uj-tkzs-a-vytre-oranjeriia-za-marihuana.366006", "text": "\nОранжерия за отглеждане на марихуана бе открита при спецакция в Павликени, съобщиха от  МВР.\r\nПолицейската операция по противодействие на наркопроизводството и наркоразпространението е проведена от служители на ТСБОП - София област и Велико Търново и криминалисти на ОДМВР - Плевен. Действията са реализирани на територията на областите Плевен и Велико Търново под наблюдението на Специализираната прокуратура. \r\nВ рамките на операцията са извършени претърсвания на адреси и автомобили в Плевен и село Славяново. Иззета и близо един килограм марихуана, както и електронна везна.\r\nВ хода на операцията са извършени и процесуално-следствени действия в селскостопанска постройка на бивше ТКЗС в Павликени, наета от частно лице.\r\nПолицаите установили, че сградата е превърната в оранжерия за отглеждане на марихуана. В оборудваното с осветителни тела, препарати, торове, капкомери и вентилатори помещение имало 70 саксии и обрана вече наркопродукция.\r\nДействията по разследването продължават в рамките на образуваното по случая досъдебно производство.", "date": "2018.01.24", "title": "Уж ТКЗС, а вътре... оранжерия за марихуана"}
{"url": "https://www.dnes.bg/politika/2018/01/24/prepitaha-neno-dimov-v-evroparlamenta-toi-vsichko-s-pirin-e-zakonno.366024", "text": "Решението на правителството за Пирин не противоречи нито на българските, нито на европейските закони. Това заяви министърът на екологията Нено Димов в Европейския парламент, където представи приоритетите на Българското председателство на Съвета на ЕС в областта на опазването на околната среда и безопасността на храните.\r\nНенов отказа да навлиза в детайли, тъй като според него въпросът е национален, а той е поканен да представлява Съвета, но каза, че действията на българското правителство са напълно законни. Става дума за 2% от територията на Национален парк „Пирин“, които са част от буферната зона, призната и от ЮНЕСКО, обясни министърът в отговор на въпрос на германската евродепутатка от групата на „Зелените“ Петра Каленбах. \r\nДимов обеща всички строителни дейности да бъдат ограничени в тази зона. А останалите 45% от парка, за които го пита евродепутатката, са разрешени за водохващане за питейни нужди, добави министърът. Германската евродепутатка изрази съмнение, че водохващането ще се прави за производството на изкуствен сняг за ски пистите в Пирин.\r\nДимов отхвърли съмненията на Каленбах, че с решението на кабинета „Борисов“ се нарушава европейската Директива за околната среда. Той се позова на интервю на еврокомисаря за екологията и рибарството Кармену Вела, който заявил, че няма пристъпване на законодателството в случая с Пирин.\n\nЕкологичният министър отговори и на питане как приоритетът на Председателството за чистотата на въздуха се връзва с факта, че България съди Европейската комисия за въглеродните емисии от ТЕЦ-овете.\r\nСпоред Димов двете не си противоречат, тъй като София е установила процедурни нарушения в действията на Европейската комисия, които оспорва.\r\n„Ако съдът прецени, че няма такива, ние ще се съобразим, но законността е сред фундаменталните ценности на ЕС“, каза министърът пред комисията по опазване на околната среда в Европейския парламент.\r\nПреди две седмици правителството реши да се присъедини към жалба на Полша в Съда на ЕС срещу определените лимити за замърсяване на въздуха от въглищните централи. Европейското законодателство предвижда, ако тези лимити не бъдат постигнати до 2021 г., ТЕЦ, които замърсяват, да бъдат закрити. У нас 40% от енергията се произвежда от въглища.\r\nБългария има и друг спор с Брюксел за чистотата на въздуха, след като април 2017 г. Съдът на ЕС намери, че правителството не спазва европейските норми за замърсяване с фини прахови частици, като системно превишава европейските норми. Предстои Европейската комисия да определи размера на наказателната глоба, която България ще трябва да плаща за мръсния въздух.", "date": "2018.01.24", "title": "Препитаха Нено Димов в европарламента. Той: Всичко с Пирин е законно!"}
{"url": "https://www.dnes.bg/obshtestvo/2018/01/24/roditelite-oceliavat-decata-stavat-agresivni-koi-e-vinoven.365971", "text": "\r\n                        \r\n                        \r\n                        \r\n                    \r\nТемата, в която мнението си даде и експертът по онлайн медии Жюстин Томс, идва след случая, в който 14-годишен преби бездомник до смърт, а приятелите му гледаха, дори заснеха престъплението.\r\nПо думите на психолога децата слагат високи предизвикателства пред себе си. Провокират се едно друго и няма как да не изпълниш дадената ни заявка - като ритуал, който трябва да направиш, за да влезеш в групата.\r\nПетрова даде пример от своята практика със случай от петък.\n\r\n\"Виждам се с момченце в 3 клас, родителите му го изчакват пред кабинета. То ми казва: Ще ти споделя нещо, но в никакъв случай няма да го разпространяваш. Трябва да подпаля косата на едно от момичетата с най-дългите коси в класа\", обяснило детето.\r\nПсихологът го пита \"защо\", а то отговаря, сякаш се подразбира: Иначе ще ме смятат за женчо.\r\nПо този повод Александра Петрова отбеляза, че идеята не е само върху провокацията, която е сложена на малкото момче. Самото то не се пита \"трябва ли да го направя\".\r\n\"Искаше да ми сподели, за да има съмишленик в деянието и да избере на кое момиче да направи това действие\", обясни тя.\r\nСпоред Жюстин Томс родителите също имат роля в споделянето на информация в интернет, както в случая от Варна, в който едното дете-свидетел заснема с телефона си престъплението върху 53-годишния бездомник.\r\n\"Интернет е само още едно средство за децата да изгреят като звезди в очите на кръга около себе си\", посочи Томс пред .\r\nАлександра Петрова подчерта още, че около нас постоянно има поводи, които не позволяват на децата да се научат как да се справят със своите емоции, като базовият фон стои в семейството.\r\n\"Родителите оцеляват или не знаят как да се справят... Децата изобщо не знаят как да управляват негативните си емоции. Все по-трудно изграждат авторитет към възрастните хора. От много ранна възраст спират да се учат. Бързо стигат до фрустрация, не са научени да отлагат желания - съответно, бързо се стига до агресия\", обясни психологът.\r\n ", "date": "2018.01.24", "title": "Родителите оцеляват, децата стават агресивни: Кой е виновен?"}
{"url": "https://www.dnes.bg/world/2018/01/24/vulkanyt-maion-predizvika-ognen-ad-vyv-filipinite.365984", "text": " Най-активният вулкан във Филипините отново показа \"характер\". Майон се развихри и заплашително изхвърля пушек и лава, които достигат до 700 метра височина. За по-голяма сигурност вече близо 60 хиляди души са били принудени да напуснат домовете си, предава РИА Новости.\r\nМайон представлява почти идеален конус, разположен на около 330 километра югоизточно от Манила, и е смятан за най-опасния от общо 22-та активни, които са разположени на територията на страната.\r\nСпоред последни данни на Националния институт за бедствия и аварии, общо 18372 семейства или 71373 души са били засегнати от изригването на вулкана. От тях 14483 семейства или 55068 души са настанени в 59 центъра за евакуация. Още 1395 семейства или 6156 души са евакуирани извън тези центрове.\r\nТази нощ са фиксирани изригвания на лава на височина от 3000 до 5000 метра. В 17 града и общини са затворени училищата. 50 вътрешни и международни полети са отменени. Учените предупреждават за опасността от възможно мощно изригване. ", "date": "2018.01.24", "title": "Вулканът Майон предизвика огнен ад във Филипините"}
{"url": "https://www.dnes.bg/stranata/2018/01/24/zabavachka-v-nashi-dni-samo-turski-ezik-boi-obidi-i-zaplahi.366035", "text": "Пореден случай на грубо отношение в детско заведение. Този път е от близкия до Русе град Глоджево, разказа Нова телевизия.\r\nМайка сложи записващо устройство в дрехите на детето си. А записът предизвика проверка.\r\n\"Децата всяка сутрин отиват с рев, не искат да влязат, треперят, нощем се събужда с кошмари. И това продължава месеци наред”, разказва Дениз.\r\nИ продължава, че 2-годишният й син започва да плачe само като види как му приготвя дрехите за яслата. Разпитала и други родители как се чувстват техните деца. И те се оплакали.\r\nЗатова младата жена решава да сложи звукозаписно устройство в дрехите на детето. И разбира не само, че децата \r\nбиват обиждани, но и че вместо на български, с тях се говори само на турски.\r\n\"Най-лошо впечатление ми направи, че псуват, удрят, обидни думи използват”, разказва Дениз.\r\nДруга майка се оплака, че наричали сина й \"заспалия пръч“.\r\nОбвинените в насилие служители в яслата отрекоха.\r\nРефие Ралева, директор на детската градина обясни, че ако бъдат открити нарушения, ще последват санкции.", "date": "2018.01.24", "title": "Забавачка в наши дни: Само турски език, бой, обиди и заплахи"}
{"url": "https://www.dnes.bg/obshtestvo/2018/01/24/zov-za-pomosht-momche-sybira-pari-za-lechenieto-na-bashta-si.366025", "text": "\r\n                        \r\n                        \r\n                        \r\n                    ", "date": "2018.01.24", "title": "Зов за помощ: Момче събира пари за лечението на баща си"}
{"url": "https://www.dnes.bg/health/2018/01/24/8-hrani-vajni-za-zdraveto-na-cherniia-drob.365937", "text": "Черният дроб е един от най-важните органи в човешкото тяло, част от храносмилателната система. Благодарение на него в организма се осъществяват редица функции, включително нормално протичане на метаболитните процеси, защита на организма, детоксикация на кръвта, синтез на жлъчка и други.Като се има предвид, че черният дроб изпълнява редица функции, които са жизненоважни за човешкото тяло, е необходимо да се грижим за неговото здраве. Подходящото хранене може да подобри чернодробната функция и да даде възможност за непрекъснато протичане на биохимичните процеси.Споделяме 8 полезни храни, които пазят черния дроб.Куркумата е една от най-полезните подправки подобряваща чернодробната функция. Когато я консумираме, тя стимулира работата на ензимите в черния дроб и пречиства организма от свободните радикали, които водят до редица усложнения в организма.Цвеклото е богато на флавоноиди и бета каротин, съставки, които подобряват функцията и стимулират здравето на черния дроб. В допълнение, зеленчукът помага да се пречисти кръвта и да се премахнат токсините от тялото. Може да добавяте цвекло към вашите фрешове, салати, ястия.", "date": "2018.01.24", "title": "8 храни, важни за здравето на черния дроб"}
{"url": "https://www.dnes.bg/sport/2018/01/24/koi-shte-ni-predstavia-v-piongchang-2018-sani-jekova-snoubord.365981", "text": "Точно 16 дни остават до началото на зимните олимпийки игри в Пьонгчанг. България вече определи своята делегация от 19 спортисти, а екипът на  събра за вас най-любопитното за родните представители.\r\nИ след като вече ви представихме знаменосецът ни Радо Янков, след визитката на другата ни голяма звезда в сноуборда - Сани Жекова.Тя е една от най-големите ни надежда за медал на зимната олимпиада. Родена на 5 октомври 1987 година в София, преди четири години в Сочи Сани Жекова се размина на косъм от отличие, но сега има шанс да забрави кошмарното падане на финала след сблъсъка с италианката Микаела Моиоли.Жекова е златен медалист от Зимната Универсиада през февруари 2015 г. в Сиера Невада, а през 2010 г. носи знамето на България на откриването на Олимпийските игри във Ванкувър. Там също е сочена за фаворит за медал, но по време на квалификацията пада, разтяга мускул и участието й приключва.През свободното си време практикува уиндсърф, мотокрос, уейкборд, сърф, планинско колоездене, скейтборд, бадминтон, скуош, голф, езда, дайвинг, фитнес и др.\r\n ", "date": "2018.01.24", "title": "Кой ще ни представя в ПьонгЧанг 2018? Сани Жекова, сноуборд"}
{"url": "https://www.dnes.bg/politika/2018/01/24/istanbulskata-konvenciia-se-prepyna-v-parlamenta.366040", "text": "Истанбулската конвенция влезе в дневния ред на три парламентарни комисии днес - по правни въпроси, по външни работи и тази по въпросите на младежта. \r\nОказа се обаче, че и депутатите не са готови да я приемат или да я отхвърлят на фона изострената чувствително на обществото към нея и на протестите \"За\" и \"Против\" документа. \n\n\n\n\r\nПо искане на левицата правната комисия реши да отложи за друг ден обсъждането й.\r\nПо- рано пък червената шефка Корнелия Нинова обяви, че левицата ще настоява да се проведе референдум преди да бъде ратифицирана Конвенцията на Съвета на Европа за превенция и борба с насилието над жени и домашното насилие.\r\nНа правна комисия за отпадането на обсъждането й гласуваха 10 народни представители, 8 бяха \"против“, а един гласува с \"въздържал се“.\r\nПарламентарната комисия по младежта и спорта пък направо я отхвърли с 9:10 гласа.\r\nМакар че и правителството е категорично зад конвенцията,  депутатът Георги Марков гласува \"против\". Той беше и единственият от ГЕРБ заел тази позиция. \r\nС неговия плюс гласовете на \"Обединени патриоти\" и БСП документ падна.", "date": "2018.01.24", "title": "Истанбулската конвенция се \"препъна\" в парламента "}
{"url": "https://www.dnes.bg/sofia/2018/01/24/sofiianci-za-mrysniia-vyzduh-miene-na-ulici-da-zabrana-za-koli-ne.366012", "text": "Софиянци оценяват замърсяването на въздуха като един от най-сериозните проблеми на столицата през последните години и са готови да подкрепят много мерки за решаването му.\n\n\nТова показват резултатите от представително за пълнолетното население на София проучване на агенция Алфа Рисърч. То е реализирано в периода 15-21 януари сред 800 души по поръчка на Столичната община.За 86% от анкетираните има проблем с качеството на въздуха в столицата в определени дни от годината.Като основни източници на замърсяване хората сочат автомобилния трафик (51%), отоплението на дърва и въглища (24%) и нерегламентираното горене на отпадъци в някои квартали (19%).Всяко второ домакинство в София или приблизително 600 хиляди души ползват автомобил практически ежедневно.Делът на домакинствата, които се отопляват на дърва, въглища или пелети е 9%. Сред тях се открояват най-вече нискодоходните групи, поради което и готовността им да подменят отоплителната си система с по-екологична е сравнително ниска.Сред обсъжданите през последните седмици мерки за решаване на проблема гражданите са склонни да подкрепят ангажимента на Столичната община за по-често миене на улиците - 93%. Осигуряване на безплатен градски транспорт в дни с високо замърсяване е подкрепено от 92%, а въвеждане на зелен билет на цена от 1 лв. за целия ден на пътуване с градския транспорт - от 89%.Силна е подкрепата и за безплатно паркиране в буферните паркинги срещу билет за използване на градски транспорт - 87%.Затварянето на центъра на София за автомобили в дни с високо замърсяване обаче се одобрява от доста по-малко анкетирани - 60%. Останалите 40% го отхвърлят. 55% одобряват идеята за намаляване на времето за паркиране в синя зона от 2 часа на 1 час, 45 % обаче се противопоставят.Евентуално увеличение на цената за паркиране в синя зона се посреща с още по-големи резерви и разделя мнението на хората по равно.74% от самите шофьори декларират готовност да ползват буферните паркинги и безплатен или евтин градски транспорт в дни с повишено замърсяване на въздуха.Други 58% биха излезли без автомобила си при наличие на предварителна информация за предстоящо замърсяване.Почти всеки втори е готов да остави автомобила си и да ползва зелен билет за градски транспорт от 1 лв. в дни на изострен проблем със замърсяването.Най-ниско - 35% е одобрението за забраната за влизане на автомобили в райони с повишено замърсяване и глоби при нарушаването й.81% одобряват извършването на проверки от КАТ на автомобилите в града - дали отговарят на екологичните норми и дали са технически изправни.\r\nПо-поляризирани са мненията за санкциите към нарушителите: 43% смятат, че те трябва да бъдат спирани от движение, а 38%, че трябва само да бъдат глобявани.69% одобряват инициативата за въвеждане на стандарти за дървата и въглищата, като се продават само такива с ниско съдържание на пепел и сяра.60 % са позитивно настроени и към идеята да се отказва първоначална регистрация на автомобили, които нямат работеща система за очистване на отработените газове.54% смятат за полезно поставянето на стикери, отбелязващи екологичния клас на автомобила и в зависимост от това, избирателно допускане на автомобилите до определени зони в дни с високо замърсяване на въздуха.69% смятат, че ежедневното поведение на гражданите би допринесло за подобряване на състоянието на въздуха в София, срещу 32% привърженици на тезата, че това е изцяло отговорност на общината. ", "date": "2018.01.24", "title": "Софиянци за мръсния въздух: Миене на улици - да, забрана за коли - не!"}
{"url": "https://www.dnes.bg/notifikacii/2018/01/24/gripna-epidemiia-ot-dnes-v-burgas-utre-v-sofiia-oblast.366017", "text": "Регионалният щаб за борба с грипа и острите респираторни заболявания /ОРЗ/ обяви грипна епидемия на територията на област Бургас от днес. Мерките се взимат заради нарасналия брой на заболелите - 236 регистрирани случаи на база 10 000 души, при граница 225/10000. \r\nПо данни на специалистите от РЗИ най-засегнати са малките деца от 5 до 14 години и хората от 30 до 64 години. За да се спре разпространяването на грипната епидемия предложението е на територията на област Бургас да бъдат преустановени учебните дейности от 24.01.2018, което важи за учениците втора смяна, до 29 включително.\r\nСред другите превантивни мерки, които влизат в сила от днес са: детските градини да работят, но в режим на \"засилен филтър\", при който се огграничава достъпът на родителите, забранява се посещаването на болни деца, както и сливането на отделни групи.Преустановяват се още хоспитализациите и плановите операции в болницата, свижданията, консултациите на здрави бременни жени и деца, както и всички профилактични прегледи и имунизации.\r\nОт утре, 25 януари, грипна епидемия е обявена и на територията на Софийска област, с всички произтичащи от това противоепидемични мерки и преустановяване на учебните занятия за пет календарни дни, до 29 януари включително.\r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.\r\nДо 26 януари са прекратени учебните занимания в област Стара Загора и община Бобов дол, където също има грипна епидемия. Поради висока заболяемост е предписано да не се провеждат учебни занятия за същия период и в две учебни заведения в град Дупница, съобщи bTV.\r\nВъв Видин към настоящия момент няма причина за обявяване на грипна ваканция, но се прекратяват женските и детски консултации, отлагат се и плановите операции.", "date": "2018.01.24", "title": "Грипна епидемия: От днес - в Бургас, утре - в София област"}
{"url": "https://www.dnes.bg/index/2018/01/24/deniat-v-snimki-24-ianuari.366049", "text": "\n", "date": "2018.01.24", "title": "Денят в снимки - 24 януари"}
{"url": "https://www.dnes.bg/obshtestvo/2018/01/24/miuftiistvoto-treti-pol-djendyr-kapani-v-konvenciiata.366022", "text": "\"Истанбулската конвенция не е привилегия за българските мюсюлмани. Тя крие рискове за тяхната идентичност, като под формата на възпрепятстване на насилието над женския пол, взима на прицел устойчивостта на семействата ни\".Това се посочва в позиция на Главното мюфтийство до медиите във връзка със спорния документ, който породи полемика в обществото. \n\n\nВ становището на мюфтийството се посочва, че \"изкореняването\" на насилието над женския пол, което е в основата на Истанбулската конвенция, не е наш естествен проблем, отговарящ на злободневните ни нужди\".Според мюфтийството конвенцията е неприложима в сегашната й форма в правната ни система поради редица недефинирани понятия.Към днешна дата конвенцията е подписана от 44 държави - 28 членки на ЕС, като 17 от тях са я ратифицирали.При едно евентуално ратифициране на \"Истанбулската конвенция\" не се  предвиждат промени от конституционен или нормативен характер. Но се  знае, че ако се одобри тази конвенция в качеството си на международен  договор, тя ще бъде с предимство и приоритет пред националните правни  норми на България, посочват от Мюсюлманското изповедание.Свещеният Коран, определя жената като \"майка, дъщеря и съпруга\", а правното й положение в семейството и обществото е дефинирано в 12 сури и многобройни аети. Всички те са залегнали в традициите и в семейните ни отношения, посочват от изповеданието. И заявяват, че насилието над жените не е посрещано никога с одобрение от страна на българските мюсюлмани. Те остават верни на следните завети на Пророка Мохамед: \"Бъдете учтиви с жените!\", \"Женете се!\" и \"Дайте благи съвети на жените си!\".В позицията се посочва, че \"трети пол\", \"гей общество\", \"гей бракове\", а също \"Мюнхаузенския синдром\" и особено \"Джендър\" тематиката са опасни бездънни капани, скрити под Истанбулската конвенция. \"Този тип явление предвещава голяма драма за България, която без това преживява тежка демографска криза, причините за която не трябва да се търсят само в насилието върху нежния пол\", изтъкват от Главното мюфтийство.  ", "date": "2018.01.24", "title": "Мюфтийството: Трети пол, джендър - капани в конвенцията!"}
{"url": "https://www.dnes.bg/health/2018/01/24/kyde-byrkame-v-lechenieto-na-gripa.366009", "text": "\r\n\r\n\r\n\r\n\r\n\r\n\r\n\r\n\r\n\r\n\r\n\r\n                    \r\n ", "date": "2018.01.24", "title": "Къде бъркаме в лечението на грипа?"}
{"url": "https://www.dnes.bg/knigi/2018/01/24/pochina-pisatelkata-ursula-le-guin.365976", "text": "Урсула Ле Гуин е починала на 88-годишна възраст в дома си в американския град Портланд, предава \"Ройтерс\", като се позоваха на семейството на писателката. Синът на авторката на научнофантастични и фентъзи книги - Тео Даунс-Ле Гуин каза, че майка му си е отишла от този свят в понеделник, вероятно от инфаркт, съобщава БТА.\r\nПо думите му през последните месеци тя е имала здравословни проблеми, свързани със сърцето. Урсула Ле Гуин е автор на 20 романа, шест тома поезия, 13 книги за деца, множество кратки разкази и литературна критика.\r\nТя става много популярна с романа си \"Лявата ръка на мрака\", който печели наградите \"Хюго\" и \"Небюла\" през 1969 г. Романът й \"Освободеният\" през 1974 г. също печели двете награди - за най-добра научнофантастична и за фентъзи книга. Най-известните й творби са книгите от поредицата \"Землемория\", от които са продадени милиони екземпляри по целия свят.", "date": "2018.01.24", "title": "Почина писателката Урсула Ле Гуин"}
{"url": "https://www.dnes.bg/sofia/2018/01/24/vijte-kyde-niama-da-ima-voda-utre-v-sofiia.365986", "text": "На 25 януари 2018 г. (четвъртък) във връзка с монтаж на спирателен кран на бул. \"Президент Линкълн\", кв. \"Овча купел\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на бул. \"Овча купел\", от ул. \"Маестро Кънев\" до бул. \"Президент Линкълн\", бул. \"Президент Линкълн\", ул. \"Земляне\", ул. \"Житница\", ул. \"Александър Геров\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Овча купел\", ъгъла с бул. \"Президент Линкълн\".\r\nНа 25 януари 2018 г. (четвъртък) във връзка с изграждане на сградно водопроводно отклонение на ул. \"Велчо Атанасов\", кв. \"Подуене\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на ул. \"Велчо Атанасов\", от ул. \"Острец\" до ул. \"Кадемлия\", ул. \"Каймакчалан\", от ул. \"Велчо Атанасов\" до ул. \"Георги Пеячевич\", ул. \"Петър Богдан\", от ул. \"Каймакчалан\" до ул. \"Плачковски манастир\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Острец\" и ул. \"Велчо Атанасов\".\r\nНа 25 януари 2018 г. (четвъртък) във връзка с монтаж на пожарен хидрант на ул. \"Ягода\", гр. Банкя, се налага спиране на водоподаването от 10:00 до 19:30 часа на клиентите на \"Софийска вода\", живеещи в района на ул. \"Ягода\", ул. \"Ивайло\", ул. \"Захари Стоянов\", от ул. \"Христо Смирненски\" до ул. \"Георги Бенковски\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Ягода\", ъгъла с ул. \"Ивайло\".\r\nНа 25 януари 2018 г. (четвъртък) във връзка с монтаж на водомерен възел на ул. \"Коста Илиев\", кв. \"Овча купел\", се налага спиране на водоподаването от 09:00 до 13:00 часа на клиентите на \"Софийска вода\", живеещи в района на ул. \"Коста Илиев\", от ул. \"Институтска\" до ул. \"Войводина могила\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Коста Илиев\", ъгъла с ул. \"Институтска\".\r\nНа 25 януари 2018 г. (четвъртък) във връзка с прекъсване на сградно водопроводно отклонение на ул. \"Свищов\", жк. \"Банишора\", се налага спиране на водоподаването от 10:00 до 17:00 часа на клиентите на \"Софийска вода\", живеещи в района на ул. \"Свищов\", от ул. \"Козлодуй\" до бул. \"Сливница\", ул. \"Враня\", от ул. \"Свищов\" до ул. \"Опълченска\", ул. \"Яворова чука\", от ул. \"Свищов\" до ул. \"Опълченска\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Враня\" и ул. \"Свищов\".\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет  дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.01.24", "title": "Вижте къде няма да има вода утре в София"}
{"url": "https://www.dnes.bg/notifikacii/2018/01/24/turskata-operaciia-v-siriia-blickrigyt-se-provali.365974", "text": "Турският президент Реджеп Тайип Ердоган не успя да осъществи замисления блицкриг в Сирия. Същевременно агресията на Турция ускорява новата геополитическа подялба в региона в ущърб на Русия и на Иран, пише вестник \"Независимая газета\".\r\nБойните сводки от северната част на провинция Алепо говорят за ниско темпо на офанзивата на на Свободната сирийска армия, действаща с турска подкрепа. Мирното население напуска зоната на бойните действия, констатира руският ежедневник.\r\nПредставител на министерството на отбраната в Москва отхвърлил предишно твърдение на изданието, че е с изтеглянето на руските миротворци от Африн е ликвидирана зоната за деескалация, обявена през септември. Според него там не е имало подобна зона.\r\nМинистерството обаче още не е опровергало съобщение на агенция Интерфакс, цитирала полковник от руската военна полиция, според когото такава зона е била създадена в Африн, посочва \"Независимая газета\".\nНяма отговор и на основния въпрос: защо Русия, заявила, че брани териториалната цялост на Сирия, все пак допусна Турция да окупира (части от) страната? Според турски медии Анкара се готви да атакува и други северни сирийски провинции, подготвя и настъпление в Иракски Кюрдистан, в Северен Ирак, се казва в статията.\r\nКюрдският аналитик Анаре Барие Бала предрича провал на турската операция против кюрдите: \"Под натиска на САЩ Турция ще спре гоненията срещу кюрдите. И е възможно те да получат известни права\".\r\nКюрдските Сили за защита на народа и Кюрдската работническа партия според него не желаят открита конфронтация със САЩ и \"кюрдите не по-малко от САЩ имат интерес от Турция и от националноосвободителното движение на тюркмените-турци в Иран\".\r\nЕкспертът смята, че \"целта на САЩ е да опънат юздите на турския султан, да го върнат в лоното на САЩ и НАТО и занапред да използват Турция срещу Иран\".\r\nПо официални данни в Иран има близо 13 милиона \"тюркмени-турци\", а по неофициални - от 20 до 40 милиона, заявява Анаре Барие Бала. \"С помощта на Турция САЩ ще положат усилия да вдигнат тези турци на националноосвободителна война срещу иранския режим\", прогнозира той.\r\nСпоред наблюдателя Вашингтон си поставя за цел да се укрепи в самопровъзгласилата се сирийска кюрдска федерация Рожава и наред с Анкара да я използва като плацдарм в борбата срещу Иран.\r\nТози сценарий ще е неизгоден не само за Иран, но и за Русия, също и за днешния сирийски режим, който се опира на шиитски структури, отбелязва \"Независимая газета\".\r\n\"В крайна сметка Турция не става за съюзник на Русия - коментира историкът полковник Владимир Попов. - Защото Анкара ще прави всичко, за да укрепи позициите си в Близкия изток - в Ирак, Иран и Сирия. И ще се стреми за тяхна сметка да разшири териториите си (със земи), които исторически смята за свои.\"\r\n /БТА/", "date": "2018.01.24", "title": "Турската операция в Сирия - блицкригът се провали"}
{"url": "https://www.dnes.bg/knigi/2018/01/24/poznat-i-neizvesten-preizdavat-prashka-na-radichkov.365975", "text": "Четен и препрочитан, познат и все още неизвестен – любителите на българската литература имат шанса да се срещнат след 20 години пауза с Йордан Радичков чрез една от най-личните му и противоречива за времето си книга \"Прашка\".\r\nПреиздаването на книгата ще бъде официално обявено на 31 януари в столичния \"Дом на киното\" от 19:00 часа. Професор Иван Добчев ще разкаже малко за творбата, а след това започва филма \"Черкаски хроники\" на режисьора Димитър Петков.\r\n\"Бягах от час и се криех по мазетата, за да чета тази книга. Опитваме се да преиздаваме книгите на Радичков и да припомняме за него. Някои негови неща не са приемани приживе добре от критиката. През 70-те години всички автори са предпочитали да възхваляват социализма, а дядо написва книга за трудния живот на едно бедно дете, което се престрашава да започне да пише\", разказа внукът на писателя Йордан Радичков в студиото на \"България сутрин\".\r\nПредРадичков сподели, че не е имал търпение да започне да се занимава с творчеството на дядо си. Семейството на писателя подготвя да извади на бял свят невиждани снимки на автора. Аз също се занимавам с писане, но ще видим какво ще се получи, сподели още гостът.\r\n ", "date": "2018.01.24", "title": "Познат и неизвестен. Преиздават \"Прашка\" на Радичков"}
{"url": "https://www.dnes.bg/politika/2018/01/24/tok-za-nad-200-000-lv-razhodva-narodnoto-sybranie.365977", "text": "Средно по 350 лева без ДДС на работен ден излиза на българските данъкоплатци токът, който депутатите и администрацията на Народното събрание разходват, без това да включва сметките за двете почивни бази на парламента.\r\nТова става ясно от обявена обществена поръчка за възлагане на доставката на електроенергия с ниско напрежение за сградата на Народното събрание, на бившия Партиен дом, където всеки народен избраник има свой кабинет и където заседават комисиите и за почивните бази на парламента в Банско и във Велинград.\r\nПрогнозната стойност на тока, който ще бъде платен, е 206 500 лева без ДДС за две години.\r\nОт тях 163 600 лв. са за доставка на електричество от ЧЕЗ, а останалите 42 900 лв. от ЕВН.\r\n \r\nГодишно за сградата на парламента на пл. „Народно събрание“ №2, където депутатите заседават в сряда, четвъртък и петък, отиват по 42 000 лева за ток.\r\nСрокът на договора в обявената обществена поръчка за централата на народните представители е 25 месеца. Очаквания са, че през това време за ток там ще бъдат похарчени 87 500 лева.\r\nДоговорът за бившия Партиен дом на пл. „Княз Александър I“, където комисиите се събират основно в сряда и четвъртък, е за месец по-малко - две години.\r\nПрогнозата е, че за тези 24 месеца ще бъдат платени 51 000 лева, а на година това прави 25 500 лв.\r\nХранителният комплекс на парламента, който се намира на бул. „Княз Дондуков“, гълта ток годишно за 9 500 лв., така че за двете години от договора за него ще бъдат похарчени 19 000 лева.\r\nРазходите на почивната база в Банско са доста по-малко - едва 6 100 лева за две години.\r\nЗа тази във Велинград обаче ще бъде похарчено повечко. За 26 месеца прогнозата е, че 42 900 лв. ще бъдат приведени по сметките на доставчика на ток в региона ЕВН.\r\n ", "date": "2018.01.24", "title": "Ток за над 200 000 лв. разходва Народното събрание "}
{"url": "https://www.dnes.bg/politika/2018/01/24/radev-za-stabilnostta-v-bylgariia-tyrjestven-marsh-na-miasto.365988", "text": "\nКритичен поглед върху българската действителност очерта президентът Румен Радев в отчета си за една година начело на поста.  \"България е в критичен момент от своето развитие\", каза той на специална пресконференция. Радев нарече Българското председателство на Съвета на ЕС амбициозно, но обясни, че то не трябва да суспендира демокрацията и да е алиби за бездействие по болни за страната теми.  \r\nПрезидентът похвали макроикономическите показатели на държавата, но и предупреди, че те не могат да скрият липсата на чужди инвестиции и обезлюдените райони в страната.  \r\nСпоред държавния глава на този фон стабилността на държавата е тържествен марш на място.  \"Парламентарната република атрофира\", каза още Радев. Според него свободната воля на депутатите е убита, а те единствено одобряват волята на правителството. Президентът припомни, че рейтингът на Народното събрание е критично нисък и допълни, че го казва с тревога и болка, защото това е най-висшият орган  в държавата.  \r\n\"Корупцията деморализира цялото общество\", каза още президентът. Според него под въпрос е и фундаменталното право на свобода на словото.  \"Трябва да отстояваме демократичните си права, без да очакваме съдействие от Европа. Това е изводът, който произтича от отношението на Брюксел\", каза още президентът и допълни, че безразличието не трябва да ни демотивира.  \r\nВ отчета си президентът припомни усилията си за модернизацията на армията и за благосъстоянието на личния състав. Въпреки поети ангажименти от изпълнителната и законадателната власт обаче вместо това се е стигнало до наливане на средства в техника, която не е в добро състояние. Така се е стигнало до ситуацията - нито нова техника, нито ремонтирана стара техника. В крайна сметка се стигнало до отработения механизъм средства за модернизация да потънат в излишъци.  Радев направи отчет и на външната си политика и изрази надежда, че през тази година ще успее да извади отношенията ни с Русия от ледената епоха, в която ги е заварил. Държавният глава обясни и че външната ни политика трябва да бъде формирана в страната и отстоявана в чужбина. Като пример за обратното той даде Истанбулската конвенция, за която е обещана подкрепа навън, без да бъде обсъдена в страната.  \r\nВицепрезидентът Илияна Йотова обясни, че документът е подготвян вече десет години, през които насилието над жени и деца е продължавало. Тя даде подкрепа за конвенцията, но обясни, че всички апаратни действия около нея са гавра с жертвите на насилие.  \r\nПрезидентът обаче  смята, че не сега е моментът за приемането на документа, защото зад благородната инициатива за борба с насилието прозират други намерения, които разделят обществото. \"Изчезваме като нация\", каза държавният глава и допълни, че очаква депутатите да запретнат ръкавите по много по-важни теми за обществото. Радев и Йотова бяха категорични, че няма разделение в институцията по темата за Истанбулската конвенция.  \r\nПрезидентът обяви, че няма война между институциите в България, но обясни, че има ценностни различия. Той допълни, че си говори с Бойко Борисов, но не може да приеме български премиер и германски канцлер да обявяват покана на чужд държавен глава в България и българският президент да го научава от медиите.  \r\nРадев обясни, че като държавен глава не дължи обяснения на никого и че времето, в което президентът е бил безучастен наблюдател на процесите в страната, е отминало.  \r\nТой отчете като несвършена работа това, че не е успял да убеди управляващите да ревизират приетия от тях план за отбрана. \"Сектор сигурност е в критично състояние\", каза Радев.  \r\nПрезидентът отчете като неуспех и това, че не е могъл да извоюва заплащане от държавата за духовниците от всички вероизповедания у нас. Според него така е щяла да се постигне защита на нашите мюсюлмани от користни влияния отвън, но за съжаление въпреки ангажиментите на управляващите в бюджета за тази година такива средства не са предвидени.  \r\nРадев отново разкритикува приетия от парламента закон срещу корупцията и обясни, че той крие риск от злоупотреби.", "date": "2018.01.24", "title": "Радев за стабилността в България: Тържествен марш на място!   "}
{"url": "https://www.dnes.bg/stranata/2018/01/24/spasiha-dvama-izgubeni-snoubordisti-na-vitosha-i-borovec.365983", "text": "Екипи на ПСС са оказали помощ на двама сноубордисти, изгубили се на Витоша и край Боровец, съобщава \"Фокус\". \r\nЕдиният сноубордист се е изгубил на Витоша в посока с. Чуйпетлово, а другият край Боровец в посока с. Бели Искър. И двете акции са приключили успешно. От ПСС съветват сноубордистите и скиорите, които нямат опит и не познават районите около пистите, да не излизат от техните очертания, за да не се стига до подобни акции.\r\nОт спасителнта служба съобщиха, че днес в северните, североизточните и източните склонове на планините има средна опасност от лавини, като в Пирин лавиноопасността е висока. Те препоръчват на туристите да не навлизат в лавиноопасните зони и да ползват зимните маркировки.", "date": "2018.01.24", "title": "Спасиха двама изгубени сноубордисти на Витоша и Боровец"}
{"url": "https://www.dnes.bg/stranata/2018/01/24/direktorkata-na-tormozenite-deca-otiva-na-prokuror.365991", "text": "Сигнал срещу ръководителката на центъра от семеен тип \"Хризантема\" в Габрово ще бъде внесен в прокуратурата за това, че повече от година е укривала данните за насилие, което е създавало предпоставки то да се повтори. Това каза в сутрешния блок на bTV директорът на Дирекция \"Социално подпомагане\" в града Радостина Братованова.\r\n\"Нашите проверки продължават и тази седмица - обясни Братованова. - В понеделник влязохме - екип от социални работници и полиция. Вчера по спешност свикахме координационния механизъм за деца, претърпяли насилие. Рано е да се прави заключение към момента. Социалните работници проверяват този център. Децата са спокойни и не споделят нищо“. Очаква се в петък екипът от социални работници, който работи по случая, да излезе със становище.\r\nПо информация на медията дълго време не имало медицинско лице в центъра. \"Зададох въпрос на общината, тъй като в този координационен механизъм освен ние, влизат и представители на общината и полиция. От общината казаха, че три пъти са имали конкурс за медицинско лице и никой не е пожелал да упражнява тази професия там\" - поясни още още Братованова. Личната лекарка пък споделила, че след преглед от психиатър на децата е назначена терапия, а от нея е установено, че децата са били \"сковани\".\r\nПреди дни, разпространено видео, показа как служители тормозят и бият деца и младежи с увреждания в дом \"Хризантема\" в Габрово. Директорката Маринела Лазарова каза, че бездействието е от страна на прекия й ръководител от дирекция \"Образование и социални дейности\" в Габрово - Даниела Василева.", "date": "2018.01.24", "title": "Директорката на тормозените деца отива на прокурор"}
{"url": "https://www.dnes.bg/obshtestvo/2018/01/24/cyrkvata-sreshtu-dionisii-ne-moje-da-izraziava-poziciiata-na-sinoda.365985", "text": "Светият синод на БПЦ се разграничи от думите на  архимандрит Дионисий, който преди ден обяви, че Министерският съвет, който е гласувал Истанбулската конвенция, би следвало да има забрана да посещава храмовете на Българската православна църква.\n\n\n\nВъв връзка с медийните изяви на архимандрит Дионисий, от Светия синод на БПЦ припомнят, че Дионисий е завел съдебни дела срещу българския патриарх Неофит и срещу Ловчанския митрополит Гавриил, поради което срещу него е заведено Църковно-наказателно дело и той се намира под каноническо запрещение от свещенослужение, съобщи отделът \"Връзки с обществеността\" при Светия синод на БПЦ-БП.\r\nАрхимандрит Дионисий не може да бъде и не е изразител на позициите на Светия синод, се посочва в позицията.\r\nКакто е известно, Светият синод на Българската православна църква призова парламента да не приема спорната Истанбулска конвенция. Митрополитите, начело с патриарх Неофит, излязоха с обръщение до обществото и институциите, в което предупреждават, че документът въвежда опасна gender идеология и преследва цели, различни от прокламираните - за защита на жените от насилие.\r\n\"Истанбулската конвенция поражда тревога за бъдещето на европейската християнска цивилизация, защото тя съдържа ново разбиране за човека - човекът като самовластен господар, човекът без Бога, който следва своите желания и страсти до такава степен, че може да самоопредели дори и пола си\", се казва в позицията на Светия синод, изразена преди дни.\r\nБившият предстоятел на храм-паметника \"Александър Невски\" архимандрит Дионисий обаче стигна още по-далеч, поисквайки отлъчване от църквата на подкрепящите конвенцията министри.\r\n ", "date": "2018.01.24", "title": "Църквата срещу Дионисий: Не може да изразява позицията на Синода"}
{"url": "https://www.dnes.bg/stranata/2018/01/24/otkriha-myrtyv-diado-izdirvan-ot-tri-meseca.365996", "text": "Тяло на 76-годишен мъж, обявен за издирване, е открито в напоителен канал между пловдивския квартал \"Коматево\" и село Марково. Това съобщиха от Областната дирекция на МВР за Радио \"Фокус\" - Пловдив.\r\nСигналът за намереното тяло е подаден около 14.00 часа вчера от случайни минувачи. При извършения оглед не са открити следи от насилие.\r\nСамоличността на мъжа е установена, като след проверката е станало ясно, че е бил обявен за издирване в края на октомври 2017 година. Образувано е досъдебно производство.\r\n ", "date": "2018.01.24", "title": "Откриха мъртъв дядо, издирван от три месеца "}
{"url": "https://www.dnes.bg/obshtestvo/2018/01/24/po-malko-dokumenti-pri-registraciiata-na-socialni-uslugi.365992", "text": "Парламентът намали административната тежест при регистрацията на доставчиците на социални услуги с промени в Закона за социално подпомагане.\r\nС промените се предвижда отпадането на срока за пререгистрация на доставчиците на социални услуги, тъй като удостоверението за регистрация е безсрочно и няма основание да има ограничение с конкретни срокове за подновяване на регистрацията.\r\nОтпада и изискването лицата, които не са вписани в търговския регистър към Агенцията по вписванията, да прилагат удостоверение за актуално състояние или регистрация, издадени от компетентния съд.\r\nАгенцията за социално подпомагане по служебен път ще извършва справка в електронната база данни на търговския регистър.\r\nИзмененията предвиждат и промени в Закона за закрила на детето. Така се облекчава издаването на лиценз за предоставяне на социални услуги за деца и доставчиците да не представят редица документи. Държавната агенция за закрила на детето по служебен път ще извършва справка в електронната база данни.\r\nС промените се цели да се намали административната тежест за гражданите и бизнеса чрез премахване на изискването за някои документи на хартиен носител, мотивират се вносителите.", "date": "2018.01.24", "title": "По-малко документи при регистрацията на социални услуги"}
{"url": "https://www.dnes.bg/politika/2018/01/24/za-1-godina-na-posta-karadaiy-pohvali-radev-s-polovin-usta.365999", "text": "Макар и изключително лаконично, лидерът на ДПС Мустафа Карадайъ похвали президента Румен Радев, който днес отчете първата си година, откакто влезе на \"Дондуков\" 2. \n\n\n\r\nА държавният глава пък не си спести критиките към парламента. Според него България е в критичен момент от своето развитие.\r\nРадев нарече Българското председателство на Съвета на ЕС амбициозно, но обясни, че то не трябва да суспендира демокрацията и да е алиби за бездействие по болни за страната теми. \r\nПрезидентът похвали макроикономическите показатели на държавата, но и предупреди, че те не могат да скрият липсата на чужди инвестиции и обезлюдените райони в страната.  Според държавния глава на този фон стабилността на държавата е тържествен марш на място.  \r\n\"Парламентарната република атрофира\", каза още Радев. Според него свободната воля на депутатите е убита, а те единствено одобряват волята на правителството. Президентът припомни, че рейтингът на Народното събрание е критично нисък и допълни, че го казва с тревога и болка, защото това е най-висшият орган  в държавата. ", "date": "2018.01.24", "title": "За 1 година на поста: Карадайъ похвали Радев с половин уста"}
{"url": "https://www.dnes.bg/sport/2018/01/24/koi-shte-ni-predstavia-v-piongchang-2018-rado-iankov-snoubord.365979", "text": "Точно 16 дни остават до началото на зимните олимпийки игри в Пьонгчанг. България вече определи своята делегация от 19 спортисти (има шанс те да бъдат и 20), а екипът на  събра за вас най-любопитното за родните представители.В продължение на няколко дни преди игрите  ще ви представи кратки визитки на нашите представители, на които ще стискаме палци в Южна Корея. И понеже най-големите ни надежди за призово класиране са свързани със сноуборда, започваме с нашия знаменосец и най-голяма надежда - Радо Янков.Роден на 26 януари 1990 година в Чепеларе, само преди дни той записа престижно второ място в състезанието по паралелен гигантски слалом от Световната купа по сноуборд в Рогла, Словения.В Сочи 2014 Радо зае 21-ро място на паралелен слалом и 25-то място на паралелен гигантски слалом. През миналата година обаче Радо Янков спечели малкия световен глобус на FIS в паралелния гигантски слалом, а в общото класиране за световната купа в сноуборд слалома остана на второ място след Андреас Промегер.Сега е сред фаворитите за медал в Южна Корея и ще е знаменосецът на България.", "date": "2018.01.24", "title": "Кой ще ни представя в ПьонгЧанг 2018? Радо Янков, сноуборд"}
{"url": "https://www.dnes.bg/crime/2018/01/24/alo-izmamnici-pribraha-2500-lv-ot-vyzrastna-vidinchanka.365990", "text": "Във Видин 76-годишна жена е станала жертва на телефонни измамници, съобщават от ОД на МВР. \r\nЖената дала вчера сумата от 2500 лв., след като получила обаждане на домашния си телефон. В разговорите с измамниците тя е била убедена, че помага на полицията за предотвратяване на престъпление.\r\nОт началото на годината това е вторият случай на осъществена измама. \r\nНа 22 януари жена на 71 години от Видин дала на телефонни измамници 700 лева и златни накити. Жената също била убедена по телефона, че оказва съдействие за залавяне на телефонни измамници. \r\nНа 19 януари полицията е предотвратила във Видин шест опита за телефонни измами.\r\n ", "date": "2018.01.24", "title": "Ало измамници прибраха 2500 лв. от възрастна видинчанка"}
{"url": "https://www.dnes.bg/obrazovanie/2018/01/24/uchenik-s-neobrazovan-roditel-poveche-pari-za-uchilishteto.365980", "text": "\r\n                        \r\n                        \r\n                        \r\n                    \r\nСъщо така те може да отиват и за преподавателите, които са включени в екипите за връщане на отпаднали ученици в клас, за заплата на социален работник, на помощник на учителя в проблемните паралелки, или за допълнителни часове по български, ако за голям процент от децата този език не е майчин.\r\nЦелта е по този начин преподавателите да бъдат по-мотивирани да работят с тези деца и да се направи опит да се намали броят на отпадащите ученици.\r\n\"Добрата икономическа база винаги е предпоставка за по-качествена услуга, по-качествено образование или по-качествено здравеопазване. Не винаги обаче това се отнася за грамотността\", посочи в студиото на \"България сутрин\" журналистът Нора Стоичкова.\r\nТя допълни още, че по този начин ще бъдат разрешени някои материални проблеми, но имайки предвид факта, че обазователната система в България е недофинансирана, насочвайки средства към места, които имат нужда, на практика ще се финансира образование там, където дори няма база то да разцъфти и да се развие.\r\n\"Тези, които имат нужда от обгрижване са децата на родителите, които имат достатъчно висок образователен ценз, защото много често, грижейки се за всякакви малцинства, ние изпускаме главното - масата от децата, които учат в училища в окаяно състояние\", категорична беше Нора Стоичкова.\r\nПред журналистът Мирослава Кортенска пък уточни, че в страната ни твърде голяма част от децата не посещават училище и след положени огромни усилия само 20 хил. от тях са били върнати.\r\n\"На фона на огромната неграмотност и социалната бедност, тези мерки ще спомогнат за нормализирането на образователната ни среда. Няма как да има образовани хора, ако средата е неграмотна\", каза още Мирослава Кортенска.\r\nПромените в наредбата за финансиране на училищата и детските градини предвиждат повече средства да има и за училищата в отдалечени общини в региони като Северозапада, Родопите, Странджа-Сакар, както и за такива в малки погранични райони.\r\n ", "date": "2018.01.24", "title": "Ученик с необразован родител - повече пари за училището"}
{"url": "https://www.dnes.bg/stranata/2018/01/24/momcheto-obvineno-v-ubiistvoto-na-bezdomnik-ostava-v-aresta.366004", "text": "Варненският окръжен съд остави днес в ареста 14-годишния Денис Живков, който е обвиняем за убийството на бездомник, извършено по хулигански подбуди и по особено мъчителен за жертвата начин, предаде БТА.\n\r\nУбитият /53 г./ е намерен в безпомощно състояние в района на пазара в един от кварталите в града. \r\nСпоред направената аутопсия, смъртта му е настъпила заради тежка травма на главата. Освен това мъжът е бил със счупени ребра, причинили вътрешни разкъсвания.\r\nСпоред разследващите на 16 януари убитият се скарал с момчетата. Ден по-късно те му нанесли побой, това се повторило и на 20 януари.\r\nПред съда днес Живков поиска да види майка си и баща си.\r\nРешението на Окръжния съд момчето да бъде оставено в ареста подлежи на обжалване в 7-дневен срок.", "date": "2018.01.24", "title": "Момчето, обвинено в убийството на бездомник, остава в ареста"}
{"url": "https://www.dnes.bg/politika/2018/01/24/krai-na-hartienata-administraciia-svyrshva-se-hodeneto-po-gishetata.365956", "text": "“Хартиената администрация” окончателно ще изчезне, а бизнесът и гражданите ще си отдъхнат от ходене по гишетата. Това заяви пред “Труд” вицепремиерът Томислав Дончев. \r\nПредвидено е от 1 ноември тази година администрациите да обменят документи единствено по електронен път, допълни Дончев, в чийто ресор е създаването на електронно правителство.\r\nОще от началото на февруари всички административни органи са длъжни да регистрират профили в системата за е-връчване.\r\nТази система предоставя възможност за връчване по електронен път на фишове, глоби и други административни актове, въведени със закон. \r\nУслугата позволява на гражданите, на бизнеса и на други организации да изпращат документи до администрациите, както и жалби и заявления по Закона за достъп до информация. Достатъчно е гражданите еднократно да се регистрират с ПИК на НОИ или квалифициран електронен подпис. По този начин драстично се ограничава времето и се намаляват разходите за взаимодействие с администрацията.\r\nКъм януари тази година 135 са институциите, които реално участват в електронен обмен на съобщения, а още 272 са заявили, че са готови да се присъединят до края на месеца.\r\nАнализ на експерти на ДАЕУ показа, че за 1422 административни услуги, които предоставят, чиновниците изискват 5985 документа от гражданите и бизнеса. \r\nЗа пръв път агенцията направи конкретни крачки към същността на електронното управление – от изискване на хартиени документи и разхождане на хората по опашки на гишета да се премине към служебен обмен на данни от регистри. \r\nЗа да се премахне изискването само на 12 хартиени документа, в момента тече изменение на над 70 закона и повече от 100 подзаконови нормативни актове. Причината е, че в голяма част от законите е записано, че даден документ се издава на хартиен носител, подпечатан с мокър печат.\r\nОт първи март по предложение на правосъдното министерство свидетелство за съдимост за неосъждани няма да се издава от съда. Информацията за статуса на гражданите ще се удостоверява по служебен път.\r\nДо края на март Дончев трябва да представи пред Народното събрание доклад за текущото състояние на електронното управление. От левицата поискаха да знаят къде са потънали 2 млрд. лв. за е-управление, давани в периода 2002-2016 г. Дончев обяви, че са похарчени едва 100 млн. Той подчерта, че купуването на компютри и принтери от администрациите не е е-управление.\r\nОказа се, че не отговаря на истината и широко тиражираното твърдение, че Естония е похарчила само 50 милиона лева за електронно управление. За последните 15 години Естония харчи приблизително 1% от годишния си национален бюджет за електронно управление, т.е. приблизително 60 милиона евро годишно.\r\n ", "date": "2018.01.24", "title": "Край на хартиената администрация! Свършва се ходенето по гишетата"}
{"url": "https://www.dnes.bg/zvezdi/2018/01/24/misha-bartyn-na-32-ot-noting-hil-do-zvezda-v-orindj-kaunti.365882", "text": "\nНа 24 януари рожден ден празнува популярната актриса Миша Бартън. Родена през 1986 година в Лондон, тя започва своята актьорска кариера едва на 9-годишна възраст.\r\nИграе в редица филми, сред които по-известните са \"Нотинг Хил\", \"Шесто чувство\", \"Кръг необятна светлина\" и други. Най-значимата й роля обаче остава тази на Мариса Купър в сериала \"Ориндж Каунти\".\r\n\r\nБаща й е англичанин, а майка й - ирландка. \r\nАктрисата има две сестри.\r\nНа петгодишна възраст се премества да живее в Ню Йорк заедно със семейството си.\r\nКогато бъдещата актриса е на 10, тя получава американско гражданство в Лос Анджелис.\r\nОсвен като актриса, Миша работи като модел на козметика и дрехи.\r\nМиша Бартън се появява за пръв път по телевизията през 1996 в ролята на Лили Монтгомъри в сериала \"Всички мои деца\".\r\nВ класацията на списание FHM във Великобритания за \"100те най-секси жени на света за 2006 година\" Миша Бартън заема 21 място.\r\nВъпреки че е родена в Лондон, споделя, че любимият й град е Париж.", "date": "2018.01.24", "title": "Миша Бартън на 32: От \"Нотинг Хил\" до звезда в \"Ориндж Каунти\""}
{"url": "https://www.dnes.bg/usa/2018/01/24/52-v-sasht-trymp-moje-da-izpolzva-iadreno-oryjie.365958", "text": "Над половината американци (52 процента) се опасяват, че президентът Доналд Тръмп може да прибегне до неправомерно използване на ядрено оръжие, сочат данни от общонационално допитване, проведено съвместно от вестник \"Вашингтон пост\" и телевизия Ей Би Си, цитирано от ТАСС.\r\n60 процента от запитаните са отговорили, че не биха поверили на Тръмп ядреното копче, а 38 на сто изказали обратното мнение. \r\nСред онези, които нямат доверие на Тръмп по този въпрос, почти 90 на сто се опасяват, че той може да даде заповед за ядрен удар по някоя страна.\r\nВ допитването са участвали 1000 души, като грешката не превишава 3 процента./БТА/\r\n ", "date": "2018.01.24", "title": "52% в САЩ: Тръмп може да използва ядрено оръжие!"}
{"url": "https://www.dnes.bg/stranata/2018/01/24/do-minus-2-plius-3-shte-stigne-jivakyt-v-termometrite.365957", "text": "Днес ще бъде предимно слънчево. По-значителна ще е облачността в Северозападна България, а преди обяд на места в западните райони на Дунавската равнина ще е с мъгла. \r\nЩе духа слаб североизточен, в източните райони – умерен северен вятър. Максималните температури ще са между минус 2° и 3°. Това сочи прогнозата на НИМХ при БАН. Атмосферното налягане ще продължи да се повишава и вече ще е по-високо от средното за месеца. \r\nНад Черноморието ще бъде предимно слънчево, с временни увеличения на облачността преди обяд в крайните северни и южни райони. Ще духа умерен север-североизточен вятър. Максималните температури на въздуха ще са от 0° до 3°. Температурата на морската вода е 6-7°. Вълнението на морето ще е 2-3 бала.\r\nНад планините ще бъде предимно слънчево. По-значителни увеличения на облачността ще има преди обяд над масивите от Западна България. Ще духа до умерен север-североизточен вятър. Максималната температура на височина 1200 метра ще е около минус 3°, на 2000 метра – около минус 8°.\r\n ", "date": "2018.01.24", "title": "До минус 2° - плюс 3° ще стигне живакът в термометрите "}
{"url": "https://www.dnes.bg/notifikacii/2018/01/24/cru-kndr-vse-po-blizo-do-sposobnostta-da-zastrashi-sasht.365959", "text": "Северна Корея е все по-близо до положение, в което може да застраши американците с ядрено оръжие, заяви директорът на ЦРУ Майк Помпео, цитиран от Асошиейтед прес.\r\nСпоред Помпео севернокорейският лидер Ким Чен Ун няма да се успокои, докато не си гарантира способността да заплашва САЩ с множество ядрени атаки едновременно.\r\nДиректорът на ЦРУ смята, че Ким не само би използвал ядрени оръжия, за да остане на власт, но може да заплаши да обедини отново разделения Корейски полуостров под своето тоталитарно управление.\r\nПомпео предупреди, че само месеци делят Северна Корея от възможността да постави Америка в опасност и изрази надежда, че ще може да каже същото и след година.\r\nВъпреки предупрежденията си обаче шефът на ЦРУ не смята, че има непосредствена заплаха от севернокорейско нападение срещу САЩ. Той каза, че президентът Доналд Тръмп ще направи всичко възможно да се избегне предприемането на военни действия срещу Пхенян.\r\nЦялото американско правителство полага много усилия да направи така, че американците да не се чувстват застрашени. Видяхме какво стана в Хавай. Абсолютно задължително е ние като разузнавателна агенция да предоставяме на висшите ни лидери такава информация, че те да решат този въпрос по начин, който е в полза на американския народ, каза Помпео.\r\n /БТА/\r\n ", "date": "2018.01.24", "title": "ЦРУ: КНДР все по-близо до способността да застраши САЩ"}
{"url": "https://www.dnes.bg/sofia/2018/01/24/krychmite-v-studentskiia-grad-kolkoto-za-4-grada.365960", "text": "Кръчми колкото за 4 областни града има на територията на Студентски град в София. Заведенията, които са регистрирани там съгласно Закона за туризма, са около 200. \r\nЗа сравнение толкова общо обекти за развлечения има в Русе, Благоевград, Велико Търново и Плевен. В четирите града те са съответно 110, 29, 50 и 21, пише \"Монитор\". \r\nДруга интересна статистика пък показва, че отново в Студентски град се падат по четири нощни заведения на всяко общежитие. Последните са общо 50 на територията на кампуса.\r\nСпоред справка, с която разполага изданието, Софийският университет, УНСС и Техническият университет в София са отдали общо 69 помещения под наем в Студентски град, като част от тях се използват за заведения за хранене и кафенета.\r\n ", "date": "2018.01.24", "title": "Кръчмите в Студентския град - колкото за 4 града"}
{"url": "https://www.dnes.bg/notifikacii/2018/01/24/dvoen-bomben-atentat-s-nad-30-jertvi-v-bengazi.365962", "text": "Най-малко 33 души загинаха, а десетки бяха ранени при двоен атентат с коли бомби в либийския град Бенгази, предаде Ройтерс, като се позова на властите.\r\nПървата експлозия избухнала пред джамия в квартал Ал Салмани, докато богомолците си тръгвали след вечерните молитви.\r\nОколо 10-15 минути по-късно, когато на мястото били пристигнали служители на силите за сигурност и медици, била взривена втора, по-мощна бомба, поставена в кола, паркирана на отсрещната страна на улицата. Втората експлозия причинила повече жертви.\r\nСред жертвите е имало както военни, така и цивилни, включително египетски гражданин.\r\nЗдравни служители казаха, че броят на загиналите може да нарасне, тъй като някои от ранените са в критично състояние.\r\nЗасега не е ясно кой е отговорен за взривовете. /БТА/\r\n ", "date": "2018.01.24", "title": "Двоен бомбен атентат с над 30 жертви в Бенгази"}
{"url": "https://www.dnes.bg/balkani/2018/01/24/kmetyt-na-pirot-sofiia-e-predizvikatelstvo-za-grada-ni.365961", "text": "Полагаме усилия българските туристи да се чувстват в Пирот като у дома си. Напоследък има голям прилив на туристи от България, нас това ни радва. София е само на 70 километра от нас, това е европейска столица с един и половина - два милиона жители и тук има голям потенциал и предизвикателство за Пирот, заяви в интервю за БТА кметът на Пирот Владан Васич.\r\nПо думите на Васич предимствата на сръбския град са в това, че е порта между Изтока и Запада, граничи с България, част от Стара планина се намира на територия на общината. Градът е разпознаваем с традиционните пиротски кашкавал \"Стара планина\" и \"Пеглана кобасица\".\r\nВасич заяви, че в последните години Пирот се интернационализира, което е добре както за икономиката, така и за спиране на тенденцията млади хора да напускат града. \r\nТой посочи, че се увеличава броят на нощувките в Пирот, които сега надвишават 40 000. Голям брой туристи пристигат в Пирот и заради бизнеса - гърци, българи и французи. \r\nПрез последните години подобрихме доста инфраструктурата в град Пирот, обърнахме внимание на спорта, построихме много спортни терени, имаме най-модерния плувен басейн в Сърбия и влагаме много в младежта и спорта. Това е част от мерките за спиране напускането на младежи, каза той.\r\nВ последните 10-15 години Пирот се развива интензивно, каза кметът. Като положителен пример той посочи изграждането на коридор номер 10, който е ускорил транспорта и достъпността, ще повлияе добре на инвестициите, на развитието на малките фирми, увеличаване броя на хотелите. \r\nВ Пирот се намира и една от най-добрите свободни зони в Европа по оценка на \"Файненшъл таймс\", отбеляза той и допълни, че в последните пет години зоната е класирана сред първите 50 в света. Пирот е акционер на свободната зона и даваме облекчения за инвеститорите там, посочи кметът.\r\nГордост за Пирот е, че на територията на общината се намира завод на мултинационалната компания \"Мишлен\", която дава работа на 111 хиляди души по света, а в Пирот на 3500 души. Това е двигател на икономиката на Пирот, отбеляза Васич. \r\nКметът допълни, че Пирот участва в програмите за трансгранично сътрудничество и в тази част на Сърбия е един от успешните градове, като си сътрудничи с доста български общини - Монтана, Правец, Вършец, Костинброд, Сливница, Чупрене.\r\nМечтата на Васич за Пирот е градът да е добро място за живот, хората да използват предимствата на близостта на столиците София и Белград и това, че се намира на международен път. Да живеят хубаво и да има колкото се може повече деца, това е моята мечта, каза кметът.\r\nВладан Васич е градоначалник вече четвърти мандат. Роден е в Пирот през 1971 г., където завършва основно и средно образование. Женен е, баща на три деца. Има магистърска степен от Икономическия факултет на университета в Ниш. Попитан каква е формулата на успеха Васич отговори: \"Да работите всеки ден, да помните, че сте човек от народа и там ще се върнете и да работите упорито за своите цели. Аз често казвам такъв какъвто си към другите, когато си на върха, такива ще са и те към теб, когато слизаш от върха. Това е посланието, което е в главата ми постоянно и така се държа, и благодарение на това съм вече четвърти мандат, което в Сърбия е наистина много, а това не е лесно в малки среди, където всички се познаваме и знаем всичко за всеки\".\r\nВладан Васич покани всички желаещи да посетят кулинарния фестивал \"Пеглана кобасица\", който ще се състои тази събота и неделя /27 и 28 януари/ в Пирот и ще събере на едно място местни производители на традиционни за региона колбаси, сирена, кашкавал, вино, ракия и мед.\r\n ", "date": "2018.01.24", "title": "Кметът на Пирот: София е предизвикателство за града ни!"}
{"url": "https://www.dnes.bg/science/2018/01/24/taka-e-izglejdala-devoika-jiviala-predi-9000-g-imeto-i-e-avgi.365963", "text": "  Учени в Гърция са реконструирали лицето на девойка, живяла преди 9000 години, за да покажат как са изглеждали хората през мезолита, около 7000 г. пр. н.е., съобщава агенция Ройтерс.\r\nМомичето е наречено Авги - гръцката дума за \"зора\", защото се предполага, че е живяла по времето, което се смята за зората на цивилизацията. Зъби и кости на девойката са намерени през 1993 г. в пещерата Теопетра в Тесалия. Смята се, че Авги е била на възраст между 15 и 18 години.\r\nПрофесор Манолис Папагрикоракис, който е ортодонт, е направил силиконова реконструкция на лицето на Авги от глинена отливка на главата й. \r\nМомичето има изпъкнала челюст, вероятно заради широкоразпространената практика да се дъвче животинска кожа, за да стане по-мека, и гневно изражение. Запитан защо Авги изглежда ядосана, професор Папагрикоракис се пошегува: \"Било е невъзможно да не бъде ядосана в онази епоха\".\r\nАвги е била анемична и вероятно е страдала от скорбут, смятат изследователите. Има доказателства за проблеми в бедрата и други заболявания, които вероятно са затруднявали движенията й и са допринесли за смъртта й.\r\nПещерата Теопетра е била обитаема още преди 100 000 години, отбелязва гръцкото министерство на културата. Там са намерени сечива от епохите на палеолита, мезолита и неолита, както и съдове от неолита.\r\nЛицето на девойката Авги е изложено в музея на Акропола в Атина./БТА/\r\n ", "date": "2018.01.24", "title": "Така е изглеждала девойка, живяла преди 9000 г. Името й е Авги!"}
{"url": "https://www.dnes.bg/index/2018/01/24/receptata-dnes-pasta-s-pileshko-chushki-i-smetana.365863", "text": "500 г пилешки гърди1/2 опаковка паста по ваш избор2 чушки1/2 глава червен лук2 скилидки чесън4 малки домата1 чаша мляко1 чаша течна сметана за готвенезехтинчервен пиперсол, черен пипер Нарежете пилешкото месо на малки парчета и ги поръсете с червен пипер. Сложете зехтина в добре загрят тиган и запържете пилешкото. След това отделете месото в чиния и в същия тиган задушете нарязаните зеленчуци. Ако е необходимо прибавете още малко зехтин. Докато приготвяте месото и зеленчуците сварете пастата според указанията на опаковката. Прецедете готовата паста, но запазете около чаша от водата, в която се е варила. Върнете пилето при зеленчуците и прибавете млякото, сметаната и пастата. Гответе още няколко минути, за да се свържат добре всички съставки и за да се получи гъст сос. Ако е необходимо разредете с малко от водата, в която се е варила пастата. Накрая овкусете със сол и черен пипер. ", "date": "2018.01.24", "title": "Рецептата Dnes: Паста с пилешко, чушки и сметана"}
{"url": "https://www.dnes.bg/stranata/2018/01/24/jilishtniiat-pazar-prez-2017-uspokoenie-sled-buma-sofiia-se-otkysva.365967", "text": "Пазарът на жилища в България запазва относителна стабилност през 2017 г. с няколко ясни тенденции. София все повече се откъсва напред с устойчиви ръстове на продажбите и ипотечното кредитиране. По-смелото теглене на ипотечни кредити и рефинансиранията продължават да тласкат ипотечния пазар нагоре и то не само в най-големите градове, а пазарът като цяло явно се успокоява след по-резкия бум, което се отразява и в умерения спад на сделките на годишна база, пише. Последното обаче донякъде може да се обясни и с увеличаващия се брой на сделки за жилища в строеж в големите градове, които не се вписват в никакви регистри.\r\nТова показват данните на Агенцията по вписванията за последните три месеца на 2017 г., на базата на които се правят и изчисленията за цялата година. Трябва да се има предвид обаче, че Агенцията не разграничава сделките по видове имоти, т.е. изводите се правят на базата на статистиката основно за големите градове, където сделките с жилища преобладават.\r\nПрез четвъртото тримесечие на миналата година са сключени общо 66 418 сделки в страната спрямо 56 293 през третото тримесечие и 70 282 през последните три месеца на предходната 2016 г. Това представлява съответно почти 18% ръст за тримесечието, но спад от 5,5% на годишна база.\r\nВ цялата страна през 2017 г. са сключени общо 214 385 сделки спрямо 228 586 за 2016 г., което представлява спад от 6,2%.\r\nПри ипотеките обаче ръстовете дори леко се ускоряват през 2017 г. През последните три месеца на 2017 г. са отпуснати общо 18 841 кредита спрямо 16 009 през предходното тримесечие, т.е. увеличението достига 17,7%. На годишна база ръстът е 22,1%, а за цялата година отпуснатите заеми са общо 63 696 спрямо 50 484 за 2016 г., т.е. с 26,17% повече. За сравнение, през 2016 г. спрямо 2015 г. ръстът беше малко под 24%.\r\nСофия остава водещ пазар за цялата страна с устойчив ръст и на сделките, и на ипотеките.\r\nЗа периода октомври – декември 2017 г. броят на сделките с имоти в столицата е 9 411 спрямо 6 300 през юли – септември. Това е с над 49% повече. За октомври – декември 2016 г. сделките са 8 428, т.е. на годишна база се отчита ръст от 11,6%.\r\nЗа цялата 2017 г. в София са сключени 28 175 сделки с имоти в сравнение с 26 480 през 2016 г. Увеличението достига 6,4%.\r\nПри ипотечното кредитиране купувачите на имоти в София са доста по-смели, като двуцифрените ръстове в процентно изражение се дължат и на продължаващите рефинансирания заради задържането на лихвите на рекордно ниски нива.\r\nПрез последното тримесечие на 2017 г. отпуснатите ипотеки са 5 658 спрямо 4 420 през предходното тримесечие. Увеличението е от 28%. През последните три месеца на 2016 г. отпуснатите ипотечни кредити са 4 577, т.е. повишението на годишна база е от 23,6%.\r\nЗа цялата година в столицата са изтеглени общо 18 134 ипотеки спрямо 14 209 през предходната 2016 г., което представлява ръст от 27,6%.\r\nКонсултантските агенции в сектора на имотите са категорични, че 2017 г. е била най-добрата за пазара след кризата. Цените се стабилизират, а купувачите не прибързват и не сключват сделки на всяка цена. Очакванията са в близко бъдеще да се активизира вторичния пазар заради излизащите все повече нови проекти, в които вероятно ще има и препродажби, и желанието на някои собственици да се преместят в друг район или по-нов имот на фона на ипотечните лихви. \r\nПриближаващото увеличение на лихвите обаче със сигурност ще започне да забавя някои процеси и е възможно и известно отстъпление. Какво ще е то и кога точно ще се случи - предстои да разберем. Прогнозите все пак са по-умерени в сравнение със срива след 2008 г. именно заради по-сдържаното поведение на купувачите в сравнение с преди 10 години.\r\n\r\n", "date": "2018.01.24", "title": "Жилищният пазар през 2017: Успокоение след бума, София се откъсва"}
{"url": "https://www.dnes.bg/obshtestvo/2018/01/24/sem-proveriava-ima-li-razlichni-gledni-tochki-v-bnt.365964", "text": "Напрежението в БНТ, провокирано от идеята на програмния директор Емил Кошлуков за по-рейтингова телевизия накара Съветът за електронни медии (СЕМ) да започне мотиноринг на гостите и гледните точки в публицистичните и политически предавания на обществената телевизия, съобщава \"\".Един от упреците на Кошлуков бе специално към екипа на предаването \"Денят започва с култура\". Според него там се канят едни и същи гости от едни и същи партии. При това те представят едно мнение - без различни гледни точки и без спор. Това бе оценено от членовете на СЕМ като напълно справедлива забележка.\n\"В предаване с трима събеседници, и тримата на едно мнение, плюс двамата водещи, е резултат от 5:0 за едната гледна точка. То е като при футболен мач единият отбор да има вратар, а другият да няма\", коментира Иво Атанасов от СЕМ. Според генералния директор на БНТ Константин Каменаров проблем в екипа му няма.\r\n\"Хронологията на събитията е такава, че в петък аз отидох при колегите от \"Денят започва с култура\". Два часа говорихме надълго и нашироко в детайли и доколкото е имало проблем, той беше напълно овладян, уверявам ви. Вследствие на което проблемът бе изнесен медийно, което на нас не ни хареса дотолкова, това са си домашни проблеми. Така или иначе, колегите излязоха с декларация, в която искаха гаранция за свобода, пълноценна работа и изява. Такава и получиха\", каза Каменаров и допълни: \"БНТ в момента е най-свободната телевизия в България. Нямало е списъци със забранени хора, върнати гости. Няма и няма и да има!\".Каменаров обясни още, че се е подписал под декларацията на дирекция \"Информация\" в БНТ в знак на подкрепа към тях.\"Думата рейтинг не се хареса на екипа на това безценно предаване. Не е рейтингът това, което е водещо, но е важно да е гледаемо, интересно, с повече събеседници, ако щете да има скандали през събеседниците\", каза шефът на БНТ и уточни, че самият екип е поел ангажимент да направи предаването по-динамично.\r\nПромяна в цялата концепция на БНТ предстои през тази година. На срещата с регулатора Константин Каменаров и екипът му изложиха концепцията си за развитие на обществената телевизия през следващите 3 години.\r\n\"Придържаме се към концепцията от изслушването през август\", каза шефът на БНТ и добави: \"Това, че обществената телевизия е на държавна издръжка, далеч не означава, че тя трябва да бъде безинтересна. Тя трябва да следи дневния ритъм и живот на всеки човек. И всеки българин може да има претенции към съдържанието ни\".В следващите 3 години предстои препрограмиране на всички канали от пакета на БНТ (БНТ1, БНТ2, БНТ Свят и БНТ HD). \"Дори най-успешните предавания ще трябва да станат по-интересни\", заявиха от екипа на Каменаров. Ще се преподреди програмата на всички канали, така че всяко предаване да води към следващото. Въвеждат се нови форми, жанрове, тематики с цел повишаване гледаемостта. Ще се заложи и на инфотейнмънт - формати, съчетаващи информация и забавление.\r\nОт СЕМ приветстваха идеята за разчупването на съдържанието, но препоръчаха: \"Бъдете внимателни с ентъртейнмънта, да не се изгуби инфото\".Предстоят по-кардинални промени в нишовите канали от пакета на обществената телевиизя. БНТ2 става културно-тематичен канал през септември. Там ще се излъчват предавания, продуцирани от или за БНТ, без да се излиза от бюджета на телевизията, уточниха оттам.", "date": "2018.01.24", "title": "СЕМ проверява: Има ли различни гледни точки в БНТ?"}
{"url": "https://www.dnes.bg/kino/2018/01/24/nominaciite-za-oskar-ima-li-iznenadi-i-iznenadani.365965", "text": "Очакванията на наблюдателите, че \"Формата на водата\" ще грабне най-много номинации за наградите \"Оскар\", се оправдаха. Фентъзи драмата на мексиканския режисьор Гийермо дел Торо получи 13 номинации, но не успя да се изравни с рекордьорите \"Всичко за Ева\", \"Титаник\" и \"La La Land\", които имат по 14, предаде Асошиейтед прес.Сред деветте продукции, номинирани за \"Оскар\" за най-добър филм, след \"Формата на водата\" с 13 номинации, се нареждат \"Дюнкерк\" с осем, \"Три билборда извън града\" със седем, \"Най-мрачният час\" и \"Призрачна нишка\" с по шест, \"Лейди Бърд\" с пет, \"Призови ме с твоето име\" и \"Бягай!\" с по четири, и \"Вестник на властта\" с две.На фона на скандала със стотици обвинения в сексуални посегателства, белязал Холивуд, номинациите за най-престижните киноотличия бяха очаквани с особен интерес. Един от най-задаваните въпроси беше дали жените най-сетне ще получат реванш.Особено интригуваща за наблюдателите беше режисьорската категория - според мнозина символ на неравноправието между половете в Холивуд. Отговорът на този въпрос вече е ясен - в тазгодишната надпревара се намери място и за една дама. Грета Гъруиг, създателката на филма \"Лейди Бърд\", стана едва петата жена в историята на наградите \"Оскар\" след Лина Вертмюлер, Джейн Кемпиън, София Копола и Катрин Бигълоу, получила номинация в категорията за най-добър режисьор.Първата и единствена жена в оскаровата история, печелила режисьорския приз, е Катрин Бигълоу. \"Мъжкото\" отличие й беше присъдено за филма \"Войната е опиат\", пише БТА.След скандала през изминалите години с \"белите\" награди \"Оскар\", сред претендентите за наградата за най-добър режисьор тази година намери място и Джордан Пийл - едва петият чернокож кинодеец, номиниран за приза.Сред деветте продукции с номинации във водещата категория за най-добър филм, в четири главното действащо лице е жена - \"Три билборда извън града\", \"Формата на водата\", \"Лейди Бърд\" и \"Вестник на властта\".Въпреки че откроилите се в текущия награден сезон фаворити - Франсис Макдорманд и Гари Олдман в категориите за най-добра актриса и най-добър актьор, и Алисън Джани и Сам Рокуел за поддържащи роли, очаквано получиха номинации за \"Оскар\", в актьорските категории не липсваха и изненади.В надпреварата за най-добър актьор неочаквано попадна Дензъл Уошингтън, заемайки мястото на Джеймс Франко, който беше смятан за един от основните претенденти с изпълнението си в \"Катастрофалният артист\". Броени дни преди да приключи гласуването за \"Оскар\"-ите обаче, Франко влезе в друга роля - на поредния обвинен в сексуален тормоз.В наградния сезон някак незабелязано се прокрадна името на Рейчъл Морисън. С обявяването на номинациите за \"Оскар\" това име вече е записано в историята - 39-годишната Морисън стана първата жена, номинирана в категорията за операторско майсторство.Миналата година Рейчъл Морисън стана първата жена, отличена от Дружеството на нюйоркските критици с приз за операторско майсторство за работата си над \"Затънали в кал\" (\"Mudbound\"). През февруари Морисън ще се съревновава за отличието на Дружеството на операторите със същите си четирима колеги, с които е номинирана за \"Оскар\".Ето и някои любопитни факти от номинациите за 90-ите награди на американската киноакадемия:- На 88 години Кристофър Плъмър стана най-възрастният номиниран актьор. Плъмър вече държи рекорда за най-възрастен носител на \"Оскар\", след като през 2011 г. беше отличен за ролята си в \"Новаци\".- Мерил Стрийп подобри собствения си рекорд за най-номинирана актриса. Стрийп получи 21-ва номинация за \"Оскар\" за изпълнението си във \"Вестник на властта\" на Стивън Спилбърг. Актрисата е печелила най-престижното киноотличие три пъти.- Към баскетболните си титли и златните олимпийски медали бившият гард на \"Лос Анджелис Лейкърс\" Коби Брайънт има шанс да получи \"Оскар\". Брайънт е сценарист и разказвач на номинирания късометражен анимационен филм \"Dear Basketball\".- Прочутият композитор Джон Уилямс получи 51-ва номинация за \"Оскар\" за музиката към \"Междузвездни войни: Последните джедаи\". Уилямс е номиниран 46 пъти в категорията за оригинална музика и пет пъти в категорията за песен от филм. Повече номинации в оскаровата история - 59 на брой, има само легендарният Уолт Дисни.\r\n85-годишният Джон Уилямс е печелил \"Оскар\" пет пъти.- Актьорите Дензъл Уошингтън, Октейвия Спенсър и Мерил Стрийп попадат в надпреварата за \"Оскар\" за втора поредна година.", "date": "2018.01.24", "title": "Номинациите за \"Оскар\": Има ли изненади и изненадани?"}
{"url": "https://www.dnes.bg/obrazovanie/2018/01/24/kontra-roditeli-v-zashtita-na-uchitelia-udaril-uchenik.365972", "text": "\r\n                        \r\n                        \r\n                        \r\n                    \n\r\n\"В никакъв случай не мога да оправдая агресия от страна на учител, дете, родител или който и да е, част от образователната система в България. Момчето може да бъде квалифицирано като дете в риск, тъй като за 3 година е в 5 клас. Това вероятно му създава много силен дискомфорт. Не успяхме да установим контакт с момчето, тъй като много рядко идва в училище. Не можем да се свържем и с родителите. Засега Роберто има 404 неизвинени отсъствия\", обясни директорът на 65 СУ Жельо Колев за \"България сутрин\".\r\nПред репортера на Димитър Димитров, директорът отбеляза, че стъпките за наказание, което Роберто може да получи, са 3 – забележка, предупреждение за преместване и преместване. За да се осъществи този поетапен процес, училището трябва да информира родителите, но досега с тях не е установен контакт, поясни Колев.\r\nСпоред него се е стигнало до тази проява на агресия в резултат от някакво натрупано напрежение, което е катализирано от пренебрежението на детето към учителите и училището като институция. Предстои дисциплинарна процедура към учителя. Мога да стартирам тази процедура едва след като получа писмено обяснение от учителя, подчерта гостът.\r\n ", "date": "2018.01.24", "title": "Контра: Родители в защита на учителя, ударил ученик"}
{"url": "https://www.dnes.bg/izlojbi/2018/01/24/goli-evrolideri-ot-nevyzpitanite-karikaturisti.365966", "text": "\"Невъзпитаните карикатуристи\" зад сатиричния вестник \"Прас-прес\" - Чавдар Николов, Христо Комарницки и Алла и Чавдар Георгиеви откриват \"Артпредседателството\" на България с трета изложба в галерия-книжарница \"София прес\".\r\nВ изложбата могат да бъдат видени както европейски, така и български лидери.\r\nСпоред Христо Комарницки екипът се е вдъхновил от идеята да бъдат претворени шедьоври на класическото и модерното изкуство в карикатура, като бъдат вкарани нови персонажи и им се придаде по друг смисъл.\r\nТой сподели пред Bulgaria ON AIR, че абсолютно всички творби са му любими и каза, че героите сами избират своите художници, а не обратното.\r\nПо думите му карикатуристите от вестник \"Прас-прес\" търсят конфликтите и противоречията в обществото и въобще обектите за сатира и критика.\r\n ", "date": "2018.01.24", "title": "Голи евролидери от \"Невъзпитаните карикатуристи\" "}
{"url": "https://www.dnes.bg/obshtestvo/2018/01/24/bylgariia-bedna-no-dyrjava-s-visok-sreden-dohod.365970", "text": "България се нареди на 56 място в класацията на най-добрите страни в света, съставена от американското списание \"US News & World Report\". Страната ни се е изкачила със седем позиции напред в сравнение с 2017 г., когато е била на 63 място.\r\nЗа България е написано, че Световната банка я класифицира като държава с висок среден доход.Класацията, която се публикува за трети път, се основава на допитване сред повече от 21 хил. души от 36 страни в Северна и Южна Америка, Азия, Европа, Близкия изток и Африка. Авторите на изследването посочват, че участниците в допитването са били представители на \"информирания елит\" и бизнес лидери.\r\nТе трябвало да оценят страните според 65 критерия, групирани в девет категории – от икономическо влияние и сила до гражданско съзнание и качество на живот.\r\nБългария е поставена на най-предно място (31-во) в категорията \"качество на живот\", определена като добър пазар на труда, достъпност на цените, икономическа стабилност, равенство на доходите, политическа стабилност, сигурност, добре развити държавна образователна  и здравна система. Страната ни е оценена високо и в категориите \"стартиране на бизнес\" (ниски производствени разходи, благоприятна данъчна среда, прозрачни управленски практики) и \"гражданско съзнание\" (защита на човешките права и на околната среда, равенство на половете, религиозна свобода, спазване на правото на собственост, добро разпределение на политическата власт). \r\nЗа сметка на това България е едва на 76-то място в категорията \"обещаваща икономика\" и на 75-то място по \"сила\", определена като икономическо и политическо влияние, участие в силни международни съюзи и силна армия.\r\nВ общата класация преди страната ни се нареждат Колумбия и Румъния, съответно на 55-то и 54-то място, а след нас попадат само още четири европейски страни - Латвия (59-то място), Украйна (69-то място), Беларус (72-ро място) и Сърбия (78-мо място). \r\nСАЩ губят една позиция и заемат осмо място, като се свличат в две важни категории - \"стартиране на бизнес\" и \"обещаваща икономика\". Възприемането на САЩ като политически стабилна, демократична и отворена за пътуване страна се влошава. За сметка на това тя запазва първото си място в категорията \"сила\", следвана от Русия и Китай.\r\nЛюксембург е най-добрата страна в света за правене на бизнес, Германия е номер едно по предприемачество, а Швейцария е най-добрата страна домакин за корпорациите. Великобритания води в сферата на образованието, Канада е номер едно по качество на живот, а Нова Зеландия е фаворит за пенсиониране. Бразилия е най-добрата страна за посещение, а Италия е с най-богатите културни традиции.\r\nЗа първи път анкетираните били помолени да изкажат мнението си и за лидерите на големите страни. Канадският премиер Джъстин Трюдо и германският канцлер Ангела Меркел се радват на най-голямо одобрение в света, докато американският президент Доналд Тръмп и руският му колега Владимир Путин имат най-високо неодобрение. При бизнес лидерите Ерик Шмид, изпълнителен председател на компанията-майка на Google Alphabet, се радва на най-голямо уважение.\r\n", "date": "2018.01.24", "title": "България - бедна, но държава с висок среден доход "}
{"url": "https://www.dnes.bg/obshtestvo/2018/01/24/ot-pyrvo-lice-da-jiveesh-v-dom-shamari-obvineniia-bezsilie.365969", "text": "\r\n                        \r\n                        \r\n                        \r\n                    \n\n\n\r\n26-годишното момче прекарва 18 години по домове за деца, лишени от родителски грижи. Георги разказа, че докато е бил настанен във варненски дом, възпитателите многократно са прилагали физическо насилие върху него. А когато пък е потърсил помощ от страна на директора, агресията продължила, обвинен за това, че си позволил да се оплаква.\r\n\"Информирал съм медиите, пускал съм жалби до социалното министерство, до община Варна и Държавна агенция за закрила на детето. За съжаление обаче и до днес никой не ми обръща внимание\", сподели още той.\r\nПред Георги допълни още, че освен физическото насилие, което му е било прилагано, е бил лишаван и от храна, от полагащите му се дарения и елементарни битовизми.\r\nКъм днешна дата Георги вече е завършил средното си образование, работи на три места и се справя сам с живота.\r\n ", "date": "2018.01.24", "title": "От първо лице: Да живееш в дом – шамари, обвинения... безсилие!"}
{"url": "https://www.dnes.bg/index/2018/01/24/amerikanec-uhapa-policeisko-kuche-posle-to-nego-i-nakraia-arest.365989", "text": "Мъж от американския щат Ню Хемпшър беше арестуван, защото ухапа полицейско куче, докато служителите на реда разследваха случай на стрелба в град Боскауен, предаде Ройтерс.\r\nТой е обвинен в оказване на съпротива при задържане и в ухапване на полицейско куче.\r\nПолицаите реагирали на сигнал за прострелян човек в къща. Срещу двама мъже били издадени заповеди за задържане. Те се опитали да избягат и тогава единият ухапал полицейското куче.\r\n\"И двамата се съпротивляваха, а единият много бурно. Той ухапа кучето, кучето го ухапа и накрая мъжът получи електрошок\", лейтенант Джейсън Килъри от местната полиция.\r\nЖивотното с псевдоним К9 Веда е невредимо и готово да се върне към служебните си задължения.\r\nЛейтенантът каза, че досега не е чувал за случай човек да ухапе полицейско куче.\r\n\"Ако участвате в състезание по хапане с куче от полицията, няма да го спечелите. Те са доста добри в това\", предупреди той. \r\n /БТА/\r\n ", "date": "2018.01.24", "title": "Американец ухапа полицейско куче, после то него и накрая - арест"}
{"url": "https://www.dnes.bg/obshtestvo/2018/01/24/borisov-uvolniava-shefkata-na-agenciiata-za-zakrila-na-deteto.366008", "text": "Премиерът Бойко Борисов внесе предложение до Министерския съвет за освобождаване на Офелия Кънева като председател на Държавната агенция за закрила на детето. Това съобщиха от правителствената пресслужба.Временно изпълняващ длъжността ще бъде д-р Валентин Димитров, заместник-председател на агенцията.\n\n\nМотивът за рокадата в ръководството е непредприемането на адекватни мерки срещу насилието в Дома за  деца и младежи с увреждания \"Хризантема\" в Габрово.Видео кадри показаха как служители тормозят и бият деца и младежи с увреждания в дома. Случаят е поет от социалните и от прокуратурата.Премиерът е разпоредил също така Главният инспекторат на Министерския съвет да направи цялостна проверка на дейността на ДАЗД.Специално ще бъдат анализирани извършените наблюдение и контрол на специализираните институции за отглеждане на деца относно спазването на правата на детето.", "date": "2018.01.24", "title": "Борисов уволнява шефката на Агенцията за закрила на детето"}
{"url": "https://www.dnes.bg/world/2018/01/24/rekordni-studove-v-severen-kitai.366001", "text": "Рекордно ниски температури бяха измерени в Североизточен Китай, предаде ТАСС, като се позова на националната метеорологична служба.\r\nТермометрите в провинция Хейлунцзян показаха тази нощ 44,5 градуса под нулата по Целзий - отрицателен рекорд за тази зима. \r\nВчера в регионалната столица Харбин бяха измерени минус 43,1 градуса - най-ниската стойност от 57 години.\r\nКитайските метеоролози обясниха студеното време в Хейлунцзян със силен антициклон от Сибир.\r\nСпоред прогнозите утре в провинцията ще започне леко \"затопляне\", като на места температурите ще се повишат до минус 30 градуса. В северната част на Хейлунцзян обаче термометрите ще продължат да показват под минус 40 градуса.\r\n /БТА/", "date": "2018.01.24", "title": "Рекордни студове в Северен Китай"}
{"url": "https://www.dnes.bg/cars/2018/01/24/bmw-s-cel-da-se-vyrne-na-vyrha-v-premium-segmenta-do-2020-g.365998", "text": "Германският производител BMW си е поставил за цел до 2 години да изпревари Mercedes-Benz по обем на продажби и да си върне първото място в премиум-сегмента, обяви изпълнителният директор на компанията Харалд Крюгер пред списанието Manager Magazin.Според топ-мениджъра, подобна цел може да бъде постигната след щателен разбор на дейността на конкурентите, както и с въвеждането на нова програма за раздвижване на пазара. Тя включва предлагане на нови модели и отнемане на продажбите от други марки.\r\n\"През 2020 г. ние отново ще бъдем №1 по брой продадени автомобили. Това е задачата, която съм поставил пред екипа ми. Целта обаче не е само да продадем най-много, но и да заемем първо място по удовлетвореност от клиентите\", коментира Крюгер.\r\nБаварците бяха глобален лидер по продажби в премиум-сегмента в продължение на 10 години, но през 2016 г. отстъпиха тази позиция на Mеrcedes-Benz. Основната причина бе голямото търсене на хечбека A-Class, който задмина BMW 1-Series. През 2017 г. BMW записа ръст на продажбите от 4,2% - до 2,09 млн. нови леки коли и SUV, но при Mercedes-Benz увеличението е с 9,9% - до 2,29 млн.В Мюнхен смятат, че тази тенденция ще започне да се променя още през тази и следващата година. Това ще стане с пускането на новото BMW X7, чиято премиера ще се състои през есента. През 2019 г. трябва да излезе и следващата генерация на BMW 3-Series, която е основен коз в стратегията на марката.", "date": "2018.01.24", "title": "BMW с цел: Да се върне на върха в премиум-сегмента до 2020 г."}
{"url": "https://www.dnes.bg/politika/2018/01/24/ninova-hvali-radev-respektirasht-otchet-silni-pozicii.366011", "text": "Лидерката на БСП Корнелия Нинова не спести хвалби и даде висока оценка за президента Румен Радев и вицепрезидента Илияна Йотова за работата им през изминалата година. Нинова бе на едно мнение с държавния глава по посочените от него проблеми в държавата и напълно се съгласи с констатацията му за парламента.\r\nСпоред Радев парламентарната република атрофира и депутатите единствено одобряват волята на правителството.\r\n\"Оценката за парламента я приемам с тъга, но е вярна. ГЕРБ години наред, Бойко Борисов лично, превърна парламента в това, което каза президентът - в нотариат, който му заверява подписа. И вчера се убедихте. Може ли да има вот към правителството и да не дойде министър-председателят? Това е основен проблем на демокрацията и парламентарната република в България, това е системно погазване на Конституцията и институциите\", настоя червената шефка.\r\nТя отбеляза, че за една година Радев и Йотова са придали много смисъл в президентската институция и са я изпълнили със съдържание и допълни, че не отстъпват от нито едно от предизборните си обещания.\n\n\"Впечатляваща международна дейност, в която президентът отстояваше националния интерес на България, силни позиции по вътрешнополитически въпроси като националната сигурност, корупцията и социални въпроси\", оцени Нинова.\r\nСоцлидерката уточни, че само по въпроса за достигане на 2% от БВП за превъоръжаване държавният глава не е успял да убеди управляващите, както и левицата, която е на различно мнение.\r\nТя коментира и думите на Радев, че няма \"война между институциите, а разминаване\". Според нея той се е въздържал от по-остри думи и по-правилната дума е \"противоборство\".\r\n\"Управляващото мнозинство и президентът Радев имат абсолютно различни позиции по важни за държавата теми, като например борбата с корупцията. Това не е просто разминаване\", каза тя.\r\nНинова се съгласи и с оценката на президента, че е под въпрос свободата на словото и даде личен пример.\r\n\"Изгонването на председател на опозицията от парламента е тежко посегателство върху свободата на различното мнение и словото. Щом се случва в парламента, представете си как е навън, сред хора, които не са депутати\", запита Нинова.\r\n ", "date": "2018.01.24", "title": "Нинова хвали Радев: Респектиращ отчет, силни позиции"}
{"url": "https://www.dnes.bg/politika/2018/01/24/gerb-s-ocenka-radev-prezident-na-bsp-ne-na-vsichki-bylgari.366013", "text": "Румен Радев явно не е президент на всички българи и по-скоро заема страната на опозиционната БСП, която го издигна за надпревара за \"Дондуков\" 2, смятат от ГЕРБ. \n\n\n\r\nСпоред него президентът трябва да е равно отдалечен от всички политически сили, защото в противен случай прави груба политическа грешка, ако се позиционира на страната на опозицията. \"Практически той подкрепи мотивите на БСП за вота на недоверие и ако той желае политическа криза, да го каже ясно и да каже с какво ще се подобрят нещата\", призова Биков.\r\nСпоред него Радев по-скоро бил направил отчет на свършеното от управляващите в страната, отколкото на собствената си дейност през изминалата година. \"Редно е един отчет да е за дейността на този, който го дава, а Радев каза какво всички останали са направили или не са направили, докато той е президент\", обвини Биков.\r\nГневната реакция на ГЕРБ Радев провокира с това, че направи критичен поглед върху българската действителност. \"България е в критичен момент от своето развитие\", каза той на специална пресконференция. Радев нарече Българското председателство на Съвета на ЕС амбициозно, но обясни, че то не трябва да суспендира демокрацията и да е алиби за бездействие по болни за страната теми.\r\nПрезидентът похвали макроикономическите показатели на държавата, но и предупреди, че те не могат да скрият липсата на чужди инвестиции и обезлюдените райони в страната.\r\nСпоред държавния глава на този фон стабилността на държавата е тържествен марш на място.", "date": "2018.01.24", "title": "ГЕРБ с оценка: Радев президент на БСП, не на всички българи"}
{"url": "https://www.dnes.bg/notifikacii/2018/01/24/onecoin-yt-v-rycete-na-bedniak-ot-moderno-predgradie.366002", "text": "\"OneCoin е най-легалната криптовалута, никой не може да се сравнява с нас. Ние сме бъдещето. До 2 г. никой няма да говори за биткойн\", казва д-р Ружа Игнатова на семинар, в който презентира организацията си в края на 2017 г.\n\n\r\nПрокуратурата в Билефелд, Германия, е започнала разследване срещу корпорацията OneCoin LTD, която е регистрирана в Обединените арабски емирства. До българската прокуратура пристига молба за правна помощ през октомври. Тя е свързана с десетки фирми и собственичките ѝ - две българки, които имат и немски паспорти. Това са обявената за създател на ОneCoin д-р Ружа Игнатова и майка ѝ Веска.\r\nРазследването е за мащабна измама чрез пирамидална структура и пране на пари чрез създаването и разпространението на виртуалната валута. Има съмнения, че чрез схемата \"уанкойн\" са финансирани престъпни и терористични организации, посочват от спецпрокуратурата, която участва в претърсването на офисите на \"Уан Нетуърк Сървисис\" преди седмица. \r\nТази фирма, с офис на столичния пл. \"Славейков\", е дистрибутор на регистрираното в ОАЕ дружество и разпространява обучителни пакети за копаене на уанкойни. По сметките ѝ са минавали и парите, които Ружа печели от обучителни пакети. 3 месеца от ДАНС и ГДБОП следят операциите на фирмата, преди да влязат в офиса ѝ и да приберат сървъри и документация. Разпитани са над 50 души, сред които служители на дружеството. Ружа Игнатова и майка ѝ Веска обаче не са сред тях. Те са обявени за издирване с европейска заповед за арест от прокуратурата в Германия, която е получена и в България. Все още не са заловени.\r\n3 348 769 са присъединилите се към OneCoin, които са си купили обучителни пакети, показва сайтът на компанията. От 110 до 55 555 евро е цената за различните нива на пакетите, които според Ружа Игнатова дават безценни знания за това как да се добива криптовалутата и да се забогатява от нея в бъдеще. Операторът за продажба на обучителните пакети е OneLife, регистрирана в офшорната зона Белиз. Операторът за криптовалутата е \"Уан Нетуърк Сървисис\" на пл. \"Славейков\". \r\n\"Уан Нетуърк Сървисис\" е собственост на майката на Ружа - Веска Игнатова, която също е разследвана в Германия. На 2 май 2017 г. обаче Веска се оттегля от фирмата. Управител и собственик става 26-годишният Кристиян Манолов, чийто адрес по лична карта е в столичния кв. \"Модерно предградие\", но няма собственост на негово име. На Кристиян са прехвърлени още две дружества на Веска Игнатова. На адреса му по лична карта той не е открит, като там не са чували за него от много време. Бил бедно момче. На посочения на фирмата телефон за връзка с Манолов като управител никой не отговаря. На друг номер се обажда жена, която казва, че е била служителка на \"Уан Нетуърк Сървисис\" преди години, но вече няма нищо общо с дружеството.\r\nВсички дружества на Ружа, майка ѝ и баща ѝ Пламен са прехвърлени на бедняци до края на 2017 г. Същото се случва и с имотите на Ружа в София, с които тя стана популярна. В края на 2015 г. тя купи ресторант \"Крим\" на ул. \"Раковски\" в София. По същото време стана собственик и на емблематичната къща на бившия кмет на столицата Димитър Моллов на пл. \"Народно събрание\", както и на сградата, в която е офисът на OneCoin в България на пл. \"Славейков\".\r\nОбщата сума на имотните придобивки на Ружа, които стават нейни за по-малко от година, е малко над 16 млн. лв.\r\nПрез февруари 2017 г. обаче и трите сгради сменят собственика си, а Ружа става техен наемател.\r\nФинансистът, чрез когото са били осъществени сделките, обясни, че той е бил нает от чуждестранен фонд и е сключил доверителни клиентски сделки, които са законни, но не пожела да обсъжда детайли.\r\n ", "date": "2018.01.24", "title": "OneCoin-ът – в ръцете на бедняк от \"Модерно предградие\""}
{"url": "https://www.dnes.bg/kino/2018/01/24/rolia-na-hiit-ledjyr-priznata-za-1-na-vsichki-vremena.365997", "text": "Хийт Леджър посмъртно получи \"Оскар\" през 2008-а за превъплъщението си в образа на Жокера от лентата \"Черният рицар\".Десет години по-късно (актьорът почина на 22 януари 2008 г, б.а.) отново напомни за себе си. Жокера, изигран от него, оглави класация за най-великите филмови злодеи на всички времена, съобщи сайтът \"Диджитъл спай\", цитиран от БТА.\r\nКласацията е съставена след допитване на сайта Ranker, като героят му от \"Черния рицар\" има над 20 000 гласа. На второ място сред най-великите филмови злодеи участниците в допитването са поставили Дарт Вейдър от \"Междузвездни войни\". Следва Ханибал Лектър от \"Мълчанието на агнетата\".\r\nВ Топ 10 на най-големите филмови злодеи на всички времена намират място още лорд Волдемор от екранната поредица за Хари Потър, Фреди Крюгер от \"Кошмари на Елм Стрийт\", Джак Торънс от \"Сиянието\", император Палпатин от \"Междузвездни войни\", агент Смит от \"Матрицата\", Т-800 от \"Терминаторът\" и Магнито от поредицата \"Х-Мен\".", "date": "2018.01.24", "title": "Роля на Хийт Леджър - призната за №1 на всички времена"}
{"url": "https://www.dnes.bg/sport/2018/01/24/velik-federer-natupa-berdih-za-14-i-polufinal-v-melbyrn.366018", "text": "Роджър Федерер достигна за 14-ти път в кариерата си до полуфиналите на Откритото първенство на Австралия. Швейцарецът победи №19 в схемата Томаш Бердих със 7:6(1), 6:3, 6:4. Така той продължава битката за защитата на титлата си от миналия сезон. Швейцарецът се стреми към шести трофей в Мелбърн.\r\nБердих имаше прекрасен шанс да спечели първата част, когато проби и сервираше за спечелването му, но не съумя. Федерер се възползва и го разгроми със 7:1 в тайбрека.\r\n\"Задържах се в мача. Имах късмет. Бях много ядосан на съдията на стола. Той обаче беше прав и всичко е наред. За момент бях разочарован, но съм радостен, че намерих начин да спечеля\", отчете Федерер.В спор за място на финал Маестрото ще се изправи срещу №58 в ранглистата Хьон Чун в петък. Двамата нямат официални мачове помежду си.Марин Чилич и Кайл Едмънд ще определят втория финалист. ", "date": "2018.01.24", "title": "Велик! Федерер натупа Бердих за 14-и полуфинал в Мелбърн"}
{"url": "https://www.dnes.bg/stranata/2018/01/24/nelepo-myj-opita-da-izbegne-stop-palka-i-katastrofira-fatalno.366000", "text": "Мъж на 39 години е загинал в катастрофа, след опит да избегне полицейска проверка, съобщиха от пресцентъра на ОД на МВР-Сливен.Инцидентът е станал след полунощ в Нова Загора. Автопатрулен екип е подал сигнал на лек автомобил \"БМВ 330 СI\" с английска регистрация за извършване на проверка. Вместо да спре, водачът направил обратен завой и увеличил скоростта.Той загубил управление и се ударил последователно в електрически стълб, бетонна ограда, тухлен зид и дърво.В автомобила са пътували и две момчета на 18 и 15 години, всички от Нова Загора. Водачът е получил тежки наранявания и на път за болницата е починал. Той е бил неправоспособен.Двете момчета са настанени за лечение в МБАЛ-Сливен без опасност за живота. По случая е образувано досъдебно производство.\r\n ", "date": "2018.01.24", "title": "Нелепо: Мъж опита да избегне стоп палка и катастрофира фатално"}
{"url": "https://www.dnes.bg/muzika/2018/01/24/cvetana-maneva-i-rut-koleva-sreshtu-domashnoto-nasilie.366007", "text": "Цветана Манева изигра майка на жертва на домашно насилие в новия клип на Рут Колева. Певицата посвети видеото и песента What You Say To A Girl на един от най-големите обществени проблеми в днешни дни. \r\nТова е третият видеоклип към песен от чисто новия албум Confidence. Truth. Режисьор е Вито Бонев, а в главните роли са актьорите Анастасия Лютова, Анастас Георгиев и Цветана Манева.\r\n\"Искам да споделя, че клипът към What you say to a girl е най-красивото и вълнуващо нещо, което сме снимали\" - казва Рут и допълва, че това не е музика, а филм с послание, заснет от невероятен екип с много любов и отношение.\r\nПесента What You Say To A Girl е написана от Tien Nguen, приятел и колега на Рут, който живее и твори в Лос Анджелис. Музикалната и визуалната част на парчето разказват за волята, правото на избор и изпепеляващия характер на накърненото женско достойнство, като насочват вниманието на обществото и медиите към сериозния проблем с насилието на жени в България.\r\nРут Колева сподели новината за предстоящата международна премиера на новия си албум. Американската компания Fat Beats обяви, че международно турне по представянето на Confidence. Truth ще бъде от април до ноември 2018 г.\r\n ", "date": "2018.01.24", "title": "Цветана Манева и Рут Колева срещу домашното насилие"}
{"url": "https://www.dnes.bg/temida/2018/01/24/denis-ubiecyt-na-klosharia-ne-syjaliava-napadal-i-predi.366020", "text": "\nДенис Живков, 14-годишното момче, което бе обвинено за жестокото убийство на бездомник във Варна, е нападал възрастни хора и преди. Това става ясно от справка на Детска педагогическа стая.Агресията на тийнейджъра към жертвите му е била безпричинна. За новите случаи ще се събира допълнителна информация, съобщи \"Дарик\".Момчето не е изразило и съжаление за строеното, след като е било задържано  от полицията.\n\nТялото на клошаря бе открито  в района на пазара във варненския квартал \"Владиславово\". На 16 януари мъжът се скарал с момчетата, които на следващия ден го пребили.На 20 януари тийнейджърите се върнали и отново нанесли жесток побой над Красимир, който се оказал фатален за него. Аутопсията показва, че смъртта му е настъпила вследствие тежка черепно-мозъчна травма.Починалият е и със счупени ребра, причинили разкъсване на вътрешните му органи.Днес Окръжният съд във Варна остави Денис зад решетките.Най-тежката мярка бе наложена след като от прокуратурата обясниха, че престъплението е извършено с изключителна агресия, бруталност и жестокост.В съдебната зала Денис заяви, че иска да види майка си и баща си. Неговият защитник поиска момчето да бъде пуснато под домашен арест. От прокуратурата обаче обясниха, че родителите не са упражнявали достатъчно добър контрол над детето.Съучастник на Денис е 13-годишно момче, което по закон не може да носи наказателна отговорност.То е в дом за временно настаняване на малолетни и непълнолетни извършители на престъпления. \r\n ", "date": "2018.01.24", "title": "Денис, убиецът на клошаря, не съжалява! Нападал и преди"}
{"url": "https://www.dnes.bg/televizia/2018/01/24/aleksandyr-kostadinov-stava-vodesht-na-investbook-po-bloomberg-tv-bulgaria.366026", "text": "Журналистът и бивш футболен съдия Александър Костадинов става част от екипа на единствената бизнес телевизия в България - Bloomberg TV Bulgaria. \r\nОт 25 януари той е новият водещ на предаването за инвестиции, макроикономика и бизнес – Investbook. Той ще се фокусира върху теми, свързани с новините от корпоративния свят, начините за финансиране, инвестиционните планове, законовите промени, които засягат бизнеса и други, съобщиха от телевизията.  \r\nАлександър Костадинов трупа телевизионен опит, като е преминал през всички етапи на професията. Преди да се присъедини към екипа на Bloomberg TV Bulgaria, той е работил като водещ на новини, радиоводещ, редактор, репортер и анализатор в  БГ Радио, Радио Витоша и други медии.\r\n\"Животът е постоянно предизвикателство. Аз вече съм част от него, благодарение на Bloomberg TV Bulgaria, които истински разбират от капитал във всякакъв аспект. И знам, че ще науча много... или както е казал Михаил Барщевски: \"Пазарите са нестабилни. Инвестирайте в себе си\", каза Александър Костадинов. \r\nОсвен че практикува като журналист от 17 години, Александър има наблюдение и над света на спорта - той е един от международните съдии на България по футбол, като в периода между 2010-2015 година съдийства на 26 футболни срещи на FIFA и UEFA, бил е съдийски наблюдател към БФС и международен съдия на Българска Асоциация Мини Футбол.", "date": "2018.01.24", "title": "Александър Костадинов става водещ на Investbook по Bloomberg TV Bulgaria"}
{"url": "https://www.dnes.bg/politika/2018/01/24/za-ili-protiv-istanbulskata-konvenciia-bsp-iska-referendum.366028", "text": "БСП иска да се проведе референдум за спорната Истанбулска конвенция, разбунила духовете и породила противоположни мнения в обществото. От левицата настояват да се спре гледането й в Народното събрание и гражданите да се произнесат по въпроса.\n\n\n\n\r\nОт левицата предлагат въпросът на референдума да бъде формулиран така: \"За\" или \"против\" сте ратификацията на Истанбулската конвенция?\".\r\nНинова допълни, че ако се бърза с ратифицирането на конвенцията, няма да може народът да се произнесе.\r\nТя уточни, че към конвенцията не е приложен обяснителен доклад, както и докладът на МС, който да указва какви закони трябва да променим след нейното ратифициране.\r\nНинова коментира и предложението за тълкувателна декларация, която да разсее противоречията. Според нея тя би била \"прах в очите на хората, за да успокои духовете\" и даде пример с Полша, където такава декларация не е била призната като правен акт към ратификацията.\r\nКато спорни текстове в конвенцията соцлидерката определи тези, които въвеждат понятието \"социален пол\" и \"нестандартни роли на пола\".\r\nВъпреки това Нинова увери, че БСП ще продължава да внася закони, които изпълняват изискванията на конвенцията що се отнася до борбата с домашното насилие.", "date": "2018.01.24", "title": "\"За\" или \"против\" Истанбулската конвенция? БСП иска референдум!"}
{"url": "https://www.dnes.bg/crime/2018/01/24/mitnichari-na-lesovo-spipaha-kontrabandni-parfiumi.365987", "text": "Митнически служители на ГКПП \"Лесово\" откриха и задържаха 1901 недекларирани парфюма, носещи логото на световноизвестни марки, съобщиха от Агенция \"Митници\".\r\nКонтрабандната стока е открита при проверки на два микробуса, влизащи в страната от Турция и управлявани от молдовски граждани. \r\nМежду личните вещи на шофьора на единия микробус са открити 948 опаковки с дамски и мъжки парфюми. Други 953 недекларирани парфюма са намерени в товарното помещение на втория микробус.\r\nНа двамата шофьори са съставени актове за нарушение на Закона за митниците. За случаите ще бъдат сезирани официалните правопритежатели на съответните търговски марки.", "date": "2018.01.24", "title": "Митничари на Лесово спипаха контрабандни парфюми"}
{"url": "https://www.dnes.bg/obshtestvo/2018/01/24/ekspert-neobhodimostta-ot-nov-zakon-za-hranite-e-bezuslovna.366060", "text": "Необходимостта от чисто нов Закон за храните е абсолютно безусловна. Това каза Димитър Димитров, държавен експерт в Министерството на земеделието, храните и горите, в ефира на Гостът коментира създаването на нов Закон за храните, който в момента е между първо и второ четене в Народното събрание.\"Сегашният закон е публикуван през 1999 година. Много години са минали от създаването, а и е направен далеч преди членството ни в ЕС. Той е остарял и защото не е в пълен унисон с европейското законодателство за храните, което е развито и хармонизирано\".По думите му законът вече е претърпял 35 допълнения и изменения, а този процес дава вътрешни дисбаланси.Ще засегне всички, които създават и търгуват с храни и за това представлява такъв интерес за голяма група хора, каза гостът.Какви са новите изисквания за транспортните средства, които се използват за доставка на хранителни продукти? През какви разрешителни режими ще преминават те и предвижда ли се обозначаване със стикери? Защо България предвижда по-строги регулации от тези в ЕС? Какви са изискванията за храните, които се търгуват онлайн? Какви са промените при етикетирането на храните? Ще се забрани ли рекламата на нездравословни храни от деца за детска аудитория? Какви са новите регламенти за минералните и изворните води?  Вижте повече на ", "date": "2018.01.24", "title": "Експерт: Необходимостта от нов Закон за храните е безусловна "}
{"url": "https://www.dnes.bg/stranata/2018/01/24/kmetyt-na-razgrad-sezira-temida-za-iznos-na-lyvchetata.366003", "text": "Кметът на Разград ще сезира прокуратурата за намерения на фондация \"Четири лапи\" да изнесе в Холандия двете малки лъвчета Масуд и Терез, и лъва Асен. Д-р Валентин Василев заяви на пресконференция, че това е без знанието и съгласието на общината, която е собственик на животните.По думите му фондацията подготвя документи да изнесе трите лъва от страната на 26 януари, деня, в който Общинският съвет трябва да прегласува върнатото от областния управител решение за бъдещето на лъвчетата.\n\nТой потърсил кмета с искане за становище дали общината е уведомена, че \"Четири лапи\" имат намерение да транспортират лъвчетата в Холандия, предаде БТА.Заявлението на фондацията до ОДБХ-София било с дата 23 януари, в него били описани паспортите на лъвовете, прикрепено било и писмо от МОСВ в отговор на запитване на фондацията относно необходимите документи за пътуване на лъвовете в страни от Европейския съюз.Д-р Василев заяви, че общината не е била уведомена, че двете малки лъвчета се намират в столичния зоопарк и че фондацията възнамерява да ги изнесе от страната. Той бе категоричен, че докато няма влязло в сила решение на Общинския съвет, не може да даде съгласие за заминаването на лъвовете в Холандия.\"Община Разград е собственик на лъвовете, не е прехвърляла собствеността им на фондацията и те нямат фактически правни основания да се разпореждат с тях\", каза кметът. Той добави, че относно тези намерения на фондацията, община Разград е подготвила жалба до Районната прокуратура с искане да се образува предварителна проверка и ако има данни за престъпление, да започне досъдебно производство.\r\n ", "date": "2018.01.24", "title": "Кметът на Разград сезира Темида за \"износ\" на лъвчетата"}
{"url": "https://www.dnes.bg/sofia-film-fest/2018/01/24/smyrtta-na-fronta-kato-siurrealistichen-tanc-vyv-fokstrot.365978", "text": "С голямата награда на журито \"Сребърен лъв\" и още два приза  от Венеция 2017, с осем награди на Израелската филмова академия и сериозни овации от десетки филмови форуми  в цял свят, \"Фокстрот“ ще бъде показан на 22-ия София Филм Фест. Продукцията бе с номинация и за чуждоезичен \"Оскар\".Режисьорът Самуел Маоз предизвика фурор още с първия си филм \"Ливан“. С втория си игрален проект, израелецът отново покори журито, което му връчи своята Гран при \"Сребърен лъв\". Въпреки противоречията на политическа основа, които предизвика историята за семейство, оплакващи своя син, загинал по време на служба в израелските отбранителни сили, филмът бе избран да представлява Израел на наградите \"Оскар\".Смел и разтъсващ, разказът на Маоз оставя без думи всички престижни издания за кино в света, като повечето от тях му дават възможно най-високите оценки.\r\nМихаел и Дафна са покосени от ужасяваща мъка, когато офицери от армията се появяват на вратата им със съобщение за смъртта на техния син Йонатан. Михаел е изнервен от фанатично скърбящите роднини и добрите намерения на армейските бюрократи и докато упоената с лекарства съпруга си почива, той е завладян от вихрушка от гняв и изживява един необясним обрат в живота, който би могъл да се сравни единствено със сюрреалистичната военна служба на сина му...\r\n\"Израелският режисьор Самуел Маоз представя скръбта и военната служба като сюрреалистичен танц със съдбата, от който няма измъкване... Уникален глас в световното кино, Маоз е направил само два игрални филма в цялата си кариера.Първият поведе зрителите в изпълнено с напрежение, клаустрофобично пътешествие във вътрешността на танк, заедно с четирима уплашени израелски войници – и спечели \"Златен лъв“ във Венеция през 2009 година.Осем години по-късно, отново в програмата на същия фестивал е представен и втория му филм – \"Фокстрот“, изпълнен с повече страдание. Той заема своето място сред най-дръзките, гневни критики, отправени към съвременната политика на Израел, и по-специално използването на недостатъчно зрели млади хора в армията, която прокарва политическите интереси на държавата... \r\nФокстрот е танц, но също и кодова дума в армията, а самият филм обрисува Израел като доста сюрреалистично място, което предизвиква болка и психологически травми. Оригиналността на творбата е в сложната структура на разказа, изпълнена с напрежение, но Маоз очевидно не изпитва притеснение от това дали ще изгуби някой от по-озадачените зрители в хода на филма... Героите на филма очевидно са си определили среща със съдбата – няма значение какво правят, те винаги се оказват на същото място, от което са тръгнали – точно както се случва и със стъпките на фокстрота...“, пише Дебора Йънг в \"The Hollywood Reporter“.По време на тазгодишното издание на София Филм Фест ще има и спецална програма \"Фокус Израел\".\r\n ", "date": "2018.01.24", "title": "Смъртта на фронта като сюрреалистичен танц във \"Фокстрот\""}
{"url": "https://www.dnes.bg/stranata/2018/01/24/nastaneni-v-obshtinski-jilishta-selski-kmet-prokuror.366014", "text": "Действащ кмет на старозагорско село, прокурор и служител на Районната здравна каса живеят от години в общински жилища. Това сочат до момента резултатите от проверката на Временната комисия за ревизия на общинските жилища в Стара Загора. Установени са множество нарушения, сред които настанени хора с високи доходи, преподписване на договори, с които жилището се прехвърля от починал родител на неговото дете, наематели, които от години работят в чужбина.\r\n \r\nПроверени са около 180 от общо 700 общински жилища в Стара Загора. В тях живеят хора от 25 години, които  плащат наем от 50 до 80 лева, а по закон договорът за наем може да бъде за срок не повече от 10 години, припомни председателят на комисията Янко Янков.\r\nСред най-фрапиращите нарушения, на които се натъкнала проверката, са: кмет на старозагорско село, настанен от 2003 година, действащ прокурор, който обитава общинско жилище от началото на 2017 година и служител на РЗОК. \r\n\"Прокурорът е в резервно жилище, което е запазено за хора, които са изпаднали в крайна нужда след бедствия и пожари или за такива, които са допринесли за културното развитие на града, хора, които работят в общински институции\", обясни пред \"Дарик\" Янков.\r\n \r\nКомисията установила още, че наемателите се отнасят крайно немарливо към жилищата, а общинските служители, които издават и приемат документите, проявяват безотговорно отношение. \r\n\"Тези жилища са социални, а не пожизнени - в тях има хора, настанени от близо две десетилетия. В същото време има крайно нуждаещи се граждани, болни, самотни, които са на свободен наем и плащат високи наеми за квартири\", припомни председателят на Временната комисия.\r\n \r\nДо момента има издадени препоръки за издаване на заповеди за освобождаване, а комисията има 6-месечен мандат за работа.", "date": "2018.01.24", "title": "Настанени в общински жилища – селски кмет, прокурор..."}
{"url": "https://www.dnes.bg/notifikacii/2018/01/24/turciia-otvaria-nov-front-v-siriia-iska-parche-ot-tortata.366005", "text": "Надявахме се, че сирийската война отива към края си. Но тези надежди бяха прибързани. Ето, че сега Турция отваря нов фронт - в Северна Сирия. Вероятно, за да получи и тя парче от сирийската торта, пише Райнер Херман, ФАЦ, цитиран от .\r\nОфанзивата на Турция срещу кюрдския анклав Африн отваря нов фронт в голямата война в Сирия. Целта на турското нападение е да се предотврати консолидирането на автономния регион на сирийските кюрди.\r\nСпоред официалната турска позиция в Северна Сирия трябва да се отвори \"коридор за сигурност\", контролиран пряко или непряко от Анкара. Ако обаче Турция наистина се тревожи само от опасността, която създават за нея сирийските кюрди (както твърди), тогава тя би могла да приеме американското предложение за подсигуряване на сирийско-турската граница. Само че Турция иска нещо повече: да получи парче от сирийската торта, каквото вече си осигуриха Русия и Иран.\r\nПрибързани бяха надеждите, че сирийската война постепенно отива към края си. Вярно е, че с руска и иранска военна помощ режимът на Асад победи опозицията, а т.нар. \"Ислямска държава\" (ИД) изчезна от картата на Сирия.\n\nНо причините за първия конфликт не са отстранени, а ИД, чиято терористична идеология е жива и до днес, може да се върне във всеки един момент. Тъкмо за да попречи на това, Америка продължава да си сътрудничи със сирийските кюрди. Сега обаче Турция обявява война тъкмо на онези кюрди, които прогониха и победиха ИД. \r\nТака възниква опасението, че т.нар. \"Ислямска държава\" може да използва шанса и да се завърне, ако занапред в Северна Сирия думата имат Турция и нейните съюзници от тамошните ислямски милиции. Друг резултат от турската офанзива е новото сближаване на Анкара с Москва, която одобрява нападението. Защото Русия иска да попречи на САЩ да изградят военни бази на територията на сирийските кюрди.\r\nСъотношението на силите във войната в Сирия може и да се променя, но самата война продължава. Турция срещу сирийските кюрди – в момента това е просто един от многото фронтове. Близо до Африн турските войски са се изправили срещу американски войници, а край Ефрат в източната част на Сирия едни срещу други са застанали ирански и американски подразделения. Непосредствено под Голанските възвишения пък са бойците на иранската Революционна гвардия, които заплашват Израел.\r\nМиналото вече ни е показвало, че Сирия е твърде близо до Европа. Всяка нова военна акция поражда и нови бежанци. Същото важи и за Африн, където военните действия прокудиха много сирийци от Алепо. Тъкмо тези хора не желаят сега Турция да ги \"освобождава\".\r\n ", "date": "2018.01.24", "title": "Турция отваря нов фронт в Сирия – иска парче от тортата"}
{"url": "https://www.dnes.bg/mish-mash/2018/01/24/mojem-da-iadem-vsichko-i-pak-da-sme-vyv-forma.366051", "text": "Чували сме израза - \"гладни и дебели\", а може и да го използваме, защото все се лишаваме от изкушения - мазно, сладко, солено, алкохол, за да имаме добра фигура. Идеалната \"противоотрова\" срещу манията да се загърби всичко нездравословно, е да не се отказваме от любимите си хранителни \"прегрешения\", пише в. \"Дейли стар\", позовавайки се на редица международни проучвания.\r\n\r\nПрекомерната консумация на сол се свързва с риск от повишено кръвно налягане. Официалната препоръка е да не се надвишава количеството от 6 г дневно, което е около една чаена лъжичка. Недостигът на сол обаче може да навреди на сърцето. Специалисти от университета \"Макмастър\", Канада, са установили, че ограниченият прием на сол е свързан с повече случаи на инфаркт и инсулт в сравнение със средния препоръчителен прием, съобщава БТА.Солта е важна за телесните функции и прекомерното й ограничаване може да доведе до повишено складиране на мазнини и дори до понижено либидо. Решението на проблема със солта е да не изпадаме в истерия всеки път, когато посегнем към любимия си чипс или други подобни \"вредни\" храни.\r\n\r\nМилиони британци през януари се опитват да се въздържат от алкохол в името на доброто си здраве. Различни изследвания обаче разкриват ползи от умерената консумация на алкохол - повишена продължителност на живота и добро здраве на сърцето, дори понижен риск от еректилна дисфункция според проучване, публикувано в сп. \"Journal of Sexual Medicine\". Британски организации, сред които Кралският лекарски колеж, препоръчват за добро здраве хората да се придържат към два до три дни без алкохол седмично.\r\n\r\nАко по нечие внушение сме решили, че кафето е по-скоро вредно за здравето, трябва да знаем, че кофеинът стимулира мозъка, понижава риска от чернодробен рак, болест на Паркинсон и диабет, и допринася да се увеличи броят на изгорените калории, ако се приема преди тренировка. Решението е да не превишаваме дозата от 400 мг кофеин дневно - еквивалент, който се равнява на шест чаши инстантно кафе.\r\n\r\nПопулярни диети като тази на д-р Аткинс изключват приема на въглехидрати. Въглехидратите обаче са важен източник на енергия. Според редица експерти, продуктите, които съдържат нишесте като картофи и хляб, трябва да съставляват една трета от храната. Израелско проучване показва, че вечерният прием на въглехидрати е свързан с понижен риск от сърдечносъдови болести и диабет. Решението е да не се отказвайме от въглехидратите, но да наблягаме на пълнозърнестите версии, които освобождават енергията по-бавно.\r\n\r\nСпоред диетолозите добавените захари - трапезна захар и мед, не трябва да надвишават 5% от набавяната чрез храна енергия. Ограничаването на захарта намалява опасността от развитието на диабет и затлъстяване. Няма доказателства обаче, че отказването напълно от нея е необходимо. В действителност консумацията на някои продукти, съдържащи захар, например шоколад, е свързана с понижен риск от болести на сърцето. Решението е да не превишаваме препоръчителното дневно количество от 30 г или седем чаени лъжички добавена захар.\r\n\r\nГодини наред слушаме и четем, че за добро здраве трябва да избягвме мазните храни. Ново, предизвикало спорове проучване, обаче показва, че наситените мазнини в крайна сметка не са толкова опасни. Според авторите му от Норвегия изобилстващото от мазнини хранене допринася за повишаване на нивата на \"добрия\" холестерол. Здравните експерти са съгласни, че мазнините трябва да присъстват в храненето, като е препоръчително те да се набавят от полезни продукти като авокадо и тлъсти риби. \r\nУвеличават се и доказателствата, че млечните продукти като сирене не са толкова вредни за сърцето, колкото се е смятало преди. Освен това ползата им за здравето на костите е всеизвестна. Е, хората, прехвърлили 40-те не е добре да консумират млечни произведения, особено прясно мляко.", "date": "2018.01.24", "title": "Можем да ядем всичко и пак да сме във форма"}
{"url": "https://www.dnes.bg/notifikacii/2018/01/24/demonstraciia-na-elitni-chasti-kak-se-ubiva-kobra-sys-zybi.365994", "text": "Американският министър на отбраната Джеймс Матис присъства на зрелищна демонстрация на елитните части на индонезийската армия, предадоха Франс прес и Ройтерс.\r\nВоеннослужещите показаха, че могат да убият кобра със зъби, да пият змийска кръв, да разбият с глава подпалени тухли, да ходят по жарава, да се търкалят по натрошено стъкло.\r\nМатис бе в Индонезия, за да укрепи сътрудничеството с тази страна, която се опитва да се предпази от хегемонията на Китай в региона, отбелязва Франс прес. Той бе посрещнат с военни почести във военната база Чиланкап в Джакарта, където се намира генералният щаб на индонезийските въоръжени сили.\r\nВ началото на демонстрацията под звуците на традиционни индонезийски барабани десетки военни, специализирани в борбата с трафика на дрога, показаха уменията си в различни бойни изкуства. \r\nНеобичайно бе зрелището, когато шестима войници пристигнаха, носейки големи змии, сред които и две кобри, и ги убиха с едно захапване със зъби. Пред изумения поглед на американската делегация, водена от Матис, един от военните даде на свой колега да изпие кръвта на една от змиите. После индонезийските домакини обясниха на американския си гост, че това се прави като израз на братство между военнослужещите.\r\nСлед това военен показа как може да върви по жарава, а друг, че може да се търкаля върху счупено стъкло. Трети стреляше със завързани очи по топки, подхвърляни от друг войник.\r\nВ края на демонстрацията пристигнаха два хеликоптера, пълни с военни, специализирани в акции за освобождаване на заложници. Те трябваше за заловят мним терорист, взел един човек за заложник и придвижващ се с кола. Под звуците на музиката от филма \"Мисията невъзможна\" военните скочиха от малка височина от хеликоптерите. Някои от тях носеха военни кучета. После те бързо неутрализираха мнимия похитител с помощта на кучетата, нахвърлили се върху него.\r\nМатис приветства военните за техните умения, похвали и кучетата, участвали в последната демонстрация. \"Това са истински специални сили! Дори и кучетата знаеха какво трябва да правят\", каза той.\r\nСлед тази демонстрация Матис замина за Виетнам - втори етап от обиколката му в Азия.\r\nТой ще бъде в Ханой броени дни преди петдесетата годишнина от офанзивата Тет - повратен момент в американската война срещу комунистите в Северен Виетнам, припомня Асошиейтед прес. Матис каза пред репортерите, придружаващи го в полета до Ханой, че тя е останала в миналото и не трябва да пречи на усилията за изграждане на по-тесни връзки в областта на отбраната.\r\nОще при пристигането си в Ханой Матис отправи благодарност към страната, че е подкрепила санкциите на ООН срещу Северна Корея.\r\n  /БТА/\r\n ", "date": "2018.01.24", "title": "Демонстрация на елитни части: Как се убива кобра със зъби?"}
{"url": "https://www.dnes.bg/crime/2018/01/24/spipaha-dvama-narkodilyri-v-malko-tyrnovo.366039", "text": "Двама наркодилъри на 43 и 38 години са задържани в Малко Търново след съвместна акция на Криминална полиция към Областната дирекция на МВР-Бургас и местното полицейско управление.\r\nВ обитавания от  43-годишния мъж апартамент в к-с \"Майор Вишняев\" са  намерени и иззети три плика с общо 300 грама марихуана.\r\nОбразувано е досъдебно производство, материалите са докладвани в Бургаска окръжна прокуратура. \r\nЗадържаният е криминално проявен, уточниха от полицията.\r\nБързо производство е образувано срещу 38-годишния Й.Ш., у когото са открити около 10 грама канабис.", "date": "2018.01.24", "title": "Спипаха двама наркодилъри в Малко Търново"}
{"url": "https://www.dnes.bg/sofia/2018/01/24/pred-temida-myj-bludstval-s-14-godishnata-si-dyshteria.366037", "text": "Софийска районна прокуратура внесе обвинителен акт за блудство спрямо 14-годишно дете – дъщеря на извършителя, съобщиха от .\r\nПострадалата живеела в София, в къща, заедно с майка си, биологичния си баща - Радослав В., и брат си. Същите обитавали първия етаж на къщата, състоящ се от кухня, баня и две стаи, обособени като спални.\r\nНа 3 април 2017 г., около 22:00 часа, майката легнала да спи заедно със сина си в една от спалните. Около 23:00 часа пострадалата също легнала при тях – на дивана в същото помещение. След около 15 минути бащата влязъл в стаята. Докато пострадалата била заспала, започнал да извършва блудствени действия спрямо нея. Момичето се събудило, извикало на висок глас към майка си, след което мъжът напуснал спалнята.\r\nОколо 23:30 часа той отново влязъл при дъщеря си, продължавайки да извършва действия на удовлетворяване половото си желание спрямо нея. \r\nСлед това последвали викове, между майката и бащата възникнал скандал, в хода на който мъжът ударил съпругата си, а момичето напуснало жилището, отправяйки се към сградата на 02 РУ СДВР. Там тя разказала за случилото се и още същата нощ двете с майка й били настанени в кризисен център в гр. София. \r\nРадослав В. бил задържан, а по случая било образувано досъдебно производство.\r\nПредвид високата обществена опасност на деянието и дееца, на мъжа е определена мярка за неотклонение \"задържане под стража\". Предстои делото да бъде насрочено за разглеждане в Софийски районен съд.", "date": "2018.01.24", "title": "Пред Темида: Мъж, блудствал с 14-годишната си дъщеря"}
{"url": "https://www.dnes.bg/mish-mash/2018/01/24/istinskoto-shtastie-da-vidish-mama-za-pyrvi-pyt.366061", "text": "Усмивката на лицето на дете е сред най-красивите неща, които можем да видим на този свят, особено когато то я подарява на своите родители.Невинаги можем да разберем какво точно я предизвиква, но в някои случаи тя може да бъде колкото прекрасна, толкова и сърцераздирателна.Точно такъв е случаят с малката Луиз, която страда от албинизъм и е почти незряща, поне до момента, в който лекарите не ѝ слагат специални очила.В този момент малкото момиче за първи път в живота си може да види своята майка.Реакцията на Луиз е повече от красноречива и изразява щастието в най-чистия му и неподправен вид.Може да я видите на ", "date": "2018.01.24", "title": "Истинското щастие: Да видиш мама за първи път!"}
{"url": "https://www.dnes.bg/politika/2018/01/24/karaiancheva-niskoto-doverie-kym-ns-e-zaradi-radev.366068", "text": "Катастрофичното говорене изглежда е предпочитано от държания ни глава похват, каза на брифинг председателят на Народното събрание Цвета Караянчева по повод отчета на президента Румен Радев.Тя отбеляза, че в годишния си доклад президентът е говорил за критичен период от развитието на България.\"Мрачната картина беше подсилена от обвинения към Брюксел в безразличие и липса на разбиране и съдействие - толкова тънко прикрит израз на раздразнение заради силната европейска подкрепа за правителството\", коментира Караянчева. \n\nВ днешния от тъмен, по-тъмен пейзаж, който беше нарисуван от президента, една обида успя да се открои в катранено черно - че парламентарната република атрофира, заяви председателят на Народното събрание. \"В какъв смисъл, г-н президент? Защото парламентарните групи гласуват в синхрон с взети партийни решения ли, защото мнозинството защитава правителството ли?\", попита тя.Караянчева посочи, че всяка парламентарна група гласува спрямо своята предизборна програма, с която е избрана в Народното събрание.Мнозинството подкрепя избрания от него Министерски съвет, който е в изпълнителната власт само докато въпросното мнозинство го подкрепя, и това не се нарича нотариат, официализиращ решения, нарича се отговорност към избирателите, отбеляза Цвета Караянчева. \"Прав сте, г-н Радев, че доверието в Народното събрание е критично ниско и този притеснителен факт се дължи на много фактори, но в голяма степен се дължи и на грубите и непремерени нападки на държавния глава, който по Конституция трябва да бъде обединител на нацията и да води диалог с останалите институции, а не да раздава обидни квалификации\", заяви още председателят на Народното събрание.", "date": "2018.01.24", "title": "Караянчева: Ниското доверие към НС е заради Радев"}
