{"url": "https://www.dnes.bg/usa/2019/10/14/trymp-naistina-li-mislite-che-shte-vlezem-vyv-voina-s-turciia.426090", "text": "Американският президент Доналд Тръмп каза днес, че предвожданите от кюрдите сили в Североизточна Сирия може да освободят задържани бойци на групировката \"Ислямска държава\", за да накарат САЩ да върнат своите войски в района, предадоха Reuters и ТАСС.\n\r\nНастъплението на Турция в Сирия предизвика тревога, че бойците на \"Ислямска държава\", задържани от предвожданите от кюрдите сили, които са американски съюзници, може да избягат и да възродят групировката. Твърди се, че много бойци вече са избягали.\n\n\n\r\n\"Кюрдите може да освободят някои, за да ни въвлекат\", написа Тръмп в Twitter. \n\r\nПо думите му бойците може лесно да бъдат отново заловени, пише БТА. \"Лесно е да бъдат отново заловени от Турция или европейските държави, откъдето мнозина са дошли, но трябва да се действа бързо\", каза той.\n                    \n                    \n                \n                \n                \n                \r\n\"Ние не възнамеряваме да участваме в още една война между хора, които се сражават помежду си от 200 години. Европа имаше възможност да получи своите затворници от \"Ислямска държава\", но не искаше да плати цената. \"Нека САЩ да платят,\", си казваше тя\", заяви Тръмп.\n\r\n\"Наистина ли хората мислят, че трябва да влезем във война с членуващата в НАТО Турция? Войните, които никога не свършват, ще приключат\", каза той.", "date": "2019.10.14", "title": "Тръмп: Наистина ли мислите, че ще влезем във война с Турция? "}
{"url": "https://www.dnes.bg/eu/2019/10/14/reshavashto-tazi-sedmica-se-opredelia-sydbata-na-brexit.426053", "text": "Съдбата на Brexit-а ще се реши тази седмица на последните преговори между Обединеното кралство и Европейския съюз, които ще положат много усилия, за да постигнат споразумение за развод - 17 дни остават до очакваното излизане на Лондон от европейската общност.\n\r\nСтремежът на британския премиер Борис Джонсън да осъществи Brexit -а на 31 октомври е акцентът в неговата програма за националната политика, която днес беше представена в традиционната реч на кралица Елизабет Втора по повод началото на новата сесия на парламента, пише Франс прес.\n\r\nНо Лондон и ЕС проявиха в неделя предпазливост при оценката на шансовете за развод по взаимно съгласие, след като интензивни преговори през уикенда в Брюксел не доведоха до пробив по ключовия въпрос за ирландската граница след Brexit -а.\n                    \n                    \n                \n                \n                \n                \r\n\"Остава още много работа\" за излизане от безизходицата, коментира в неделя главният преговарящ на ЕС по Brexit-а Мишел Барние.\n\r\nСъщата констатация направи и Борис Джонсън. Той заяви, че все още може да се постигне споразумение за Brexit - сценарий, който би предпочел, при все че е готов да изведе и без сделка страната си от ЕС - но още \"има доста работа за вършене, докато стигнем дотам\".\n\r\n\n\r\nЕвропейски дипломат сподели пред АФП, че \"пробив още няма\", и намекна, че Лондон трябва да направи отстъпки: \"Ако британското правителство иска решение, трябва да действа бързо. Часовникът тиктака\".\n\n\n\r\nВ понеделник техническите дискусии ще продължат, но всяка от страните разполага с много малко време, за да успее.\n\r\nЕвропейските лидери ще се съберат в четвъртък и петък в Брюксел на среща, представяна като последен шанс да се избегне напускане на ЕС без споразумение и с болезнени последици или трето отлагане, при което остава неяснотата какъв път ще поеме кралството след 46 години в лоното на Европа.\r\nВ идеалния случай 27-те членки биха искали да имат цялостно предложение, по което да гласуват.\n\r\nЛондон и Брюксел не могат засега да се разберат как да избегнат след Brexit-а връщането към физическата граница между британската провинция Северна Ирландия и държавата Ирландия, която остава в ЕС, с оглед да запазят мира на острова, преживял десетилетия насилие.\n\r\nСлед като европейците отхвърлиха плана му за Brexit от началото на октомври, Борис Джонсън представи в четвъртък нови предложения на своя ирландски колега Лио Варадкар.\n\r\nНе изтекоха обаче много подробности за конкретния начин, по който Лондон и Брюксел се канят да превъзмогнат оставащите разногласия - по-специално да избегнат създаването на митнически пунктове и предвидения в механизма контрол от страна на северноирландските власти.\n\r\nСпоред информации в печата Лондон е предложил Северна Ирландия да сключи митнически съюз с Великобритания и същевременно да членува в един вид митническа зона с ЕС. Нещо неприемливо както за ЕС, така и за северноирландския съюзник на британското правителство на малцинството - Демократическата юнионистка партия.\n\r\n\r\nАко успее да сключи споразумение, Борис Джонсън ще има и тежката задача да убеди парламента, дълбоко разделен по въпроса за Brexit-а: едни са за тесни връзки с ЕС, други - за рязко скъсване.\n\r\nДепутатите, отхвърлили на три пъти споразумението, договорено от бившата премиерка Тереза Мей, ще имат на 19 октомври извънредно заседание, може би решаващо за Brexit-а - първата работна събота за парламента от войната за Малвинските острови през 1982 г.\n\r\n\"В сравнение с британския парламент един египетски сфинкс е отворена книга\", коментира напускащият поста председател на Европейската комисия Жан-Клод Юнкер.\n\r\nАко не се постигне споразумение до събота, по силата на приет през септември закон Борис Джонсън ще трябва да поиска тримесечна отсрочка. Държавникът категорично изключва този вариант след вече двете отлагания на Brexit-а, гласуван на референдум през юни 2016 г. Не е казал обаче нито веднъж как смята да се измъкне.\n\r\nИскането за отсрочка трябва да бъде единодушно одобрено от другите страни-членки. Юнкер смята, че ще е разумно да го направят, ако се стигне до този вариант.\n\r\nПолитическата криза в Обединеното кралство е толкова дълбока, че до месеци се очертават неизбежни предсрочни парламентарни избори. \r\n \r\n/БТА/", "date": "2019.10.14", "title": "Решаващо: Тази седмица се определя съдбата на Brexit"}
{"url": "https://www.dnes.bg/notifikacii/2019/10/14/zoran-zaev-bylgariia-e-goliam-priiatel-na-makedoniia.426109", "text": "„Правителството остава ангажирано да изгради общ консенсус по всички въпроси в рамките на работата на Комисията“, е позицията, която премиерът Зоран Заев обяви на днешната среща с македонските историци преди заседанието на Съвместната комисия по историческите и образователните въпроси между България и Македония в Охрид във вторник, информира македонската редакция на Радио The Voice of America.\r\nНа срещата, на която присъстваха и представители на Министерството на външните работи, беше обсъдено утрешното заседание на Kомисията, което ще се проведе в Охрид, за да бъдат обсъдени ключови исторически фигури в най-противоречивия период - ХIХ и ХХ век.\r\nПравителството заяви, че е в непрекъснати консултации с историците и остава ангажирано със Договора за приятелство, подписан с България.\r\n                \n                \n                \"На срещата бе подчертано, че правителството остава ангажирано с Договора за приятелство, добросъседство и сътрудничество, както и с насърчаване на диалога и изграждането на общ консенсус по всички въпроси в обхвата на работата на Комисията\", се казва в изявление от кабинета на премиера.\r\nЗоран Заев е подчертал, че очаква недоразуменията да бъдат разрешени, разчитайки на подкрепата на България в евроинтеграционните процеси и отдаде Декларацията, приета от българските власти на изборите в страната.\r\n„България е голям приятел на Македония, но сега те имат избори. Когато имат избори, всичко се случва. Имаме Договор за добросъседство. Когато приехме, че имаме обща история, казахме, че имаме и своя история, но че някои дялове са общи. Имайки предвид Договора, те се съгласиха да ни подкрепят за членство в ЕС “, каза Заев.\r\nКомисията ще заседава във вторник и сряда в Охрид. Македонската страна се въздържа да коментира очакванията от тази среща. Средновековието, учебниците и Гоце Делчев ще бъдат теми, които историците ще обсъждат.\r\n„На срещата, която ще се проведе в Охрид, разговорите ще продължат там, до където спряха на последната среща. Ще бъде обсъдено как да се намерят общи препоръки за подобряване на учебниците по история, които обхващат средновековния и ранния османски период, както и дискусията за евентуално съвместно честване на Гоце Делчев “, казаха източници в Комисията.", "date": "2019.10.14", "title": "Зоран Заев: България е голям приятел на Македония"}
{"url": "https://www.dnes.bg/notifikacii/2019/10/14/orban-zagubi-pylnata-vlast-v-ungariia-zaradi-seks-skandal.426096", "text": "Консерваторът и националист Виктор Орбан вече девет години е на власт. Но желязната му хватка над Унгария е на път да се разклати, след като едно видео се появи в интернет. На него се вижда как един от съюзниците на премиера далеч не се държи според консервативните разбирания на правителството си.\r\nМястото е лъскава яхта в Адриатика, близо до Дубровник. Главният герой - кметът на град Гьор Жолт Боркай. 54-годишният женен мъж с две деца се забавлява в компанията на няколко млади момичета. Разбира се, забавлението приключва с оргия, която включва и много наркотици.\r\nКлипът бе публикуван в навечерието на местните избори в Унгария. Партията на Орбан не успя да се защити подобоващато преди началото на изборния ден и, разбира се, изгуби Гьор.\r\n                \n                \n                Секс скандалите не са често срещани в унгарската политика. Но пътуванията с яхти, финансирани от парите на данъкоплатците - да.\r\nБоркай бе обвинен, че неговата оргия е била финансирана именно с такива средства. В своето извинение обаче той отрече да е взимал чужди пари за палавото си пътешествие. Той бе категоричен и че не е използвал наркотици, пишат от Bloomberg.\r\nОпозицията не пропусна да се възползва от ситуацията - на следващия ден те обградиха офиса на управляващата партия с плакати, на които пишеше \"Публични средства, кокаин, проститутки\", имитирайки слогана на партията \"Бог, нация, семейство\".\r\n", "date": "2019.10.14", "title": "Орбан загуби пълната власт в Унгария заради... секс скандал"}
{"url": "https://www.dnes.bg/world/2019/10/14/zaradi-siriia-frenski-ministyr-otsviri-macha-s-turciia.426095", "text": "Френският външен министър Жан-Ив Льо Дриан реши да не присъства на футболния мач между националните отбори на Франция и Турция в Париж тази вечер заради турската военна операция в Сирия, заяви неговата канцелария, цитирана от Ройтерс.\r\n\r\nПо-рано Льо Дриан е планирал да присъства на срещата от квалификациите за европейското първенство по футбол през 2020 година.\r\n\r\nФренските власти възнамеряват да засилят сигурността преди мача довечера на \"Стад дьо Франс\", след като Франция и Европейският съюз осъдиха операцията на Турция в Сирия, подчертава БТА.", "date": "2019.10.14", "title": "Заради Сирия: Френски министър отсвири мача с Турция"}
{"url": "https://www.dnes.bg/akoshtete-vqrvaite/2019/10/14/3-prozoreca-razkrivat-kakvo-bydeshte-vi-ochakva.425778", "text": "Днес от рубриката на Az-jenata.bgсподеляме един забавен тест, който ще ви разкрие какво ви очаква в близкото бъдеще. Изберете си един от трите прозореца и вижте какво се крие зад него.\r\n\r\nВие сте личност, която копнее за по-простите неща в живота. Търсите тишина, усамотение и се наслаждавате на онези моменти, в които може да останете сами със себе си. Също така не харесвате шумните компании, а се чувствате комфортно, когато сте заобиколени от близки и приятели. Бъдещето, което ви очаква е изпълнено с щастливи мигове. Тъй като избягвате драмата, постарайте се и занапред да игнорирате дребните неща, които биха попречили на хармонията ви.\r\n", "date": "2019.10.14", "title": "3 прозореца разкриват какво бъдеще ви очаква "}
{"url": "https://www.dnes.bg/zvezdi/2019/10/14/alek-i-hilariia-bolduin-chakat-shterka-razkriha-pola-na-petoto-si-dete.426092", "text": "Откакто са заедно Хилария и Алек Болдуин не спират да публикуват лични истории от живота си като семейство. В социалните мрежи двамата споделят мили моменти със своите деца, като не пропускат да съобщят за всичко, което е важно в живота им.\n\r\nТака Хилария разказа, че има опасност да загуби едно от бебетата си и това наистина се случи преди около половин година. Преди месец 35-годишната Хилария отново в интернет се похвали, че очаква дете, а вече е ясен и полът му.\n\r\nВъв видео Алек и Хилария показват своите деца, които влизат в стая, пълна с кукли-бебета и като махат завивките им разбират, че са облечени в розово. Най-голямата дъщеричка извиква: „Момиче е!“ Кармен несъмнено е развълнувана, че е на път да се появи на бял свят нейно сестриче, след като вече има трима братя. Тя бе гушната от своя 61-годишен баща.\n                    \n                    \n                \n                \n                \n                \r\nДо този момент двамата родители се радват на 6-годишната Кармен, 4-годишния Рафаел, 3-годишния Леонардо и Ромео, който сега е на 15 месеца.\r\nВижте още новини за звездите в ", "date": "2019.10.14", "title": "Алек и Хилария Болдуин чакат щерка разкриха пола на петото си дете"}
{"url": "https://www.dnes.bg/world/2019/10/14/es-ochakva-syveta-za-sigurnost-da-se-namesi-v-siriia.426084", "text": "Съветът на ЕС по външни работи обсъди днес въпроса с намесата на Турция в Сирия и прие заключения, в които се изразява очакване за намеса на Съвета за сигурност на ООН.\n\r\nСпешно са необходими усилия на международната общност, включително на Съвета за сигурност, за да бъдат прекратени едностранните военни действия, се посочва в приетия текст. Европейските външни министри призовават за среща със своите колеги от коалицията срещу терористичната групировка \"Ислямска държава\".\n\n\n\r\nЕС осъжда турската намеса в Сирия, която отдалечава възможността за постигането на договорено със съдействието на ООН политическо решение. Според ЕС въпросите със сигурността, които тревожат Турция, следва да бъдат решавани по пътя на дипломацията и съобразно международното хуманитарно право.\n                    \n                    \n                \n                \n                \n                \r\nЕвропейските министри добавят, че турските действия водят до драматични последици. Те допълват, че ЕС няма да финансира райони, в които се пренебрегват или нарушават правата на местното население.  \n\r\nМеждувременно стана ясно, че чешкият външен министър Томаш Петържичек е извикал днес турския посланик във връзка с турската военна операция в Сирия, предаде ТАСС.\n\r\nМинистърът изразил дълбоко безпокойство от действията на турската армия и призовал за незабавно прекратяване на операцията, съобщи външното министерство.\n\r\n\"Чехия уважава правото на Турция да охранява собствените си граници, но изразява силно несъгласие с масираната военна интервенция, която доведе до много жертви сред цивилното население и предизвика вълна от десетки хиляди бежанци\", заяви чешкото външно министерство в официално съобщение.", "date": "2019.10.14", "title": "EС очаква Съвета за сигурност да се намеси в Сирия"}
{"url": "https://www.dnes.bg/stranata/2019/10/14/bydi-voinik-aviaciia-i-demonstracii-v-plovdiv.426075", "text": "С много авиация и демонстрации на Специалните сили, на 17 октомври в Пловдив ще се проведе инициативата \"Бъди войник\". Основната цел е набирането на кадрови войници за Българската армия /БА/, като целта е да се запознаят младите хора с възможностите за кариерно развитие, с условията при които ще изпълняват службата и със социалния пакет. Това каза на пресконференция в Пловдив заместник-началникът на отбраната генерал-лейтенант Димитър Илиев.\r\nПо думите му идеята на националната кампания е младежите да могат да направят своя информиран избор. На второ място ген. Илиев посочи поставянето на БА в центъра на общественото внимание, тъй като тя е институция, която основно изпълнява задачите си при кризи и не е толкова видима в обществото, особено в мирно време.\r\n                    \n                    \n                \n                \n                \n                \"Бъди войник\" се организира за първи път, като събитията започват от февруари в Стара Загора и ще завършат през ноември във Велико Търново. Планирани са общо 31 информационни борси, на които се представят всички видове въоръжени сили в БА, Военна полиция, Гвардията и Силите за специални операции.\r\nБорсата е съпътствана със статичен показ на техника и демонстрации на специфични за различните видове и родове войски демонстрации, съобщава БТА.\r\nНавсякъде, където сме били, Българската армия е посрещната с уважение и респекти, подчерта генералът. Най-общо, като резултат от досегашната кампания, той посочи, че като цяло интересът към службата расте, като в резултат на проведените конкурси за 9-те месеца на тази година са приети 600 воини, което е почти два пъти повече в сравнение със същия период на миналата година. Най-голям интерес има към длъжностите във ВВС и Сухопътни войски, а средната възраст на кандидатите е 25 години.\r\nПаралелно с информационната борса за набиране на войници, в небето над пл. \"Централен\" в Пловдив ще има атрактивни авиационни демонстрации на бойни самолети и вертолети от ВВС, както и демонстрации на способностите на Силите за Специални операции, което включва техники на способности по способа \"бързо въже\", неутрализиране на терористи, стрелба с маркиращи боеприпаси и парашутни скокове.\r\n ", "date": "2019.10.14", "title": "\"Бъди войник\" - авиация и демонстрации в Пловдив"}
{"url": "https://www.dnes.bg/kino/2019/10/14/filmite-na-franko-dzefireli-na-kinomaniia.426065", "text": "33-тото издание на Киномания ще представи селекция от филми, посветена на големия италиански режисьор Франко Дзефирели, който ни напусна тази година на 96-годишна възраст. Публиката в кино \"Люмиер Лид\"” ще се наслади на едни от най-известните му филмови заглавия, като \"Укротяване на опърничавата\", \"Ромео и Жулиета\", \"Хамлет\", и \"Братко Слънце, Сестро Луна\".\n\r\nДзефирели е носител на награда БАФТА, два пъти е печелил награда \"Еми\", пет пъти – наградата \"Давид на Донатело\" и има две номинации за \"Оскар\".\n\r\nВместо просто да екранизира шексировата пиеса \"Укротяване на опърничавата\", през 1967 г. Дзефирели превръща текста във весел филм с впечатляващи декори и операторска работа. Комедията с участието на Елизабет Тейлър и Ричард Бъртън носят на режисьора награда на Италианските киножурналисти за костюми, две номинации за \"Златен глобус\" и две номинации за \"Оскар\".\r\n                    \n                    \n                \n                \n                \n                Действието във филма се развива в Падуа в края на 16 в., когато свенливата Бианка и свадливата Катерина са двете дъщери на богатия търговец Баптиста. По волята на бащата по-малката сестра – Катерина, трябва да се омъжи първа, но никой от мъжете в града не я харесва заради нейния нрав. Как един странник, дошъл в Падуа, ще се справи с опърничавия характер на Катерина? Разберете на 10 ноември от 19:00 часа.\n\r\nМилиони хора по света свързват и до днес Ромео и Жулиета с лицата на актьорите, увековечени във филма на Франко Дзефирели \"Ромео и Жулиета\" от 1968 г. Със своята отдавна превърнала се в обичана класика екранизация, режисьорът дръзва да наруши традицията за ролите на Ромео и Жулиета да се избират по-възрастни актьори. Той залага на абсолютните дебютанти Ленард Уайтинг и Оливия Хъси, тогава на 17 и 15 години. Изящно заснет от аса Паскуалино де Сантис на локации из Италия, Ромео и Жулиета е една от най-вдъхновените екранизации на Шекспир въобще, което се дължи в голяма степен и на прекрасната музика на Нино Рота.\r\nСъвсем заслужено филмът носи на Дзефирели 5 награди на Италианските киножурналисти, 2 номинации за \"Оскар\", 2 номинации за „Златен глобус“ и 6 номинации за награда БАФТА. Подарете си едно любовно изживяване в кино \"Люмиер Лидл\" на НДК на 9 ноември от 19.00 часа.\n\r\nБезспорно голяма част от филмите на Дзефирели предизвикват голям обществен интерес. Сред тях е и екранизацията на шекспировия \"Хамлет\" от 1990 г., в чиято главна роля е Мел Гибсън. Както може да се очаква, актьорът предлага една силова версия на Хамлет във всяка сцена – предизвикателен, гневен и затормозен. Дзефирели мотивира съкращенията си на шекспировия текст с ефикасния си финален резултат – стегнат, приземен и съвременен прочит на пиесата, което му носи награда \"Давид на Донатело\", две номинации за \"Оскар\" и номинация за БАФТА. Не пропускайте екранизацията на една от най-популярните трагедии на Шекспир на 12 ноември от 19:00 часа.\n\r\nДруг филм на големия режисьор, който е широко дискутиран в обществото е \"Братко Слънце, Сестро Луна\" от 1972 г. Филмът разказва за живота на Свети Франциск – невероятно сложна и противоречива фигура, чието влияние върху обществото в неговото време е било наелектризиращо. Дори и днес много хора са повлияни от неговите визионерски послания за универсална толерантност.\r\nСюжетът на филма представя прословутата аудиенция на босоногия монах от Асизи при папа Инокентий III и приятелството му със Света Клара. Въпреки че животът в Италия през 12 в. е бил много суров, Франциск е имал смелост, вдъхновена от дълбоката му вяра и е бил способен да надмогне тираничността на епохата. Гледайте филма, награден с \"Давид на Донатело\", награда на Италианските киножурналисти, номиниран за \"Оскар\" и БАФТА, на 11 ноември от 19.00 часа.", "date": "2019.10.14", "title": "Филмите на Франко Дзефирели на Киномания"}
{"url": "https://www.dnes.bg/sofia/2019/10/14/politolog-balotajyt-mejdu-fandykova-i-manolova-e-siguren.426110", "text": "Според политологът от Изследователски център \"Тренд\" Димитър Ганев, активността на местните избори в София може да е по-висока от тази през миналите две години, тъй като битката ще е оспорвана.\r\n\"Местните избори традиционно са с висока избирателна активност. Напълно сравними с парламентарни и президентски. Единствено изборите за Европейски парламент правят изключение. На предстоящия вот на 27 октомври обаче очаквам по-ниска избирателна активност, около 45-50%. На балотажа пък със сигурност още по-малко хора ще отидат до урните\", коментира Ганев пред .\r\nТой отбеляза, че в определени населени места е съвсем нормално да се очаква по-висока от националната активност, а на други - по-ниска. И подчерта, че дебатите преди изборите нямат кой знае какво значение.\n                    \n                    \n                \n                \n                \n                \r\n\"В София например битката изглежда, че ще бъде оспорвана и с огромно значение, което би могло да покачи активността в сравнение с последните два избора за столична управа\", посочи още политологът. \n\r\n Димитър Ганев допълни, че електоратът на БСП е доста специфична група от хора, изключително лоялни към левицата. За тях била важна партията.\n\r\n\"Мая Манолова от своя страна се опитва да прави цялата си предизборна кампания, пазейки определена дистанция от БСП. Защото си дава сметка, че при балотаж, гласовете на привържениците на БСП няма да ѝ бъдат достатъчни. Защото все пак София не е град на БСП\", отсече той.\n\r\n\"Балотажът обаче е сигурен. А двамата кандидати на втори тур ще са Фандъкова и Манолова. ГЕРБ и БСП са двете най-големи партии в столицата, като дори разликата помежду им в София е по-малка, отколкото в национален мащаб. Нещо повече - Йорданка Фандъкова и Мая Манолова са най-одобряваните политически фигури съответното в дясното и лявото политическо пространство. Това е достатъчно, за да си дадем сметка че битката при втория тур ще бъде между тях\", категоричен бе гостът в студиото на Ганиела Ангелова.\n\r\n ", "date": "2019.10.14", "title": "Политолог: Балотажът между Фандъкова и Манолова е сигурен "}
{"url": "https://www.dnes.bg/obshtestvo/2019/10/14/kak-shte-bydat-resheni-problemite-v-zdraveopazvaneto.426111", "text": "Според бившият председател на БАН акад. Стефан Воденичаров в много области са се натрупали проблеми - както в образованието, така и в здравеопазването и съвсем скоро ще настъпи моментът, в който ще има национален дебат по тези въпроси. \r\n\"Цялата нация се вълнува от проблемите в здравеопазването. Много са проблемите, наслоени в годините. По този начин не могат да се случат нещата\", коментира и ръководител на Катедра по неврология на Медицинския университет – София акад. Лъчезар Трайков пред. \n\r\nПо думите му, преди 7-8 години се говорело по същия начин за решаване на проблемите в сферата.  Академик Трайков твърди че около 40-50 свестни мъже и жени в страната в сферата на здравеопазването знаят как могат да се решат трудностите. \n                    \n                    \n                \n                \n                \n                \r\n\"Трябва да се гарантира, че тази реформа, която се предложи, поне 10 години няма да се променя. Това е начинът да се постигне качествено здравеопазване. Виждаме министър Ананиев, той има много добри идеи. Нищо обаче не зависи от него и екипа му. Факт е, че здравеопазването става все по-скъпо\", сподели още акад.  Трайков.\r\nСпоред акад. Воденичаров закъсняваме все повече, защото тази здравна реформа се отлага.\n\r\n\"Има разлика сто пъти между различни пътеки, по света няма такова нещо. Има и сто пъти разлика в заплатите. Политиците трябва да бъдат принудени, за да седнем и да говорим за бъдещето на България. Ето, сега на изборите - това е един от механизмите, по които може да се случи това\", коментира още той.\n\r\n ", "date": "2019.10.14", "title": "Как ще бъдат решени проблемите в здравеопазването? "}
{"url": "https://www.dnes.bg/blizak-iztok/2019/10/14/ako-evropa-naricha-ankara-okupator-turciia-puska-bejancite.425997", "text": "Европа е разбрала посланието, че ако нарича Турция \"окупатор\", Анкара ще отвори вратите си за бежанците, заяви президентът на страната Реджеп Ердоган.\n\r\nВчера той съобщи, че Анкара иска да приключи възможно най-скоро военната операция в Северна Сирия, но тя ще се разшири към Айн ал Араб (Кобане) и Хасаке.\n\n\n\n\r\nПо-късно обаче стана известно, че сирийската правителствена армия се насочва към Айн ал Араб и Манбидж, съобщи БНР. \n\r\n  Най-сериозният отговор на посланието е дал българският премиер Бойко Борисов, е заявил Реджеп Тайип Ердоган, предават местни медии. Турският държавен глава е цитирал българския премиер, че Турция е по-близо до България, отколкото Брюксел. По думите на Ердоган Европейският съюз трябва да обърне внимание на тези изказвания.\n                    \n                    \n                \n                \n                \n                \r\nСпоред турския президент кюрдските Сили за народна защита в Сирия дразнят Съединените щати и Запада с реториката, че може терористи от групировката \"Ислямска държава\" да избягат от плен. По думите му това е \"дезинформация.“\n\r\nТези страни, които смятат, че ще възпрат Турция със заплахи за икономически санкции, се лъжат, категоричен беше по-рано вчера турският президент на пресконференция в Истанбул. Реджеп Тайип Ердоган отхвърли всички призиви за посредничество между Анкара и сирийските кюрдски формации, отправени от световни лидери.\n\r\nЧасти на сирийската армия напредват към Кобане, за да се противопоставят на турското нападение и ще пристигнат там тази нощ. Новината беше потвърдена както от сирийската държавна осведомителна агенция САНА, така и от местни кюрдски командири. Сирийски правителствени части са се насочили и към Манбидж и Ракка.\n\r\nИзточници съобщават, че американските военни се изтеглят от постовете си край Кобане. По-рано вчера секретарят по отбраната Марк Еспър съобщи, че Вашингтон изтегля всички свои военнослужещи от Сирия.\n\r\nТурските и сирийски сили са овладели центъра на Тел Абияд, съобщават турски източници. Военното министерство в Анкара твърди, че е била поставена под контрол и магистралата М4. Артерията е ключова, защото свързва районите в Северна Сирия по линията изток-запад.\n\r\nБроят на убитите кюрдски бойци е 525 според турското военно министерство. Сирийските демократични сили потвърждават само за 76 свои убити.\n\r\n64 сирийски цивилни са загубили живота си до този момент, предава Сирийската обсерватория за правата на човека. Според различните източници ранени са няколкостотин. От турска страна загиналите цивилни са 18, други 147 са били ранени.", "date": "2019.10.14", "title": "Ако Европа нарича Анкара \"окупатор\", Турция пуска бежанците"}
{"url": "https://www.dnes.bg/politika/2019/10/14/karakachanov-niama-predvijvane-na-bejanci-kym-granicata-ni.426085", "text": "Няма придвижване на маси към българската граница, както от турска, така и от гръцка територия. Това заяви вицепремиерът и министър на отбраната Красимир Каракачанов на въпрос на журналисти в Долна Митрополия след церемонията по въвеждане на новия тренажор за \"Пилатус\" в учебната военновъздушна база.\n\n\r\n\n\r\nСледим територията около нашата граница - в Турция, в Гърция, каза вицепремиерът.\r\n\"Ако има промяна в ситуацията, ми се докладва - към момента няма такава, няма движение на нелегални маси, макар че ситуацията може да се промени във всеки един момент, тъй като бойните действия продължават - жертви, големи маси от хора тръгват да се спасяват в една или друга посока. Ние трябва да сме подготвени за всеки извънреден случай. Към момента всичко е спокойно. Няма придвижване на маси към българската граница, както от турска, така и от гръцка територия\", отбеляза Каракачанов, цитиран от БТА. \n                    \n                    \n                \n                \n                \n                \r\nПо думите му се поддържа \"много добър информационен обмен и с турските и с гръцките колеги с идеята да не бъдем изненадани\". \"Имаме план за различни степени на готовност при различни ситуации. Те бяха отработени съвместно с Гранична полиция. Имаме готовност. Доизградени са всички съоръжения по българо-турската граница - включително сензори, видеонаблюдение\", посочи още министърът на отбраната.", "date": "2019.10.14", "title": "Каракачанов: Няма предвижване на бежанци към границата ни "}
{"url": "https://www.dnes.bg/cars/2019/10/14/porsche-vperi-pogled-v-nebeto-shte-razrabotva-letiashti-koli-s-boeing.426054", "text": "Германският производител на луксозни автомобили Porsche и американският самолетостроител Boeing работят заедно по разработване на концептуален електрически летящ автомобил за превоз на хора в градска среда, информира Automotive news Europe. \n\r\nPorsche е поредният производител на електромобили, който си поставя за цел производството на летящи коли. Идеята е те да се ползват като таксита, както и за споделени превози. \n\r\nКато част от споразумението за сътрудничество двете компании ще анализират потенциала на пазара за луксозни летящи коли и евентуалното им използване с гъсто населени градове.\n\r\nBoeing, Porsche, и подразделението на самолетостроителя Aurora Flight Sciences разработват концепция за напълно електрическо летящо превозно средство, което да излита и да се приземява вертикално. Техни инженери ще изградят и тестват прототипа.\n                    \n                    \n                \n                \n                \n                \r\nПрез 2018 г. изследване на подразделение на Porsche прогнозира, че пазарът на въздушни средства за градски транспорт ще набере скорост след 2025 година.\n\r\nBoeing вече се конкурира с вечния си съперник Airbus в разработването на малки самоуправляващи се летящи машини с вертикално излитане и кацане.\n\r\nПо-рано тази година самолетостроителят направи първия изпитателен полет на прототип на летяща кола, която може да превозва между двама и четирима пътника със скорост до 80 км в час.\n\r\nТова се случи само месеци, след като Airbus показа прототип на автономен автомобил, разработен в партньорство с Audi, който може както да лети, така и да се движи по шосе. Audi и Porsche са част от групата на Volkswagen.", "date": "2019.10.14", "title": "Porsche впери поглед в небето: Ще разработва летящи коли с Boeing"}
{"url": "https://www.dnes.bg/politika/2019/10/14/mustafa-karadaiy-e-agitiral-na-chujd-ezik.426076", "text": "Лидерът на ДПС Мустафа Карадайъ е агитирал на чужд език в Сунгурларе по време на посещението си там. Това се казва в Решение на Общинската избирателна комисия там, публикувано на официалната й страница в интернет.\n\r\n\r\nЗа нарушението са сигнализирали от ГЕРБ. А констатацията на комисията е, че е нарушена забрана за водене на предизборна кампания на език, различен от български, от председателя на ПП \"Движение за права и свободи\" Мустафа Карадайъ и от кандидата за общински съветник на същата политическа сила Илиян Маринов, пише БТА. \r\n\r\nСъставени са актове за нарушенията. Те ще бъдат изпратени на Областния управител на област Бургас за издаване на наказателни постановления. Писмено предупреждение за нарушение на изборния кодекс ще бъде изпратено и до кандидата за кмет на ДПС в Сунгурларе Хатидже Георгиева.\r\n\r\nРешението на комисията може да бъде обжалвано пред ЦИК в срок от три дни след датата на публикуването му.", "date": "2019.10.14", "title": "Мустафа Карадайъ е агитирал на чужд език "}
{"url": "https://www.dnes.bg/zvezdi/2019/10/14/papi-hans-iznenada-fenovete-si-s-golemi-gyrdi.426055", "text": "Папи Ханс отново провокира феновете си и последователите си в социалните мрежи. Певецът публикува сутрешно селфи в Instagram, на което е гол до кръста, показва бицепсите си и разрошената си коса.\r\nТой е написал към снимката: \"Личен фризьор: Възглавницата\". Неговите последователи обаче не останаха съвсем очаровани от фотоса и коментират, че Папи има прекалено големи гърди.\r\n \r\n\"Доста жени могат спокойно да ти завидят за бюста\", \"Сутиен си вземи\", \"Анджелина Джоли има по малки гърди. Засрами се\", \"Ама на тази снимка трябва да отбележа намирам сериозни прилики със Съли от доктор Куин лечителката\" - това са само част от многото коментари под провокативната снимка.\r\n \r\nПреди около месец излезе последната песен на Папи Ханс, която носи името \"Мама каза\".\r\n \r\n\"Този проект е изключително важен за мен. Защото смятам, че е важен за всички. Отново през усмивка, отново през намигане, но с едно послание, което е сериозно като инфаркт - всеки човек заслужава своето самочувствие. Всеки човек, независимо как изглежда, къде е отрасъл, колко пари има и колко големи са мечтите му, има своето право да се обича. И трябва да изповядва това право\", пише той.\r\n \r\n", "date": "2019.10.14", "title": "Папи Ханс изненада феновете си с... големи гърди"}
{"url": "https://www.dnes.bg/kino/2019/10/14/deca-snimat-kino-filmite-im-na-kinomaniia.426089", "text": "За втора поредна година в рамките на продуцирания от НДК фестивал Киномания /14-28 ноември/ ще бъдат раздадени детски Оскари за кратки игрални и анимирани филми, измислени, заснети, изиграни и режисирани от деца! Детският мини фестивал ще бъде част от програмата на традиционния кино фестивал - на 23 ноември 2019 в кино “Люмиер Лидл”  от 10.30 ч. ще бъдат отличени най-добрият игрален и най-добрият анимационен филм, най-добрата актьорска игра, най-добър оператор, най-добър сценарий, декор и адаптация. \n\r\nТази година ще има и награда в специална нова категория за детски филм на тема \"гледай\" – основното послание на Киномания 2019.\n\r\nСлед успеха на детския кино фестивал на миналогодишната Киномания тази година организаторите отварят широко вратите си за творчеството на деца от цялата страна. Поканата е отправена към всеки, който обича да създава кратки игрални филми или стоп моушън анимации. Творбите на децата могат да бъдат показани на голям екран и да се състезават с десетки други детски творби.\n                    \n                    \n                \n                \n                \n                \r\nСпециално жури от популярни личности ще подбере най-добрите предложения. Условията са сценаристите,  актьорите, операторите и режисьорите да са деца на възраст от 7 до 14 години. Дължината на филмите да бъде до 3 минути. Историите да не включват диалог и аудио реплики. Да може да се докаже, че децата са създатели на филма. \n\r\nТворбите трябва да бъдат изпратени до 8 ноември 2019 на nim.animations.school@gmail.com или като съобщение на Facebook страницата: .\n\r\nНай-добрите от предложенията ще бъдат излъчени на големия екран на „Детска Киномания 2019“ на 23 ноември 2019 в кино \"Люмиер – ЛИДЛ“, НДК.\r\n\"Очакваме тази година децата да ни изненадат още повече с невероятни истории и сюжети! Каним всички малки кино ентусиасти, които измислят, създават и монтират свои собствени истории, да ни изпратят кратките си филмчета, за да им помогнем да достигнат до големия екран\". – споделя Марина Николова от NIM Animations, организатор на детския кино фестивал.\r\n ", "date": "2019.10.14", "title": "Деца снимат кино, филмите им – на Киномания"}
{"url": "https://www.dnes.bg/usa/2019/10/14/us-kongresmen-pozdravi-flota-s-ruski-boen-korab.426030", "text": "Американският конгресмен Брайън Мъст поздрави родния си военноморски боен флот по случай 244-та годишнина от рождението на военното формирование. Будните граждани на САЩ веднага видяха колосалната грешка на избраника си, която разбунтува ползвателите на Twitter, съобщава РИА новости. \n\n\r\n\r\nМъст е успял да направи внушителен колаж с красива снимка на руски военен кораб „Петър Велики“, мислейки го за американска машина. Гафът веднага е бил забелязан, с което са започнали неконтролируеми подигравки към политика. \r\n\r\n„Спасибо, товарищ“, написа jodfoster.\r\n\r\n„Русия се гордее с теб“, пошегува се GuiaDLP.\r\n\r\n„Отлична работа, агент Мъст“, добави Szchatkal.\r\n\r\nАмериканският конгресмен е забелязал епичната си грешка и е сменил снимката с ефектно видео, но срамът от незнанието ще си остане, категорични са ползвателите на социалната мрежа.", "date": "2019.10.14", "title": "US конгресмен поздрави флота с... руски боен кораб "}
{"url": "https://www.dnes.bg/index/2019/10/14/amerikanskite-voiski-napuskat-severna-siriia.426105", "text": "Американските войници в Северна Сирия са получили заповед да напуснат страната, съобщи днес представител на администрацията на президента Доналд Тръмп, цитиран от Франс прес.\r\n\"Изпълняваме тази заповед\", каза въпросният източник, пожелал анонимност. Той подчерта, че ще бъдат изтеглени \"всички (американски военни), разположени в Сирия, с изключение на тези, които се намират в Ат Танф\" - база в южната част на тази страна, която е контролирана от около 150 американски войници.\r\nВчера министърът на отбраната на САЩ Марк Еспър каза, че до 1000 американски военнослужещи ще бъдат изтеглени от Северна Сирия, но не уточни дали те ще напуснат изобщо страната или просто ще бъдат прехвърлени извън зоните на бойните действия между турската армия и кюрдски милиции, отбелязва Франс прес.\r\n                \n                \n                Днес Доналд Тръмп заяви, че Съединените щати няма \"да се ангажират в поредната война между хора, които се бият от 200 години\". \"Хората наистина ли мислят, че ние трябва да влезем във война срещу Турция, която е член на НАТО?\", попита президентът на САЩ и допълни, че \"безкрайните войни трябва да спрат\". ", "date": "2019.10.14", "title": "Американските войски напускат Северна Сирия"}
{"url": "https://www.dnes.bg/index/2019/10/14/wir-sind-das-volk-ponedelnishkite-protesti-ot-1989-g-v-laipcig.426064", "text": "\nПрез 1989 г. социалните мрежи са все още непознато понятие. Мобилните телефони са рядкост дори и зад Океана. В Германската демократична република още повече. \n\r\nНо източногерманците, на които им е дошло до гуша от властващия режим, нямат нужда от социални мрежи, за да се организират. \n\r\nХиляди хора се стичат по улиците на Лайпциг, въпреки ограниченията на личната свобода. \n\r\n\"Нямахме телефон у дома - не ни беше разрешено, а и да имахме, щяха да ни подслушват\", спомня си Катрин Хатехауер, една от организаторките на Понеделнишките демонстрации в Лайпциг, втория по големина град в ГДР. \n\r\nНа 9 октомври, тогава понеделник, тълпа от 70 000 души се събира в центъра на града. Запалили свещи, хората за първи път се осмеляват да покажат негодуванието си, подминавайки страховитата централа на Щази. \r\n\n                \n                \n                \r\nНад 6 000 униформени, подпомогнати от агенти на Щази в цивилни униформи, наблюдават протестите. И все пак не правят нищо, защото са числово превъзхождани, и то многократно. \n\r\nХватката на държавната машина е пречупена. Но на източно и западно германците все още им предстои още една изненада - падането на Берлинската стена, едва месец по-късно, пише BBC. \r\n\r\nФрустрацията и недоволството в Източна Германия през 1989 г. е на върха си. Настроенията ескалират през тази година. \n\r\nДо тогава вече милиони източно германци гледат цветната, капиталистическа телевизия на Западна Германия, въпреки забраните. Виждат удобствата, с които разполагат на Запад, достъпните стоки. Междувременно, в ГДР всичко им се струва сиво, регулирано от държавата. Недостигър на стоки също допринася за настроенията. \n\r\nОпонентите на режима се наблюдават изкъсо от Щази. Кариерни избори и дори образователни перспективи биват спъвани в зародиш. \n\r\n77-годишният по това време лидер Ерих Хонекер е противник на реформите, докато в съседна Полша и близката Унгария вече започват прехода към едно по-различно управление. \n\r\nНачело на по-големият \"брат\" Съветският съюз вече е Михаил Горбачов. Политиката му на гласност, окуражавана от Запада, позволява леко отпускане на режима. \n\r\nНа 7 октомври Горбачов пристига в Берлин за 40-тата годишнина на ГДР и настоява пред Хонекер да се даде шанс да реформите. \"Животът наказва онези, които почват твърде късно\", казал социалистическия лидер. \r\n\n\r\nВ продължение на няколко години пастор Кристоф Вонебергер е водил \"мирни молебени\" всеки понеделник в протестантската Николайкирхе. Църквата се превръща в спасителен пристан на политически дисиденти. \r\n\"Знаехме, че Щази ни наблюдават, но нашите дейности не можеха да бъдат забранени, защото те бяха молитви за мир, а не протести\", обяснява Хатенхауер, който по онова време е 20-годишен. \n\r\nПо същото време в Европа се надигат протести против разположените ядрени бойни глави. Въоръжението на САЩ в Западна Европа предизвиква най-големите протести, но Хонекер също се е изправил пред подобно движение в Източна Германия, което се противи на разположените в ГДР съветски ракето. \n\r\nПастор Хатенхауер разказва, че по онова време солидарността между хората се е засилила. Много помогнало и отварянето на границата. Много хора са загубили част от семейството си, търсели са място да споделят историите си, да потърсят съвет как да продължат живота си. \n\r\nТогава на 4 септември Международният панаир в Лайпциг дава шанс на опозицията да бъде чута. Репортери от Запада са допуснати в града. \n\r\nХатенхауер и неговите подръжници променят стратегията си. Трябвало да изведат хората извън църквата, да бъдат видими, чути, да дадат лице на движението си. \n\r\nТе набързо направили плакати със слогани като \"Свобода на събиранията\" и \"За отворена страна със свободни хора\". Щази веднага ги прибрали. Но така или иначе, бруталното отношение на държавата, вече било заснето от западните телевизии. \r\n\r\nКогато октомври месец настъпва през 1989 г. вече има не една и две групи протестиращи. Пастор Кристоф Вонебергер е бил координатор.\n\r\n\"Много хора решиха, че не могат да бъдат свободни журналисти или адвокати в ГДР, затова учиха теология - за да са свободни от държавата, и сред тях имаше много критици\", обяснява бившия дисидент Уве Швабе. \n\r\nВъпреки това отчетата активисти са малка част от протестантската общност в Лайпциг. Едва шест от 50, спомня си Швабе. А и Католическата църква заглушава активистите. \r\n\n\r\nПастор Вонебергер, дисиденти и активисти, създават мрежа в Лайпциг, която довежда до демонстрациите. \n\r\nПонеделнишките демонстрации вече са набраили популярност, а и моментът е бил назрял. \n\r\n\"Всички осъзнаха: Уау, нещо наистина се случва тук\", спомня си един от организаторите Катрин Валтер. \n\r\nВсе пак много протестиращи са се страхували, че полицията ще открие огън. Споменът от потушаването на протестите на площад Тянанмън в Китай е пресен. Егон Кренц е дал зелена светлина за това. \n\r\nИ така тълпата в Лайпциг скандира \"Не на насилието\", а активисти насърчават протестиращите да не дават повод на полицията да стрелят. По-късно станало ясно, че властите наредили на болниците да се заредят с допълнителни консумативи и банки кръв. \n\r\nТази нощ пастор Вонебергер е в църквата. Активисти му докладват за случващото се навън. Самият пастор говори със западногерманските телевизии. \n\r\n\"Чрез западните телевизии говорихме с хората на ГДР\", обяснява Катрин Валтер. Протестът на всички онези 70 000 души е излъчен по телевизията в Западна Германия. Движението вече е набрало скорост - на следващата седмица стотици хиляди са по улиците на Лайпциг. \n\r\nНе след дълго протестите напуснали пределите на Лайпциг и обхванали цяла Германия. \r\n", "date": "2019.10.14", "title": "Wir sind das Volk: Понеделнишките протести от 1989 г. в Лайпциг"}
{"url": "https://www.dnes.bg/balkani/2019/10/14/alergiia-kym-biuletini-prati-slujiteli-na-cik-v-kosovo-v-bolnica.426011", "text": "Косовските власти съобщиха, че над 20 служители на Централната избирателна комисия трябвало да бъдат приети в болница с признаци на алергия, след като отворили 5 кутии с бюлетини от Сърбия, предаде БНР като се позова на Асошиейтед прес. \n\n Местната агенция Косовапрес съобщи днес, че 26 служители са получили алергична реакция и кожни проблеми, след като отворили кутиите.\r\n\r\nГоворител на полицията потвърди инцидента, но отказа да съобщи подробности, тъй като се води разследване.\r\n\r\nПреди седмица в Косово миналата неделя бяха произведени предсрочни парламентарни избори, които бяха спечелени от лявото движение \"Самоопределение\".\r\n\r\nБившата сръбска област Косово обяви през 2008 г. независимост, която Белград не признава.", "date": "2019.10.14", "title": "Алергия към бюлетини прати служители на ЦИК в Косово в болница"}
{"url": "https://www.dnes.bg/index/2019/10/14/eltyn-djon-za-maikyl-djeksyn-toi-beshe-psihichno-bolen.426106", "text": "Британският певец Елтън Джон нарича Майкъл Джексън \"психично болен\" в  новата си книга и споделя, че е било \"смущаващо\" човек да бъде около  него, съобщи Контактмюзик. \r\nСедемдесет и две годишният Джон за първи път среща бъдещия Крал на  попа в ранните дни на кариерата му. Изпълнителят на хита \"Rocketman\" не  крие, че с течение на времето е започнал да се притеснява за състоянието  на Джако, който почина през 2009 г. на 50-годишна възраст.\r\nВ откъс от новата си автобиографична книга \"Аз\", Елтън Джон пише:  \"Познавам Майкъл, откакто беше на 13 или 14 години. Той беше  най-очарователното дете, което можете да си представите, но по-късно  дойде момент, в който започна да се изолира от света и от  действителността, подобно на Елвис Пресли\". \r\n                \n                \n                \"Бог знае какво се е въртяло в главата му и какви лекарства е  взимал, но всеки път, когато го виждах в по-късните му години, си  мислех, че горкият съвсем се е побъркал. Той наистина беше психично  болен, смущаващо беше човек да се намира около него\", пише още певецът. \r\nЕлтън Джон си спомня също случай, в който е поканил Майкъл Джексън  на парти. Джон твърди, че Джако е напуснал празненството и е бил намерен  да играе със сина на икономката. \r\n\"По някаква причина той не успяваше да се справи с компанията на възрастни\", пише Джон", "date": "2019.10.14", "title": "Елтън Джон за Майкъл Джексън: Той беше психично болен"}
{"url": "https://www.dnes.bg/index/2019/10/14/luksozni-imoti-ili-shpionski-bazi-ruskite-vili-vyv-finlandiia.426016", "text": "\r\nКапитан Мати Ниминен познава лабиритнта от острови край Южна Финландия доста добре. Той трябва да закара родената в Русия Олга Ханонен до един мистериозен остров, за който обаче говори цяла Финландия. \n\r\nНедоскоро остров Секилот е бил собственост на руски богаташ. Днес обаче е обявен за продан. Миналата есен финландската полиция щурмува острова. \n\r\nЛуксозното имение с десетки сгради, хеликоптерна площадка и прилежащи острови буди любопитството сред експертите по сигурността. \n                \n                \n                \r\nМного от тях се чудят: Дали това не е тайна руска шпионска база. Не е случайно: Островът се намира на стратегически важния път през Балтийско море на Запад. \n\r\n\"Тук има място за 100 човека. Но какво би ги привлякло на едно място, толкова отдалечено от външния свят. Наистина е странно\", чуди се капитан Мати Ниминен.\n\r\nОлга Ханонен проучва руските собственици на вилни имоти във Финландия. Недоверието към руснаците, които купуват имоти е достигнало нови висоти.\n\r\n\"Не бива да забравяме и исторически обременените история с Русия, която след ВСВ анексира част от Финландия\", допълва Олга. \n\r\nВъв Финландия също гледат с недоверие към руските граждани, които придобиват имоти в страната. \n\r\n\"Властите вече изискват специални разрешителни, когато граждани на сртани извън ЕС желаят да придобият имот в близост до стратегически обекти\", обяснява пред  депутатът Суна Кюмелейнен. Тя посочва, че и финландците също не могат да си купят току-така имоти в Русия. \n\r\n \r\n   ", "date": "2019.10.14", "title": "Луксозни имоти или шпионски бази: Руските вили във Финландия"}
{"url": "https://www.dnes.bg/cars/2019/10/14/toyota-s-bezprecedentna-garanciia-na-bateriite.426086", "text": "Един от основните фактори, които спират хората да си купуват автомобили на ток, е фактът, че един от ключовите елементи - батерията, трябва да бъде заменена след известно време. Японската компания Toyota обаче реши да направи този процес по-удобен за потребителите.\n\r\nОбикновено цената на батерията е няколко хиляди евро. Това плаши много хора от придобиването на нов хибрид, ако потенциалният собственик мисли да замени компонента в бъдеще. Освен това спира купувачите на употребявани автомобили, защото в този случай необходимостта от подмяна на батерията се увеличава многократно. Това води до осезаеми разходи, обикновено несъвместими с идеята за спестяване при покупката на автомобил втора ръка.\r\n                    \n                    \n                \n                \n                \n                В Toyota обаче прецениха, че дори досегашната гаранция за батериите в техните хибридни модели - 8 години или 160 хиляди км, може да не се хареса на много хора. Поради тази причина японската компания реши да увеличи гаранцията на 10 години или 240 000 км, което от двете събития настъпи първо.\n\r\nПромяната ще засегне всички хибриди на Toyota и луксозния й бранд Lexus от моделната 2020 година. Трябва да се отбележи обаче, че увеличената гаранция важи специално за батерията. За друго оборудване, като системата за управление и хибридния модул, ще важи предишната гаранция от 8 г. или 160 000 км.\r\n", "date": "2019.10.14", "title": "Toyota с безпрецедентна гаранция на батериите"}
{"url": "https://www.dnes.bg/health/2019/10/14/7-nachina-da-namalite-poduvaneto-na-korema.425775", "text": "Подуването на корема е причинено най-често от газове, които създават усещане за разпъване, дискомфорт, понякога и болка. Продължителното седене утежнява този проблем, тъй като в обездвижено положение червата стават инертни и забавят функцията си. Ако изпитвате тези проблеми, вижте как по натурален начин можете да облекчите мъчителното подуване.\r\n\r\nОсвен приемът на пробиотици, които регулират чревната флора, можете да наблегнете и на храни, естествено богати на полезни бактерии. Сред тях са киселото мляко, киселото зеле, киселите краставички, кефирът, изобщо всички ферментирали по естествен начин храни.\r\n\r\nМентата е популярна билка у нас, както и в културата на редица други народи заради нейните незаменими ползи. Благодарение на активните си вещества ментол и ментон, ментата има силно изявени противовъзпалителни и спазмолитични свойства, които успокояват подуването и благоприятстват освобождаването на газовете.\r\n                    \n                    \n                \n                \n                \n                \r\nСемената от чия успокояват раздразнените черва и намаляват подуването, както и газовете. При разтварянето си те образуват гел, който действа „смазващо“ на лигавицата на червата и прави храносмилането по-лесно. Семената от чия помагат и за изхождането.\r\n", "date": "2019.10.14", "title": "7 начина да намалите подуването на корема "}
{"url": "https://www.dnes.bg/temida/2019/10/14/v-dobrich-osydiha-uslovno-rumynec-ne-platil-danyci-za-97-koli.426060", "text": "Окръжният съд в Добрич наказа румънец, избегнал плащането на данъци за 97 моторни превозни средства, собственост на регистрираната у нас негова фирма, съобщиха от институцията. Чужденецът ще изтърпи девет месеца \"лишаване от свобода\" с тригодишен изпитателен срок.\r\nМъжът е бил управител на дружество - със седалище и адрес на управление в село Кардам, община Генерал Тошево, с основен предмет на дейност търговия с автомобили.\r\nРазследващите са установили в досъдебното производство, че румънски граждани са купували автомобили от различни държави, но заради високата първоначална такса за регистрация на превозните средства в Румъния, пристъпвали към по-евтин вариант.\r\n                    \n                    \n                \n                \n                \n                Те се свързвали с фирми, като управляваното от подсъдимия дружество, които им съдействали да се сдобият с българска регистрация на превозните средства. Така с пълен комплект документи и с нотариално заверено пълномощно румънските шофьори получавали автомобили, с които можели да пътуват навсякъде и да се разпореждат с транспортните средства.\r\nЗа целта били прилагани фиктивни договори за покупка на автомобилите, в които за място на сключване на сделката се посочвал един и същи град в Румъния, а за купувач - дружеството със седалище в Кардам. Почти всички договори са били на една и съща цена от 150 евро без разлика на марката, възрастта, състоянието на автомобила.\r\nПридобитите по този начин превозни средства от дружеството-купувач не били декларирани пред община Генерал Тошево и за тях управителят не платил данъци в особено големи размери - 15 794 лева за период от две години.\r\nПостановената присъда вече е в законна сила, след като румънският гражданин е признал вината си и делото е преминало по реда на съкратената съдебна процедура, посочват от съда.", "date": "2019.10.14", "title": "В Добрич осъдиха условно румънец, не платил данъци за 97 коли"}
{"url": "https://www.dnes.bg/akoshtete-vqrvaite/2019/10/14/znacite-koito-shte-imat-uspehi-prez-sedmicata.426094", "text": "Новата седмица носи трансформации - както в личен така и професионален план. Под влияение на пълнолунието в знака Овен, което настъпи на 13 октомври, много хора ще преосмислят ценностната си система. Очаква се промяна в отношенията, прекратяване или започване на нови начинания и партньoрства. \n\r\nЗаради скорошното настъпване на ретроградния Меркурий (31 октомври), някои хора ще си поставят високи цели, но не всички ще могат да ги достигнат. \n\r\nКаквото и да правите, действайте на сигурно, за да не си изпатите, съветват астролозите. Според тях, тази седмица ще бъде късметлийска за родените под зодиите Близнаци, Везни и Скорпион. \n\r\n\n\r\nТази седмица ще бъде изключително вълнуваща за всички, които носят този знак, стига да се отпуснат. Ако сте свободни, не е изключено да се влюбите лудо и заживеете за мига поне за малко. Това ще и вдъхнови да творите, което ще ви донесе удволетворение. Опитайте се да избягате от манията да контролирате всяко нещо.\r\n                    \n                    \n                \n                \n                \n                Вижте още новини за звездите в ", "date": "2019.10.14", "title": "Знаците, които ще имат успехи през седмицата"}
{"url": "https://www.dnes.bg/index/2019/10/14/protivorechiiata-v-izrael-triabva-da-sme-svetlina-a-dyrjim-mech.425462", "text": "\r\n\r\n                \n                \n                Израел е страна с много противоречия, страна на крайности и тук се живее трудно, разказва Керън. \n\r\nТя е родена в Украйна, руското й име е Светлана, преди 30 години решава да се върне в родината на дедите си. В Украйна Светлана е библиотекар, но в Израел продължава да учи - завършва история, курсове за екскурзовод, води групи по Светите места.\n\r\nИсторията на нашия народ е тежка, пълна със страдание, гонение, но не трябва да се забравя, че между древния и съвременния Израел има връзка. Евреите са живели извън земите си много години, но винаги в тях е горял огънят - да се приберат в родината си и всяка година на Пасха те са си пожелавали: \"Следващата година в Ерусалим!“.\n\r\nВ края на 19 в. се появяват първите опити за тяхното връщане. Първоначално е било сред религиозните евреи, след това към него се присъединяват и нерелигиозни евреи, а техен визионер става журналистът Теодор Херцел.\n\r\nВремето на Наполеон е своеобразно Просвещение за евреите. Дотогава те са изключително религиозни, в държавите, където са приети – Италия, Франция, Англия, винаги са живели в гета. При управлението на Наполеон обаче Европа се променя – започва да се говори за граждански права и това оказва влияние и на живота на евреите. Те излизат от гетата, много от тях получават светско образование и изоставят религията си, появяват се първите светските евреи. По това време във Франция е аферата Дрейфус – френски офицер от еврейски произход, който несправедливо е обвинен в шпионаж.\n\r\nТези събития силно повлияли на Херцел и той решава, че на евреите им е нужен дом. Обмисля всякакви варианти – Уганда, Аржентина..., разказва Керън.\r\nТрябва да се отбележи, че опитите за връщането на евреите в родните им  земи са свързани с Библията. От една страна са политическите и  историческите събития, а от друга – е духовното движение, стъпило върху билейските обещания.\n\r\n\"Именно християни са повлияли на Херцел и го насочват към идеята, че единственото място за евреите са Светите земи. Англикански свещеник му дава да прочете Библията и там Херцел открива обещанието, че Бог отново ще върне народа си в родните им земи и в последните дни Израел отново ще бъде съграден като нация и държава. И по всичко личи, че човечеството живее в тези последни времена, за които говори Библията\", обяснява тя.\r\nХерцел разбира, че единственото място за дом на евреите са Светите земи, родината на прадедите им.\n\r\nПрез 1898 г. той организира конгрес в Базел и заявява, че след 50 години държавата ще бъде създадена. Думите му са пророчески – в 1948 година държавата Израел наистина е родена. Като идеолог на ционизма той пише книгата \"Старата нова земя“ - но книгата му е утопия, той не е отчитал реалността, че тук живеят араби, че има местно население. Херцел е бил мечтател, визионер и с книгата си успява да вдъхнови много свои сънародници да се върнат тук, за да започнат да изграждат страната си.\n\r\nТази страна се строи и днес, но в нея има много драматични противоречия – от една страна е желанието на евреите да живеят в своята земя, а от друга - има народ, който живее тук и също има своите права на тази земя.\r\nАрабските племена са живели тук от библейските времена, друга част идват по време на османските нашествия от 7-8 век  и в техните разбирания това е тяхна земя, продължава Керън.\n\r\nТова създава много сложна картина, която и до днес е причина за сблъсъците. Първите евреи, които идват от Европа, са нямали и не са искали да имат контакт с местните, не са искали да учат езика. А ние и досега живеем заедно тук, допълва тя.\n\r\n\"Когато започнах да уча история, събитията около създаването на Израел, видях, че не всичко сме направили правилно и добре по отношение на арабските племена. И от двете страни се е проляла много кръв, и досега могат да се видят изоставени домове, разделените семейства, има загинали и от двете страни в атентати – и евреи, и палестинци. Нашата история е много трагична. Истината е, че има голям грях – от наша страна и от палестинска.\r\nКато историк и като гражданин на Израел не виждам изход от тази ситуация. Живея тук от 30 години, аз самата попаднах в атентат, бях в автобус, когато той беше взривен. Когато това се случи, в мен се роди ненавист, омраза към арабите. Тогава започнах да чета, да търся отговорите за себе си\", признава Керън.\r\n\n\r\nОт една страна е желанието на евреите да живеят на своята земя – където е еврейската история, еврейската религия. Исторически и библейски това е земята на нашите  прадеди, тук са живели Авраам, Исак и Яков.  Това е земята, която Бог ни обеща, разказва историкът. А от друга страна тук има друг народ - как да се обединят двете страни?\n\r\nТя признава, че не е намерила отговорите в историята и политиката и продължава: \"Аз не знам чия страна да взема, аз съм месианска еврейка, вярвам в Спасителя Исус Христос и за мен изходът е именно вярата, любовта и прошката от Божието слово“.\r\nЛюботен факт е, че в последните години все повече евреи се обръщат към вярата и приемат Месията, приемат Христос за Спасител, този, когото нашите прадеди са очаквали, но когото разпънаха, разказва тя.\n\r\n\"В Библията Бог ни е призовал да носим светлина на света, а ние носим меч. Но от друга страна ние трябва да защитаваме децата си, народа си. Историята на Израел може да се оцвети в различни цветове, в зависимост от гледната точка.  В този смисъл съвременният Израел е много противоречива държава...\", разсъждава тя. \n\r\nИ  продължава: \"Знаете ли колко е трудно – ние пращаме нашите момчета и момичета в армията – те са едва 17-18-годишни и им даваме оръжие, защото трябва да се защитим. Голяма част от нашия бюджет отива за отбраната. При нас инвалидите не могат да получат нужното, за образование не можем да отделим достатъчно пари, защото голяма част от парите отиват за отбраната. А когато има война, страдат всички, обикновените хора страдат\".\n\r\n\"Пъзелът е много сложен – международната общност, палестинските жители, еврейският народ....И двете страни искат мир, но на практика мир няма и като гледам в близко бъдеще с човешки усилия такъв няма да има, така живеем....Затова животът в Израел е труден\", обобщава тя.\r\nКерън обаче е категорична: \"Не сравнявайте Израел с Европа, не прилагайте европейските критерии за страните от Близкия Изток! Това са коренно различни страни със своя традиционна култура и история. Европеецът много трудно може да разбере психологията и мисленето тук“.\r\n\r\n\n\r\n ", "date": "2019.10.14", "title": "Противоречията в Израел: Трябва да сме светлина, а държим меч!"}
{"url": "https://www.dnes.bg/health/2019/10/14/dori-chasha-shampansko-e-opasna-po-vreme-na-bremennost.426067", "text": "Учени от университета на Куинсланд установиха, че дори малката консумация на алкохол по време на бременността може да увеличи риска от диабет за бебето, съобщава БТА, позовавайки се на в. \"Mirror\".\r\nНезависимо какъв е специалният повод - честване на сватба или рожден ден, някои бременни изпиват една-две чаши шампанско. Макар на пръв потлед това да изглежда безвредно, резултатите от ново изследване сочат тъкмо обратното.\r\nВ рамките на изследването с плъхове специалистите имитирали консумация на алкохол по специални поводи по време на бременността и проследили ефекта върху потомството. Резултатите показали, че когато концентрацията на алкохола в кръвта на майката е дори само 0,05 процента, малките й от мъжки пол са с по-високи от нормалните нива на инсулин и в резултат почти са станали диабетици.\r\n                    \n                    \n                \n                \n                \n                Колкото и да е странно, ефектът е наблюдаван единствено у потомството от мъжки пол. Макар причината за това да е неизвестна, учените отбелязват, че по време на бременността плацентата може да се приспособи по различен начин към пренаталния стрес в зависимост от това дали фетусът е от мъжки или женски пол. Това може да повлияе върху растежа и развитието.\r\nВсе пак ще са нужни нови изследвания, които да потвърдат, че констатираното с гризачите се отнася и за хората.", "date": "2019.10.14", "title": "Дори чаша шампанско е опасна по време на бременност"}
{"url": "https://www.dnes.bg/temida/2019/10/14/razsledvat-misteriozna-smyrt-na-bivsh-narkoman-v-radnevo.426069", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Полицията разследва мистериозна смърт на бивш наркозависим младеж в Раднево. Родителите на 25-годишния Марин от Ямбол подозират, че става въпрос за трафик на органи или експерименти на психично болни със забранени лекарства.\n\r\nТялото е открито мумифицирано и с липсваща ръка. 70 дни неговите родители не го намират и накрая го откриват в близост до психиатричната болница в Раднево, където последно той се е е лекувал, съобщава  \n\r\nМария не може да повярва, че 25-годишният Марин е починал от естествена смърт. Тя подозира, че в психиатричната болница синът й е станал жертва на трафик на органи.  Подозира също, че в болницата с Марин са правени медицински експерименти.\n                    \n                    \n                \n                \n                \n                \r\nСпоред прокуратурата в Стара Загора няма данни за престъпление. А според полицията трупът не е  бил забелязан дълго време, защото местността е трудно достъпна.\r\nОт Апелативната прокуратура съобщиха, че се води досъдебно производство за причините за смъртта му.\r\nДо момента е установено, че на 4 октомври тази година служител на Държавна психиатрична болница \"Д-р. Георги Кисьов“ - Раднево, е открил в двора на болницата тялото на мъжа.\r\nМарин  е бил настанен на задължително лечение там през май тази година, на 23 юли в РУ на МВР – Раднево е бил подаден сигнал, че е избягал от болницата. Въпреки издирването, не е открит.", "date": "2019.10.14", "title": "Разследват мистериозна смърт на бивш наркоман в Раднево"}
{"url": "https://www.dnes.bg/kino/2019/10/14/kristof-lamber-roden-sym-da-oceliavam.426015", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Френско-американската кинозвезда Кристоф Ламбер пристигна у нас, за да оглави журито на фестивала \"Синелибри\" и да връчи голямата награда. Актьорът даде специално интервю за Bulgaria ON AIR. С Шотландския боец се срещна Теодора Георгиева.\r\nЛамбер призна, че книгата му дава по-голяма свобода от филма, защото когато четеш книга, може да се отдадеш на собственото си въображение. Имаш много по-широко зрително поле, докато във филма имаш бюджет, с който трябва да се съобразяваш, убеден е той.\n\r\n\"Когато четеш, може да се отдадеш на въображението си. Имаш по-широко  зрително поле. Филмът има бюджет, с който трябва да се съобразяваш. В книгата мога да направя всичко което искам. Аз съм този, който решава какво да има в една книга. Има повече свобода в книгата. Първата ми книга ще бъде екранизирана от мен. Това ще бъде първият и може би единственият ми филм като режисьор. Да се занимаваш с едно и също нещо една година е трудно за мен\", сподели Ламбер.\n                    \n                    \n                \n                \n                \n                \r\nБащата на известния актьор е искал той да стане банкер. Още на 11 години Кристоф осъзнава, че иска да бъде банкер и играе първите си роли. \n\r\n\"На 18 години баща ми ми каза: Защо не се захванеш с истинска професия. Работих в банка в Лондон, за да му доставя удоволствие. Банката е интересно място, но не беше нещото, което искам да развивам. Заминах за Париж и казах на баща ми, че ще се опитам да стана актьор\", разказа актьорът.\n\r\nПолучава двугодишен срок от баща си, но година и половина се отдава на нощен живот във френската столица. След това започва да обикаля по кастинги за актьори в продуцентските къщи. През това време работи в магазин, за да се прехранва. \n\r\n\"Отидох на театрални курсове и там попаднах на преподавател, който ми каза: Теб ще те представя тази година на Консерваторията. За баща ми това беше \"уау\". Той ми даде още 3 години време. Не разбирах какво точно се учеше, но попаднах на невероятни хора\", каза още Ламбер за зрителите на.\n\r\nПравил е много лични жертви за някои от ролите. Не е жертва, че трябва да качи 30 килограма за една роля, смята актьорът. По думите му обаче любовните отношения са много трудни, но мимолетни и се преживяват при всички случаи. \n\r\n\"Не съжалявам за нищо, защото съжалението е минало, а миналото не може да се върне. Бъдещето не го познаваме, живея сега - в настоящето. Славата няма цена. Самотата е избор. Искат от мен автограф или селфи, правя го с удоволствие. Ще си стоя вкъщи, ако не искам да го правя\", откровен е известният актьор.\r\nНай-трудното в живота му е семейството, тъй като баща му е дипломат. \"Беше страшно семейство. Не прекарвахме много време заедно. Като си малък, си зависим от това. Когато пораснеш, се отдалечаваш. Аз се отдалечих много бързо - на 12 години. Научих се да оцелявам. Роден съм да оцелявам\".\r\nА най-големият му успех е дъщеря му. \"Искам да уважава хората, за останалото е свободна. Дъщеря ми е много независима. Тя е най-големият ми успех.\"", "date": "2019.10.14", "title": "Кристоф Ламбер: Роден съм да оцелявам!"}
{"url": "https://www.dnes.bg/stranata/2019/10/14/vyv-fokusa-na-kat-kamioni-i-avtobusi-na-proverki.426019", "text": "От днес до 20 октомври у нас ще се провежда специализирана полицейска операция за контрол на товарните автомобили и автобусите, съобщиха от МВР.\r\n\r\nАналогични действия има на територията на всички страни, членки на Европейската мрежа на службите на Пътна полиция - TISPOL. \r\n\r\nВ проверките у нас участват и служители на Криминална и на Икономическа полиция, както и на Изпълнителната агенция \"Автомобилна администрация\".\r\n\r\nВодачите ще бъдат проверявани за неспазване на времето за почивка, превишена скорост; употреба на алкохол, наркотични вещества и/или техни аналози и превоз на необезопасени товари.", "date": "2019.10.14", "title": "Във фокуса на КАТ: Камиони и автобуси на проверки"}
{"url": "https://www.dnes.bg/obshtestvo/2019/10/14/bylgariia-i-rumyniia-lideri-po-onkologichni-zaboliavaniia.426020", "text": "В Европа българките и румънките боледуват и умират най-много от рак на шийката на матката, става ясно от здравните анализи на европейските институции. Данните не са от българския раков регистър, защото от 6 години той не функционира, съобщава NOVA. \n\n\n\r\nОт цяла Европа само в България и в Словакия няма Държавен раков план, а според онколозите - скрининговите ни и профилактични програми на практика не работят. \n\r\n„Ракът на маточната шийка е едно от най-често срещаните злокачествени заболявания при жените в България. Годишно имаме около 1000-1100 нови случаи. Между 300 и 400 са смъртните случаи. Няма спад на онкологичните заболявания”, коментира доц. д-р Здравка Валерианова, ръководител националния раков регистър.\n                    \n                    \n                \n                \n                \n                \r\nВ Скандинавските държави и  Австралия почти всички млади мъже и жени са ваксинирани, а тестовете са безплатни и задължителни. Там отчитат под 5 процента заболели от рак на шийката на матката. „Трябва да се знае, че всеки може да се разболее от рак”, коментира проф. д-р Златко Кълвачев от МБАЛ „Надежда”.\n\r\nСега здравната ни система разчита, че всеки сам ще отиде да се изследва, а преди години участъковите лекари са се грижели за това всяка жена задължително да преминава през тест за човешки папилома вирус, спомня си един от водещите онкохирурзи. Увеличава се броят на жените с това заболяване, казва и д-р Любомир Еленчев от МБАЛ „Надежда”.\n\r\nРеалната цифра на новозаболелите в България е 35 хиляди души. Най-много са регистрираните от рак на простатата, дебело черво и белите дробове.", "date": "2019.10.14", "title": "България и Румъния лидери по онкологични заболявания "}
{"url": "https://www.dnes.bg/notifikacii/2019/10/14/razbiha-banda-za-iznudvaniia-v-burgasko.426071", "text": "Разбиха група за изнудвания в Бургас.\r\n\r\nАкцията на спецпрокуратурата и ГДБОП е срещу група, занимавала се със заплахи и физическо насилие в цялата област, съобщиха от Спецпрокуратурата.\r\n\r\nПредстои да се определи на колко от задържаните ще им бъдат повдигнати обвинения и какви мерки за неотклонение ще им бъдат наложени.\r\n\r\nДо момента са извършени 40 претърсвания на недвижими имоти, автомобили, както и лични обиски.\r\n\r\nПродължават разпитите на свидетели, сред които и пострадали от престъпната дейност на групата.", "date": "2019.10.14", "title": "Разбиха банда за изнудвания в Бургаско "}
{"url": "https://www.dnes.bg/sofia/2019/10/14/roboti-prevzemat-sofiia-do-27-oktomvri.426070", "text": "\n10 робота с различни умения ще могат да бъдат видени от столичани до 27 октомври в голям търговски център, съобщават организаторите на инициативата \"Роботите идват\".\n\n\r\n\n\r\nПрез всички оставащи дни до края на октомври роботите ще играят балет, ще вършат актьорска работа или ще пазят въображаем двор като кучета пазачи. \n\r\nИзложението гостува за първи път у нас и ще представи роботи с уникални умения. Освен да извършват дадени команди, голяма част от тях могат да изразяват и емоции. такъв е роботът - личен асистент. Той може да разпознава и запаметява хора, да разговаря с тях и да се движи заедно с тях. Роботът запазва и любимите спомени, като отпечатва снимки на хартия.\n                    \n                    \n                \n                \n                \n                \r\nЗа посетителите достъпът е безплатен. Те ще имат и възможност за участие в томбола, в която могат да спечелят истински роботи.", "date": "2019.10.14", "title": "Роботи превземат София до 27 октомври "}
{"url": "https://www.dnes.bg/index/2019/10/14/fandykova-izgrajdame-8-novi-parka-v-kvartalite.426074", "text": "\"По-добро качество на живот означава близък достъп до градски паркове. Затова планирахме изграждане на 8 нови парка и запазване на зелените клинове от Витоша. Вече се изработва устройствения план за парк \"Кукуряк\" в \"Овча купел\". Имаме подкрепата на жителите, които се включиха в обсъжданията, а ангажиментът, който поех е да създадем добра пешеходна и велосипедна свързаност на парка с жилищния комплекс \"Овча Купел\" I, 4,5,6 микро район\", обясни кандидата за кмет на София Йорданка Фандъкова. \n\r\nТя поясни, че в момента се разработва вариант за паркинг, който ще се намира до бъдещия северен вход на парк и до метростанцията, която се изгражда. \n                \n                \n                \r\n\"Манастирски ливади\" е от кварталите, които имат огромна нужда от парк и зелени площи. Затова планираме линеен парк по поречието на реките Боянска Бара и Бара Изливо и имаме изготвен идеен проект\", каза Фандъкова. \n\r\nТретият нов парк ще е на територията бившите военни имоти в район \"Младост\". Те бяха прехвърлени на общината от Министерски съвет. \"Вече имаме с идеен проект и се извършва градоустройствената процедура\", поясни кандидата за кмет. \n\r\nЧетвъртият нов парк, който тя предлага е на територията на \"Студентски\", кв. \"Витоша\". \n\r\n\"Догодина със сигурност ще можем да започнем изграждането на нов парк на ул. \"Черковна\" в район \"Оборище\". Правим го заедно  с Министерство на отбраната и  Военната  академия. По този начин разширяваме парка на Военна академия, който преди години отворихме за граждани\", обясни Фандъкова. Другият парк, чието изграждане може да започне през следваща година, е линейният парк по бул. \"Македония\". В планирането му се включи екипа на \"Вилмот архитекти\", едно от водещите архитектурни бюра във Франция. \n\r\nМного важно за жителите на \"Младост\", \"Студентски\", \"Дървеница\", \"Мусагеница\" е да продължим работа по парк \"Въртопо\".  В напреднала фаза са проучванията, които ще дадат допълнителна връзка на бул. \"Цариградско  шосе\" с Околовръстния път, източно от \"Горубляне\". По този начин осигуряваме достъп до бъдещия хидропарк \"Искър\". Собствеността по поречието е общинска и държавна и неговото изграждане е обезпечено\", каза кандидатът за кмет на София Йорданка Фандъкова. \n\r\n\"Една от важните задачи, която задължително трябва да приключим, е да защитим цялата територия на Борисовата градина с приемането на устройствен план. Това е единственият начин да забраним всякакво ново строителство в парка и да върнем публичните функции на къпалнята \"Мария Луиза\" и Летния театър\", каза Фандъкова.\n\r\n\"Предвиждаме и изграждането на две пешеходни и велосипедни връзки между трите части на Южния парк. По този проект вече работи главният архитект на София арх. Здравков\", обясни Фандъкова.", "date": "2019.10.14", "title": "Фандъкова: Изграждаме 8 нови парка в кварталите"}
{"url": "https://www.dnes.bg/temida/2019/10/14/myj-na-syd-ubil-vyzrasten-zamaskiral-vsichko-kato-obir.426072", "text": "Варненската окръжна прокуратура внесе обвинителен акт срещу 30-годишния Теодор И. за опит за убийство и кражба, извършена, за да заличи следите си.\n\r\nЖертва на посегателството е 85-годишен мъж, с който Теодор се запознал по обява във вестник. \n\r\nВъзрастният мъж притежавал собствено жилище и решил да го прехвърли на младо семейство срещу задължението то да се грижи за него. Преди да вземе това решение, 85-годишният човек пуснал в апартамента си жена, която обитавала една от стаите, пише \"24часа\".\n\r\nСемейството на Теодор живеело в къща, но не плащало редовно наема си и собственикът поискал да се изнесат. Докато търсел обява за друго жилището под наем през месец май тази година, Теодор попаднал на обявата на стареца. Свързал се с възрастния мъж и заедно със свой познат го посетили в дома му. \n                    \n                    \n                \n                \n                \n                \r\nНа следващия ден възрастният мъж поискал да се запознае със съпругата и двегодишното дете на Теодор. По време на срещата старецът заявил, че е решил да им прехвърли апартамента си срещу издръжка и гледане.\n\r\nНа 12-и май по обяд младото семейство пристигнало в апартамента на дядото. В един момент 85-годишният направил неприлично предложение на Теодор - да остави вечерта жена си с него, за да осъществи интимен контакт с нея. \n\r\nЩом седнали на масата да обядват, старецът започнал да прави неприлични жестове на младата жена. Теодор видял това и направил забележка на стареца, но той продължил с действията си. Така решил да го убие. Съпругата му разбрала какво възнамерява да направи мъжа й. Тя взела детето и отишла с него в близкия магазин.\n\r\nС усукана хавлиена кърпа Теодор се опитвал да удуши стареца, после го ударил с дебел учебник. Възрастният мъж паднал на земята и с ръце подсъдимият продължил да го души, удрял го по главата и тялото. \n\r\nЩом съпругата и детето му се върнали в апартамента, Теодор решил, че е умъртвил дядото. Издаден звук от лежащия на земята възрастен бил дочут от съпругата му и Теодор се върнал обратно, за да довърши замисъла си. \n\r\nРешил, че е убил 85-годишния мъж, събрал всички предмети, по които смятал, че е оставил следи, както и портфейла на дядото, в който имало 1050 лева, и заедно с детето и жена си напуснали апартамента.\n\r\nВъзрастният човек бил открит на следващия ден от наемателката. Тя уведомила синовете на пострадалия. Възрастният мъж бил откаран в болницата, където два часа по-късно починал. Тройната съдебномедицинска експертиза, назначена по делото, показала, че смъртта на възрастния мъж е настъпила от остър възпалителен процес, довел до обостряне на хроничните му заболявания.\n\r\nПодсъдимият е с мярка за неотклонение „Задържане под стража“ и вече е във варненския затвор. Предстои делото срещу него да бъде насрочено за разглеждане във Варненския окръжен съд. Той е с чисто съдебно досие и няма криминални регистрации.\r\n ", "date": "2019.10.14", "title": "Мъж на съд: Убил възрастен, замаскирал всичко като обир"}
{"url": "https://www.dnes.bg/football/2019/10/14/na-pripek-s-bira-britanskite-fenove-zagriavat-predi-macha.426079", "text": "\nРайонът около националния стадион \"Васил Левски\" ще \"почернее\" от полицията тази вечер, защото футболните ни национали приемат Англия в среща без значение от група А на квалификациите за Евро 2020 г. \n\n Очаква се напрежението да ескалира, а вече се стигна и до инциденти с футболни фенове от Острова, дошли в София специално за мача. \n\r\nДвама британци бяха набити, а трети почина при мистериозни обстоятелства като тепърва аутопсията ще изясни каква е причината за смъртта му. \n\r\nА докато дойде времето да се заемат местата си на стадиона, привържениците на \"трите лъва\" загряват по столичните заведения за срещата довечера. \n                    \n                    \n                \n                \n                \n                \r\nБаровете и кафенетата на централната столична улица \"Витошка\" бяха препълнени от британци, които се радваха на топлото октомврийско време и пиеха бира. \n\r\n\"Ще изпия около 20 бири, това не е толкова много, мачът все пак е късно\", сподели пред  английски запалянко. \n\r\nДруг пък поиска всички футболни фенове да бъдат допуснати до стадиона, дори и да са прекалили с алкохола. \n\r\n\"Би било редно да ги пуснат вътре, ако не ги пусната ще изпотрошат всичко, по-добре да ги пуснат на стадиона за 90 минути, да се възстановят и после да започнат отначало\", коментира той. \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n\r\n ", "date": "2019.10.14", "title": "На припек с бира... британските фенове загряват преди мача"}
{"url": "https://www.dnes.bg/obshtestvo/2019/10/14/deca-probiagaha-milia-v-podkrepa-na-egipetskiia-leshoiad.426081", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 5-ти октомври на Националния стадион „Васил Левски“ в София LIFE проектът „Нова надежда за египетския лешояд“ се включи в спортното състезание: Атлетическа лига за деца 6-15 години „Go Kids“ 2019.\r\nПод мотото Любители на природата. Шампиони в спорта, близо 420 деца застанаха на стартовата линия и се бориха за победа. На всяко дете бе даден специален тематичен подарък, посветен на египетския лешояд, като участниците имаха възможност да научат повече за вида и каква е връзката между миграцията на младите птици и атлетическата лига. Победителите в отделните състезания и възрастови групи, освен с медали, бяха възнаградени и със специални материали, свързани с атлета в дивата природа  - египетски лешояд, който естествено вдъхновява подрастващите да не се отказват, колкото и трудно да изглежда едно предизвикателство.\r\n                    \n                    \n                \n                \n                \n                По време на събитието екип на БДЗП проведе лекция с най-любопитните факти за вида и опасностите, които го застрашават. Последвалата викторина отличи най-внимателните слушатели, които бяха възнаградени с тематични подаръци.\r\nСлед викторината около 40 деца се включиха в символични четири обиколки на стадиона с дължина точно една миля, в подкрепа на международната кампания „Миля за египетския лешояд“.\n", "date": "2019.10.14", "title": "Деца пробягаха миля в подкрепа на египетския лешояд "}
{"url": "https://www.dnes.bg/stranata/2019/10/14/afrikanskata-chuma-zasegna-i-asenovgradsko.426066", "text": "Първи случай на африканска чума е регистриран в района на Асеновград. \r\n\r\nСлучаят касае отстреляно от ловци диво прасе в землището на село Узуново.\r\n\r\nМесото от животното веднага е било дадено за изследване в лаборатория в София, а резултатът от повторната проба също се е оказал положителен, съобщи инж. Слави Богутев, директор на Държавно горско стопанство – Асеновград, пред \"Фокус\". \r\n\r\n\"Пробата е потвърдена в петък. Действа се съгласно заповедта на министъра на земеделието – заразеното диво прасе е загробено в специално определените за това места, а в района на отстрела е определена карантинна зона в радиус от 5 километра. Изцяло се забранява всякаква човешка дейност, както и достъпът на хора и домашни животни в тази зона. Карантинният срок е един месец\", каза Богутев.", "date": "2019.10.14", "title": "Африканската чума засегна и Асеновградско"}
{"url": "https://www.dnes.bg/index/2019/10/14/erdogan-shte-se-stresne-ako-evropa-destabilizira-ikonomikata.426022", "text": "Действията на турския президент Реджеп Ердоган създават заплахи за сигурността на Европа, заяви пред БНР Весела Чернева – директор на българския офис на Европейския съвет за външна политика. \n\r\nОтносно турската операция в Сирия тя подчерта, че европейската реакция е много трудна. „От една страна Европа иска да запази споразумението с Турция за бежанците и не иска да бъде рязка по отношение на действията на Ердоган в Сирия. От друга страна обаче е ясно, че Ердоган създава все повече врагове на Европа там“, каза Чернева. \n\r\n„След като навлизането на сирийска територия причини на практика кюрдите да напуснат няколко града и да освободят един цял лагер, който беше тип затвор за бойци на „Ислямска държава“, в момента тези бойци са на свобода. За „Ислямска държава“ основен враг е Западът“, обясни експертът.\n\n\n\r\n                \n                \n                „В този смисъл това е директна заплаха за Европа. От друга страна кюрдите също няма да се превърнат в приятели на Европа, защото се почувстваха изоставени от международната общност“, посочи Чернева.\n\r\nЕдинственото, което може да стресне Ердоган, е ако Европа реши да дестабилизира турската икономика – да изтегли своите инвестиции и да престане да дава заеми на турски фирми, изказа мнение Чернева.\n\r\nПо думите ѝ въпросът е колко далече иска да стигне Европа. Според нея все още Европа има доста средства за въздействие върху Турция.\n\r\nВесела Чернева определи обявеното от турския президент Реджеп Ердоган, че може да пусне към Европа над 3 млн. бежанци, като политическо изявление, а не взето решение. Според нея не може да се очаква, че това наистина ще се случи. „Политическо изявление за това как той очаква външният свят да се отнася към случващото се в Сирия“, каза Весела Чернева.\r\n ", "date": "2019.10.14", "title": "Ердоган ще се стресне, ако Европа дестабилизира икономиката!"}
{"url": "https://www.dnes.bg/knigi/2019/10/14/skuchnite-poleti-sa-nai-priiatni-kacaneto.426042", "text": "Всеки полет започва по един и същ начин. Кацането обаче може да бъде различно... На 11 октомври 2019 г. на българския пазар излезе \"Кацането\" от Йордан Колев – напрегнат и завладяващ трилър, който ще изпита смелостта ви.\r\nЕдин екипаж, няколкостотин пътници и два часа във въздуха, които могат да променят съдбата им завинаги. Това, което започва като скучен полет към Рим, се превръща в кошмар, от който бягство през вратата няма. Защото мизансцен на ужаса се оказва… небето. Ще успеят ли капитан Манов и неговият екипаж да овладеят ситуацията, когато животинският страх се просмуква в порите на всеки един от пътниците на полет 2376 на авиокомпания Еър ГО?\r\nЙордан Колев е професионален пилот на Боинг и на Еърбъс. Летял е във Виетнам, на остров Мавриций, в Турция, в Европа и това му е позволило да опознае цялата екзотика на необозримия свят. \r\n                    \n                    \n                \n                \n                \n                Първата му книга \"От Рио до Кейптаун\" е знаменит документален разказ за една осъществена мечта, за едно плаване на яхта в Атлантическия океан, но и разказ за безнадеждността на свободата, за срещата на един малък, пределно \"сгъстен\", пренаселен човешки свят с безкрая и смайващата пустота на океана.\n\r\n ", "date": "2019.10.14", "title": "Скучните полети са най-приятни: \"Кацането\""}
{"url": "https://www.dnes.bg/politika/2019/10/14/borisov-svikva-syveta-po-sigurnostta-zaradi-siriia.426083", "text": "Министър-председателят Бойко Борисов свиква утре, 15 октомври, заседание на Съвета по сигурността във връзка с рязкото изостряне на ситуацията в Сирия, съобщиха от пресцентъра на Министерския съвет.\r\nВ рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност, пише в съобщението.\r\nБорисов и вицепремиерът и военен министър Красимир Каракачанов декларираха през изминалата седмица, че държавата е готова за мигновени действия, ако към България се отправи бежански поток.\n\r\n\"България има перфектни отношения с Турция. Натискът от турската граница към момента е нулев”, каза премиерът Борисов.\r\n                    \n                    \n                \n                \n                \n                А след заканата на Реджеп Ердоган, че ако ЕС го притиска да спре операцията в Сирия, ще пусне бежанците към Европа, Борисов призова Брюксел да спре с нападките, защото турската граница е до нас.\r\n\"Нито лагери, нито огради, нито каквито и да било мерки могат да ги спрат, ако почнат да идват със стотици хиляди“, заяви премиерът.\r\n ", "date": "2019.10.14", "title": "Борисов свиква Съвета по сигурността заради Сирия"}
{"url": "https://www.dnes.bg/stranata/2019/10/14/kola-blysna-karuca-jena-s-opasnost-za-jivota.426018", "text": "Кола блъсна каруца без светлоотразители на околовръстния път на Добрич, съобщават от областната дирекция на МВР.\r\n\r\nНа 11 октомври около 20:20 часа е получено съобщение за възникнало ПТП по околовръстното на Добрич на около 300 метра преди кръговото кръстовище за село Паскалево.\r\n\r\nНа място е установено, че лек автомобил \"Фолксваген\", управляван от 19-годишен мъж, блъска движещата се пред него необозначена със светлоотразителни знаци каруца. \r\n\r\nВследствие на ПТП-то возещата се в каруца жена на 34-години е настанена в МБАЛ Добрич с опасност за живота. \r\n\r\nВодачът е тестван за употреба на алкохол, като пробата му е отрицателна. По случая е образувано досъдебно производство.", "date": "2019.10.14", "title": "Кола блъсна каруца, жена с опасност за живота"}
{"url": "https://www.dnes.bg/crime/2019/10/14/alo-izmamnicite-deistvat-ot-rumyniia.426012", "text": "Няма нови техники в престъпните групи, занимаващи се с телефонни измами. Методиката е една и съща – искане за съдействие на полицията при провеждане на акция за задържане на „ало\" измамници, това заяви началникът на сектор „Измами” в ГД Национална Полиция – Златка Падинкова, съобщава bTV. \n\n\n\r\nГлавният инспектор подчерта, че в повечето случаи, включително и при последните разбити банди, престъпленията се извършват от територията на Румъния. Използват се и румънски сим карти.\n\r\nПо думите ѝ дирекцията работи в посока да се ограничи телефонната комуникация от Румъния. Падинкова заяви, че от 2020 г. ще има промяна в режима на регистрация и активиране на предплатени мобилни карти в северната ни съседка.\n                    \n                    \n                \n                \n                \n                \r\nТя изтъкна, че е нужно време след проведените акции срещу измамниците, за да се наблюдава тяхното поведение и дали търпи промени.\n\r\nЕкспертът обясни, че \"ало\" измамниците се свързват на случаен принцип с жертвите си, чрез произволен номер. Най-често това са стационарни телефони. По думите ѝ основният белег на телефонната схема е искането на парични средства, без значение по какъв начин и от кого.\n\r\nСпоред нея има случаи, в които престъпните групи заявяват, че ще съхраняват парите. Падинкова беше категорична, че ако полицията се нуждае от съдействие на граждани, то ще има физически контакт и легитимация.", "date": "2019.10.14", "title": "Ало измамниците действат от Румъния "}
{"url": "https://www.dnes.bg/stranata/2019/10/14/nap-prodava-70-bungala-krai-varna-nachalna-cena-1-174-mln-lv.426023", "text": "Националната агенция за приходи продава на търг бунгала край Варна. Мястото се намира в кв. “Галата” на града, местност “Фичоза”, а площта на терена по кадастрална скица е 21 817 кв. м.\r\nВърху имота има столова с кухня, барбекю и тераса, които са монолитно строителство с обща застроена площ 576 кв. м., както и 70 бунгала. Началната цена в търга е 1,174 млн. лв., а при предишен опит да бъде намерен купувач наддаването е тръгвало от 1,566 млн. лв., съобщава \"Труд\".\n\r\nБунгалата са от шест различни типа, като всички са изградени на бетонови основи с дървена конструкция. Площта им е от 34,70 кв. м. до 48,59 кв. м. Всички имат санитарен възел, като 48 от тях са с две спални, а останалите са с една. Допълнително според вида им бунгалата имат хол, тераса, входно антре или бокс. Оглед на имота може да се направи от 12 до 17 декември.\n                    \n                    \n                \n                \n                \n                \r\nНАП продава на търг и други интересни обекти. Например продава се СПА център в курорта Пампорово, до хижа “Студенец” с начална цена 27 хил. лв. Той е със самостоятелен вход. Включва два коридора, зала за масаж, съблекални, две бани с четири душ кабини и два броя санитарни възела, сауна и помещение с две джакузита.\r\nВ същата сграда се продава и фитнес зала със самостоятелен вход, към която има и санитарен възел. Залата не е обзаведена със спортни уреди и пособия. Площта е 188,91 кв. м., а началната цена е 40,5 хил. лв. В същата сграда се продават и два офиса с площ от 17,96 кв. м. и 23,57 кв. м. и начална цена съответно от 4050 лв. и 5400 лв. Оглед на имотите може да се направи от 21 до 29 октомври.\n\r\nПриходната агенция придава и апартаменти. Например на търг е пуснат апартамент в село Емона край Несебър с начална цена 42 500 лв. Площта му е 106,41 кв. м. и се състои от входно антре, дневна, две спални, баня с тоалетна, друга тоалетна и две тераси. В Слънчев бряг на търг е пуснат апартамент със застроена площ от 43,84 кв. м. и начална цена 91 500 лв.\n\r\nВ Пловдив на търг се продават два апартамента. Първият е в кв. “Кършияка”, има площ от 99 кв. м., а началната цена е 131 670 лв. Вторият е на бул. Дунав с площ от 78,80 кв. м. и начална цена 127 530 лв.", "date": "2019.10.14", "title": "НАП продава 70 бунгала край Варна, начална цена - 1,174 млн. лв."}
{"url": "https://www.dnes.bg/notifikacii/2019/10/14/nabiha-dvama-anglichani-doshli-v-sofiia-za-macha.426021", "text": "Двама британци са пострадали при инциденти в центъра на София през изминалата нощ.\r\n\r\nПървият инцидент е станал в района на заведение на улица \"Кърнинградска\". \n\n Пострадалият е отказал медицинска помощ от пристигналия на място екип, допълва БНР.\r\n\r\nПри втория инцидент англичанин е бит от неизвестни близо до кръстовището на улиците \"Солунска\" и \"Цар Асен I\". Оказана му е медицинска помощ.\r\n\r\nТази вечер България приема отбора на Англия на Националния стадион „Васил Левски“ в среща от евроквалификациите.", "date": "2019.10.14", "title": "Набиха двама англичани, дошли в София за мача "}
{"url": "https://www.dnes.bg/eu/2019/10/14/poliacite-izbraha-pis-zaradi-shtedrata-socialna-politika.426017", "text": "Парламентарните избори в Полша, където вчера управляващата партия \"Право и справедливост\" циментира властта си, са една от важните теми, коментирани в западния печат.\n\r\nАмериканският \"Крисчън сайънс монитър\" анализира защо управляваща партия, която изглежда се носи надолу по нелиберален коловоз, като този на Унгария, въпреки това се радва на широка подкрепа в страната. Вестникът пише, че от идването си на власт през 2015 г. ПиС е сложила ръка върху държавните институции, кръстосала е шпага с Европейския съюз по различни въпроси - от миграцията до политиката за защита на околната среда, и е въвела спорни съдебни реформи.\n\r\nИ макар полското гражданско общество и медиите да остават относително разнообразни и да оказват съпротива, някои политики на ПиС изглежда получават пряк импулс от Унгария - фара на нелибералната демокрация\" в Европа, пише американският вестник.\n                    \n                    \n                \n                \n                \n                \r\nВ самата Полша обаче ПиС се радва на широка популярност, защото се смята, че тя спазва предизборните си обещания и наистина се грижи за обикновените хора.\n\r\nИзданието цитира позицията на пенсионерка от Гнезно, подкрепяла досега други партии, но вече напълно убедена последователка на ПиС. Животът стана по-хубав, откакто те са на власт, казва жената. Младите хора получават детски надбавки, пенсионерите ще получат допълнителна 13-а пенсия. Страната се движи в правилната посока. ПиС създава работни места тук, в Полша и не се налага хората да отиват да работят в чужбина.\n\r\nНо въпреки загрижеността в Брюксел и сред либералните кръгове в Полша от пълзящия авторитаризъм истината е, че ПиС набра популярност благодарение на смесица от засилване на патриотичните настроения, икономически растеж и щедри социални разходи.\n\r\n\"Това са изключително важни избори, защото посоката, избрана от ПиС, е към изграждане на еднопартийна държава с някои демократични черти\", казва полски социолог и добавя, че това включва също автократично управление с нарушаване на принципа за разделение на властите със силно изразен идеологически елемент.\n\r\nВестникът подчертава, че през последните години членката на НАТО Полша, която е най-големият търговски партньор на Германия и шеста по големина икономика в ЕС, в някои отношения се е превърнала от рекламно лице в проблемен член на общността.\n\r\nГерманският всекидневник \"Нойе Оснабрюкер цайтунг\" предупреждава, че социалната политика се реализира за сметка на демокрацията. В днешната си редакционна статия вестникът подчертава, че \"името на полската партия \"Право и справедливост\" е вярно само наполовина. Отстояването на закона от гледна точка на независима съдебна власт въпреки всичко не е в стила й\".\n\r\nПроблемът е, че мнозинството поляци не се интересуват от съдилищата, както и от справедливостта, стига те самите да са облагодетелствани. С наближаването на изборите справедливостта все повече преминаваше в системата за социално подпомагане под формата на големи облаги като високи детски надбавки и 13-а пенсия, коментира \"Нойе Оснабрюкер цайтунг\".\n\r\n\"Стратегията на хляб и зрелища направи ПиС избираема в не толкова консервативните големи градове\", коментира вестникът, цитиран от БТА.\n\r\n\"Но цената за това е висока: ПиС ще продължи да преправя страната по свое усмотрение. Поляците ще чуват все по-малко за това, тъй като ограничаването на медиите ще продължи.\"\r\n ", "date": "2019.10.14", "title": "Поляците избраха ПиС заради щедрата социална политика "}
{"url": "https://www.dnes.bg/notifikacii/2019/10/14/arestuvaha-myj-i-jena-za-ubiistvoto-v-kostenec.426026", "text": "Мъж и жена от Костенец са арестувани за убийството, извършено вчера в града. \r\n\r\nТе са задържани за 24 часа, след като са били разкрити от столичните криминалисти. \n\r\n\r\nСигналът за убийството е подаден около 20.44 часа на 13 октомври на тел.112 бил, съобщиха от МВР. \r\n\r\nСъобщено е за скандал в къща в Костенец. Няколко минути по-късно е подаден нов сигнал за мъж в безпомощно състояние на същия адрес. \r\n\r\nПри огледа е констатирана смъртта на 34- годишния, а по тялото му са установени множество прободни рани.", "date": "2019.10.14", "title": "Арестуваха мъж и жена за убийството в Костенец "}
{"url": "https://www.dnes.bg/hiphop/2019/10/14/nov-rap-tandem-atakuva-s-tiho-tam.426031", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДве амбицирани да правят музика момчета получават все повече одобрение. Двамата имат интересни биографии и различни професионални интереси, но обща страст към музиката. \n\r\nПоследната песен на Николай Топалов и Хованес Хованесян от Replay се казва \"Тихо там\". Двете момчета от Пазарджик се занимават професионално с музика от една година. Преди това музиката за тях е била само хоби.\n\r\nОт първи до седми клас Николай и Хованес са съученици, приятели са вече 18 години. Николай започва да учи в Музикалното училище в Котел, но двамата остават неразделни. А рап музиката прави връзката им още по-силна. Двамата вече се чувстват като братя.\n                    \n                    \n                \n                \n                \n                \r\n\"Хубаво е младите хора да учат фолклор. Той е едно от най-важните неща. Това е сложен тип музика, която не всеки ще разбере. Когато минеш през тази музика, тогава другите стилове стават по-лесни. Тя ти дава основата\", споделиха момчетата в \"България сутрин\".\n\r\n\"Стараем се музиката ни да бъде различна, за да получават всеки път нещо различно хората. Искаме да бъдем добри във всичко, стремим се да угодим на всички. Нямаме идоли. Харесваме някои и се учим от тях\", ", "date": "2019.10.14", "title": "Нов рап тандем атакува с \"Тихо там\""}
{"url": "https://www.dnes.bg/blizak-iztok/2019/10/14/sdelka-na-kiurdite-i-damask-povraten-moment-v-konflikta.426029", "text": "Сирийските кюрди съобщиха вчера, че са постигнали споразумение с Дамаск за разполагане на сирийската армия близо до границата с Турция, предаде Франс прес.\n\r\n\"За да отговорим на турската агресия и да й сложим край, сключихме споразумение със сирийското правителство армията да се разположи по протежение на турско-сирийската граница с цел да бъдат подкрепени Сирийските демократични сили (СДС)\", заяви в комюнике кюрдската администрация в Северна Сирия.\n\r\nОт комюникето става ясно, че освен да окаже подкрепа на СДС към сирийската армия е отправен апел да освободи всички селища, завзети от турските сили и техните съюзници.\n\r\nСирийската държавна агенция САНА заяви по-рано, че сирийската армия изпраща войски в Северна Сирия, които да се противопоставят на турската офанзива.\n                    \n                    \n                \n                \n                \n                \r\n\"Части на сирийската армия пътуват към Северна Сирия, за да се противопоставят на турската агресия на сирийска територия\", съобщи САНА в своята интернет страница.\n\n\n\n\n\r\nВ края на миналата година Анкара заплаши, че ще започне операция срещу кюрдските сили в Сирия, припомня Франс прес.\n\r\nДълго време изолирани и подлагани на дискриминация от централното правителство в Дамаск, кюрдите установиха де факто автономия в Северна Сирия след началото на сирийската гражданска война през 2011 г.\n\r\nДамаск не признава кюрдската автономия, като в миналото сирийските власти дори наричаха кюрдите \"предатели\" заради съюза им с Вашингтон в борбата срещу джихадистите.\n\r\nЗаради опасения от евентуална турска офанзива кюрдите започнаха миналата година преговори с Дамаск, припомня Франс прес.\n\r\n\"Русия и сирийският режим направиха предложения, които могат да спасят живота на милиони хора, които живеят под наша закрила. Ние не се доверяваме на техните обещания. Ако трябва да съм честен, трудно е да знаем на кого да се доверим. Знаем, че ще се наложи да правим трудни компромиси с Москва и Башар ал Асад, ако си сътрудничим с тях. Ако трябва обаче да избираме между компромисите и геноцида на нашия народ, със сигурност ще изберем нашият народ да живее\", пише в публикувана вчера в списание \"Форин полиси\" статия високопоставеният командир от Сирийските демократични сили Мазлум Абди.\n\r\nАмериканският министър на отбраната Марк Еспър обяви вчера, че от Северна Сирия ще бъдат изтеглени до хиляда американски войници (почти всички американски войници в Сирия). Еспър заяви, че ситуацията в Сирия е станала непоносима за американските сили, за които има опасност да се озоват по средата на сблъсъка между Турция и кюрдските сили.\n\r\nОбявяването на 6 октомври на изтеглянето на американските сили от Северна Сирия провокира възмущение в Съединените щати дори сред най-големите поддръжници на президента Доналд Тръмп в Републиканската партия, отбелязва Франс прес, цитирана от БТА.\n\r\nНа фона на критиките в САЩ Тръмп започна от понеделник да заплашва Турция, че \"изцяло ще унищожи икономиката й\", ако турските сили не действат сдържано по време на офанзивата си в Северна Сирия.\n\r\nСъединените щати заявиха в петък, че са готови във всеки един момент да задействат санкции срещу Анкара, припомня Франс прес.\r\n ", "date": "2019.10.14", "title": "Сделка на кюрдите и Дамаск – повратен момент в конфликта?"}
{"url": "https://www.dnes.bg/kino/2019/10/14/jokera-vlastva-v-sasht-pak-vodi-boks-ofisa.426036", "text": "Филмът \"Жокера\" на режисьора Тод Филипс за втора поредна седмица оглавява бокс-офис класацията на Северна Америка, след като събра 55 милиона долара приходи през уикенда, съобщиха световните информационни агенции.\r\nОткакто беше представен на кинофестивала във Венеция, където спечели наградата \"Златен лъв\", \"Жокера\" получава похвали и критики заради зловещото пресъздаване на злодея, изигран от Хоакин Финикс. Продуцираният от \"Уорнър брос\" филм предизвика полемика в САЩ с представеното в него насилие, но въпреки това вече е донесъл 192,7 милиона долара приходи от появата си по екраните преди 10 дни.\r\nНа второ място е анимацията \"Семейство Адамс\", която е събрала 30,3 милиона долара приходи през дебютния си уикенд. Персонажи във филма са озвучени от Оскар Айзък и Чарлийз Терон.\r\n                    \n                    \n                \n                \n                \n                Третото място зае \"Близнакът\" на Анг Лий с участието на Уил Смит - 20,5 милиона долара, следван от анимацията \"Загубеният Йети\", която е донесла 6,2 милиона долара през уикенда и общо 48 милиона долара за три седмици.\r\nНа пето място е филмовата адаптация \"Имението Даунтън\" по едноименния сериал - 4,9 милиона долара през уикенда и общо 82,7 милиона долара за четири седмици.\r\nНа шесто място е \"Да свалиш Уолстрийт\" - 3,9 милиона долара, следван от \"Джуди\" - 3,3 милиона долара и \"То: Част втора\" - 3,2 милиона долара, отбелязва БТА.", "date": "2019.10.14", "title": "\"Жокера\" властва в САЩ: Пак води бокс офиса"}
{"url": "https://www.dnes.bg/stranata/2019/10/14/taksi-otnese-motoped-vyv-varna-edin-chovek-zagina.426035", "text": "\nЕдин човек загина при тежка катастрофа между таксиметрова кола и мотопед във Варна, съобщиха от полицията в морския град. \r\n\r\nИнцидентът е станал тази сутрин, малко след 10:00 ч., на кръстовището на ул. „Васил Друмев“ и бул. „Княз Борис I“, съобщи \"Фокус\".\r\n\r\nКатастрофата е била между лек автомобил „Фиат“ и мотопед с италиански регистрационен номер. Водачът на мотопеда е загинал.\r\n\r\nПричините за инцидента се изясняват.", "date": "2019.10.14", "title": "Такси отнесе мотопед във Варна, един човек загина"}
{"url": "https://www.dnes.bg/sofia/2019/10/14/remont-razgnevi-roditeli-decata-im-speli-na-matraci-v-salona.425998", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Родители от София се оплакват, че децата им са принудени да спят на матраци на пода във физкултурен салон в забавачката. Оказва се, че заради ремонтни дейности в 124 ДГ \"Бърборино\" децата са принудени да делят 3 тоалетни. В детската градина има смесена група за диабетно болни деца.\n\r\n\"172 деца от 6 групи учат в първа, втора и трета група смесени заедно. Писали сме на всички компетентни институции, те си прехвърлят проблема. Има деца, които спят на матраци на земята. Децата имат неколкократен прием на инсулин. Трябва да могат да спят, за има компенсиране на кръвна захар. Едните спят, другите им \r\nпречат\", сподели една от протестиращите жени в ефира на \"България сутрин\" по \n                    \n                    \n                \n                \n                \n                \r\nХората са категорични, че няма достатъчно легла в детската градина и се мислят алтернативни варианти. Родителите са съгласни на диалог, но по думите им от септември 2018 г. компетентните институции не намират решение на проблема. \n\r\n\"Няма такова нещо, за всяко дете има легло. Не съм видяла някой да спи на пода или на матрак. Големите деца просто не обичат да спят. Ние решаваме как да организираме почивката на децата\", заяви директорът на детската градина - Теменужка Димитрова. \n\r\nПред екип на Bulgaria ON AIR кметът на район \"Красно село\" Христо Апостолов също взе отношение по скандала и даде обещание ситуацията да се нормализира през януари.\n\r\n\"Писани са жалби, хората имаха притеснения, че ремонтът на градината няма да приключи в срок. Срокът за приключване е февруари 2020 г. Тази ситуация е временна. Наистина е неприятно, че много деца са на едно място. Готов съм да приема всичко, което родителите предложат. Хората от четвърта група бяха категорични, че не искат да местят децата си. Другият вариант е да затворим градината и 160 деца да не идват\", заяви той. \n\r\nСпоред протестиращите обаче, родителите никога няма да могат да се разберат помежду си и решението трябва да се вземе от високо ниво и от специалисти. Те се опасяват също, че ремонтът на детската градина няма да приключи в срок. \n\r\nХристо Апостолов настоя, че децата ще влязат в ремонтираната градината през януари. Той заяви, че е готов да носи наказателна отговорност, ако срокът 25 декември не бъде спазен. По думите му забавянето на ремонтните дейности е било по вина на ЧЕЗ.\n\r\n\"На който не му харесва дадената ситуация, нека да задържи детето си вкъщи. Има такива моменти\", посочи районният кмет на \"Красно село\".\r\n ", "date": "2019.10.14", "title": "Ремонт разгневи родители, децата им спели на матраци в салона "}
{"url": "https://www.dnes.bg/zvezdi/2019/10/14/evgeniia-djaferovich-shtastliva-snima-se-s-djoli.426032", "text": "Евгения Джаферович е успяла да види на живо актрисата Анджелина Джоли. Съпругата на бившия футболист Ваня Джаферович е публикувала снимка със звездата в Instagram.\r\nОт кадрите в социалната мрежа става ясно, че Евгения е била на премиерата на филма \"Господарка на злото 2\" (Maleficent 2) в киносалон в Лондон и там е успяла да се срещне с Джоли.\r\n \r\n\"Не ме питайте как успях да направя тази снимка... дори и аз не разбрах как стана. Ще пробвам да ви го разкажа, когато ми слегне цялата информация. Сега съм просто щастлива и доволна! И да! Много е красива, мила и любезна!\", написала е тя в мрежата.\r\n \r\nЖени е качила и снимка, на която позира в киното и е с ослепителна дантелена рокля. \"Най-красива се чувствах на премиерата на Maleficent 2 (след Анджелина Джоли, разбира се). Толкова добре седи червеното червило на черна дантела\", коментира тя.\r\n\r\n", "date": "2019.10.14", "title": "Евгения Джаферович щастлива, снима се с Джоли"}
{"url": "https://www.dnes.bg/stranata/2019/10/14/bashta-i-sin-postradaha-piian-nasyska-pitbul-sreshtu-tiah.426028", "text": "Баща и син пострадаха, след като 46-годишен мъж насъска домашното си куче питбул срещу тях, съобщиха от ОД на МВР- Разград. \r\n\r\nОколо 16.30 часа на 13 октомври в лознишкото село Сейдол мъж в явно нетрезво състояние влязъл в пререкание с 48-годишен баща и 26-годишния му син. С нож той нанесъл порезна рана по врата на младия, а след това насъскал кучето си, което нахапало двамата родственици по краката. \r\n\r\nРаните се обработени от екип на ЦСМП-Лозница и пострадалите са освободени за домашно лечение. \r\n\r\nОколо 18.15 часа извършителят на деянието е тестван за употреба на алкохол от органите на полицията. Установено е, че шофира автомобила си \"Мерцедес\" с 2,94 промила. \r\n\r\nЗадържан е в РУ-Лозница, като е започнато бързо производство. \r\n ", "date": "2019.10.14", "title": "Баща и син пострадаха, пиян насъска питбул срещу тях"}
{"url": "https://www.dnes.bg/business/2019/10/14/globalnite-predizvikatelstva-idvat-kak-shte-se-spravi-biznesyt.426043", "text": "Управлението на човешкия капитал се променя от насочен към масово управление към мотивиране и развитие на индивидуалните потребности. Все по-малко се говори за човешки ресурси и все повече се говори за човешки талант. Това каза Георги Брашнаров, изп. директор на \"Немечек България\", в ефира на . \n\n\n\r\n \"Скоростта на развитие на света стана драстично по-голяма от преди. За да си успешен, трябва да си бърз. Планирането трябва да бъде на малки стъпки, много по-бързо и лесно трябва да се стига до пазара\".\n\r\n\"Конференцията The Next Big Thing – Reshaping the Economy е посветена на идващите икономически трудности. Ще има доста презентации относно очакванията за забавяне на икономиката или рецесия\", коментира той.\n                    \n                    \n                \n                \n                \n                \r\nБрашнаров е един от лекторите на конференцията.\n\r\n \"В един от панелите ще коментирам от гледна точка на българските предприемачи до какво ще доведат тези очаквания за локалния бизнес\".\n\r\nВидеото с разговора на експерта гледайте ", "date": "2019.10.14", "title": "Глобалните предизвикателства идват, как ще се справи бизнесът?"}
{"url": "https://www.dnes.bg/blizak-iztok/2019/10/14/voinata-silite-na-damask-priblijavat-kym-granicata-s-turciia.426039", "text": "Силите на сирийския режим са се приближили днес до границата с Турция, където турските войски и техни сирийски съюзници продължават боевете срещу кюрдските милиции, съобщи кореспондент на АФП.\n\r\nИздигайки сирийски знамена и заобиколени от жители, дошли да приветстват пристигането им, сирийските сили са се разположили в периферията на Тел Тамер, на юг от пограничния град Рас ал Айн, където се водят сражения, предаде кореспондентът на Франс прес.\n\r\nСирийската държавна информационна агенция САНА потвърди пристигането на \"части на сирийската арабска армия\" в селището Тел Тамер, разположено на около 30 километра от Рас ал Айн.\n\r\nСпоред Сирийския център за наблюдение на правата на човека някои части на армията са достигнали на около шест километра от границата.\n                    \n                    \n                \n                \n                \n                \r\nОт 9 октомври Турция и нейни съюзници от сирийската опозиция водят военна операция в Северна Сирия, за да отдалечат от района на границата кюрдската милиция Сили за защита на народа /СЗН/, определяна от Анкара като терористична организация, свързана с нелегалната Кюрдска работническа партия /ПКК/.\n\n\n\n\n\r\nНа фона на напредването на турската операция кюрдите обявиха вчера, че са постигнали споразумение с Дамаск за разполагане на сирийската армия близо до границата \"в подкрепа на Сирийските демократични сили /СДС/\" - коалиция от кюрдски и арабски бойци, в която СЗН имат доминираща роля.\n\r\nСпоред ежедневника \"Ал Уатан\", близък до сирийския режим, споразумението предвижда \"влизане на сирийската армия в градовете Манбидж и Айн ал Араб /арабското име на Кобане/\", които са разположени в Северна Сирия и биха могли да бъдат взети на прицел от Турция.\n\r\nДълго време изолирани и подлагани на дискриминация от централното правителство в Дамаск, кюрдите установиха де факто автономия в Северна Сирия след началото на сирийската гражданска война през 2011 г.\n\r\nДамаск не признава кюрдската автономия, като в миналото сирийските власти дори наричаха кюрдите \"предатели\" заради съюза им с Вашингтон в борбата срещу джихадистите, припомня БТА.\n\r\nМеждувременно редица страни от ЕС се обявиха за прекратяване на продажбата на оръжие за Турция.\n\r\nПравителството на Испания поддържа прекратяването на продажбата на оръжие за Турция заради нейната военна операция в Сирия, заяви изпълняващият длъжността министър на външните работи на Испания Жозеп Борел при пристигането си на заседанието на Съвета на ЕС в Люксембург, съобщи ТАСС.\n\r\nСпоред неговите думи намерението на всички е да бъде заета много категорична позиция по отношение на Турция. Борел заяви, че правителството на Испания изцяло е за прекратяване на продажбите на оръжие за Турция.\n\r\nПри пристигането си на заседанието на Съвета на ЕС в Люксембург министърът на външните работи на Белгия Дидие Рейндерс каза, че страните от ЕС възнамеряват да постигнат в Люксембург консенсус по въпроса за въвеждане на оръжейно ембарго против Турция, а също да разгледат други санкции по отношение на Анкара заради нейната военна операция в Сирия. Според Рейндерс международната общност се опитва да окаже натиск върху Анкара, за да прекрати военната операция. Ние ще обсъдим най-добрите мерки, за да постигнем тази цел, каза Рейндерс.\n\r\nМинистърът на външните работи на Австрия Александер Шаленберг заяви днес, че страните от ЕС и НАТО трябва да въведат оръжейно ембарго срещу Турция. Ние очакваме днес единна позиция на ЕС по отношение на турската военна операция, а също по отношение на износа на оръжие. Аз мисля, че трябва да има ясен сигнал от страните на НАТО към техния партньор Турция, каза министърът. Шаленберг каза, че Австрия продължава да настоява преговорите за присъединяване на Турция към ЕС да бъдат замразени. При това министърът призова Брюксел да не се поддава на шантажа на Анкара, че ще отвори границите за нови бежански потоци към Европа.\n\r\nМинистрите на външните работи на Холандия, Ирландия и Латвия също се обявиха за въвеждане на ембарго на търговията с оръжие с Турция във връзка с операцията на Анкара в Сирия.\n\r\nХоландия осъди операцията на Турция и въведе ембарго на доставките на оръжие /на национално ниво/. Сега ЕС трябва да направи същото. Ние смятаме, че Турция нарушава международното право. Никой не трябва да нарушава международното право, заяви холандският външен министър Стеф Блок. \n\r\nГерманският министър на външните работи Хайко Маас заяви, че е важно Европейският съюз на този етап да остане в диалог с Турция, предаде ДПА. Той изрази мнението, че икономическите санкции не биха били правилният подход в този момент. \"Ако това не доведе до успех, ние трябва да сме готови да предприемем по-нататъшни мерки\", каза той.\n\r\n ", "date": "2019.10.14", "title": "Войната: Силите на Дамаск приближават към границата с Турция"}
{"url": "https://www.dnes.bg/kino/2019/10/14/bosiiat-imperator-otkri-filmoviiat-festival-vyv-varshava.426040", "text": "Под овациите на полската публика стартира 35-ото издание на Варшавския международен фестивал. Честта да открие форума се падна на \"Босият император\" на режисьорите, сценаристи и продуценти Джесика Удуърт и Петер Бросенс, проследяващ новите приключения на белгийския крал Николас в продължение на емблематичната комедия \"Белгийският крал\", донесъл на авторите номинация за Европейска комедия на годината.\r\nФилмът бе представен във Варшава от Джесика Удуърт, актьорите Петер ван ден Бегин (в ролята на Краля) и Луси Дебе, българския копродуцент Мира Сталева, художникът Сабина Христова и част от българския екип.\n\r\nДва дни по-късно \"Босият император\" имаше и своята белгийска премиера в рамките на 46-ото издание на най-големия белгийски фестивал в Гент. Четиримата актьори в главните роли – Петер Ван Ден Бегин, Брюно Жорис, Люси Дебе и Титус Де Воогт са любимци на белгийската публика.\r\n                    \n                    \n                \n                \n                \n                Към свитата на краля този път се присъедини и световната актриса Джералдин Чаплин, която подобно баща си Чарли Чаплин във \"Великия диктатор\" изпълнява две роли във филма. Там тя получи почетна награда на името на белгийския учен Жозеф Плато за своя цялостен принос към изкуството на киното. Наградата се връчва на специална церемония в Гент от 1985 година. \n\r\nПремиерата на \"Босият император\" в България ще бъде на 24-тия София Филм Фест през март 2020.", "date": "2019.10.14", "title": "\"Босият император\" откри филмовият фестивал във \"Варшава\""}
{"url": "https://www.dnes.bg/index/2019/10/14/shestima-zaginaha-pri-zverska-katastrofa-krai-kazanlyk.425989", "text": "Шестима души загинаха тази нощ при тежка катастрофа край Казанлък. Инцидентът е станал около 1 часа на пътя между град Крън и село Хаджи Димитрово.\r\n\r\nЛек автомобил, в който са пътували 5 души, се удря в кола с габровска регистрация. На място загиват всички пътници в колата и шофьорът на другия автомобил, предаде БНТ. \r\n\r\nКъм момента се изясняват причините за катастрофата. \r\n\r\nПредполага се, че водачът на колата, в която са били 5-ма души, е употребил алкохол и е карал с несъобразена скорост. Води се разследване.\r\n\r\nЗаради произшествието пътят Казанлък-Габрово е затворен за движение. Осигурен е обходен маршрут.\r\n ", "date": "2019.10.14", "title": "Шестима загинаха при зверска катастрофа край Казанлък"}
{"url": "https://www.dnes.bg/stranata/2019/10/14/slabo-zemetresenie-stana-krai-ihtiman.425990", "text": "Земетресение с магнитуд 2.8 по Рихтер е регистрирано край Ихтиман тази нощ. Това сочи справка в сайта на Националния институт по геофизика, геодезия и география към Българската академия на науките (БАН). \r\n\r\nЗемният трус е регистриран в 02.27 часа. \r\n\r\nЕпицентърът е между селата Костадинково и Пауново с дълбочина 16 км.\r\n ", "date": "2019.10.14", "title": "Слабо земетресение стана край Ихтиман"}
{"url": "https://www.dnes.bg/obshtestvo/2019/10/14/doklad-40-ot-pytishtata-v-bylgariia-sa-v-losho-systoianie.425982", "text": "Близо 40% от българските пътища са в незадоволително или лошо състояние. Това става ясно от Доклад за състоянието на безопасността на движението по пътищата в Република България, пуснат в правителствения Портал за обществени обсъждания, пише „Сега“. \n\r\nВ документа, който е огромен по обем, се прави опит за обобщение на цялата картина на безопасността на движението с посочване на конкретни параметри, свързани със загинали, ранени, с поведението и подготовката на водачите и останалите участници в движението, със състоянието на автопарка, контролната дейност на пътя. Докладът очевидно е изготвен от създадената наскоро Държавна агенция \"Безопасност на движението по пътищата\", която е към Министерския съвет.\n                    \n                    \n                \n                \n                \n                \r\nВ документа е отделено основно място точно за състоянието на пътищата в контекста на безопасността на движението. Там е направен пълен разрез на състоянието на републиканските пътища. Изрично е посочено, че републиканската пътна мрежа е с обща дължина над 19 500 км и че \"по-голямата част от мрежата остава изградена преди повече от 20 години\". Това съответно изисквало влагането на значителни финансови ресурси за извършване на основен ремонт в допълнение към необходимия ресурс за текущо пътно поддържане. \n\r\nАвторите на доклада изрично посочват, че пътищата имат пряко отношение както към активната (геометрични елементи на пътя, коефициент на сцепление, пътни знаци и пътна маркировка и др.), така и към пасивната безопасност (свободно от препятствия крайпътно пространство, ограничителни системи за пътища и т.н.).\n\r\nСпоред посочените в документа данни 25 на сто от пътищата в България имат лошо състояние на настилките, а други 13.3 на сто са в незадоволително. Изрично е посочено, че тези близо 40 на сто от пътищата представляват риск и от гледна точка на пътната безопасност. Настилката на 22 на сто от пътищата е в задоволително състояние, добри са настилките на 27 на сто от тях, а отлично - на едва 12 на сто. В 52 на сто от пътищата е незадоволително състоянието на банкетите. Незадоволителни са и 56 на сто от отводнителните окопи, както и цели 66% от хоризонталната маркировка по българските пътища. \n\r\nАвторите на доклада изрично уточняват, че категоризирането на състоянието на „задоволително“ и „незадоволително“ се основава на заложените изисквания към съответните елементи в приложимите нормативни документи, техническа спецификация 2014 на АПИ и други вътрешноведомствени документи. \n\r\nОт документа става ясно и че третокласните пътища формират 61.3 на сто от общата дължина на републиканската пътна мрежа, следвани от второкласните пътища с 20.3 на сто, първокласните пътища с 14.7 на сто и автомагистралите с едва 3.7 на сто. Подчертано е, че средната гъстота на пътищата I-III клас възлиза на 0.172 км/км2, което е съпоставимо със стойностите на показателя в страните от ЕС, но покритието с автомагистрали и скоростни пътища (0.006 км/км2) в България продължава да изостава. \n\r\nВ доклада изрично е подчертано, че пътеуказателната система, разглеждана от гледна точка на организация на движението – маркировка и сигнализация, също е в незадоволително състояние. Липсата на светлоотразителност, видимост и съпротивление на хлъзгане са предпоставка за сериозни пътни инциденти. На тази система следва да се направи цялостна инспекция, а не просто инвентаризации, твърдят експертите. Над 20% от републиканските пътища пък попадат в границите на населените места, което увеличава риска от пътнотранспортен травматизъм, твърдят още те.\n\r\nСпоред тях статистиката за пътнотранспортните произшествия, загиналите и ранените задължително насочва към необходимостта от подобряване на пътната инфраструктура. Специфични показатели за това са видът на пътния инцидент, мястото на настъпване на ПТП, частта от пътната инфраструктура - пешеходни пътеки, автобусни ленти, спирки, класът на пътя, часовите интервали. Установените 77 броя участъци с концентрация на пътни инциденти по републиканските пътища пък изисквали допълнителни мерки по отношение на техническото им състояние – непочистено крайпътно пространство, недобро състояние на маркировка, липса на разпознаваемост и идентифициране на потенциалните опасности.\n\r\nАвторите на доклада подчертават и незавидното положение на техническото състояние на автомобилния парк в България в сравнение с този на страните от Европа. Със средна възраст от над 18 години и въпреки тенденцията за постепенно подновяване този парк все още остава твърде стар. По официални данни на полицията автомобилите на възраст над 10 години са 3 484 290 (86 на сто), а от тях 1 587 666 са на възраст над 20 години. България значително изостава от другите източноевропейски страни по отношение на използването на екологични, сигурни и икономични автомобили. Некачествено извършваните ремонти и техническо обслужване на пътните превозни средства може да бъде определено като фактор с висок риск за безопасността на движението по пътищата и опазване на околната среда, посочват авторите на доклада.\n\r\nНад 80 на сто от ремонтите на автомобили пък се извършвали от нерегистрирани сервизи, които в голяма част не познавали и не спазвали изискванията на производителите за техническо обслужване. Те не носели и никаква отговорност за качеството на извършените ремонти и последствията от тях, а пък персоналът, работещ в тези сервизи, не се контролирал дали има необходимата квалификация и познания. Не на последно място - липсва анализ по отношение на състоянието на автомобилния парк като цяло, както и не е ясна причинно-следствената връзка между настъпването на ПТП и неизправността на превозното средство, посочват авторите на доклада.\n\r\n ", "date": "2019.10.14", "title": "Доклад: 40% от пътищата в България са в лошо състояние"}
{"url": "https://www.dnes.bg/usa/2019/10/14/pet-stanaha-jertvite-na-strelbata-v-chikago.425984", "text": "Жертвите на стрелбата в жилищна сграда в Чикаго станаха пет, след като ранена при стрелбата жена почина вчера от раните си, предаде Асошиейтед прес.\n\r\nШестдесет и седем годишен мъж влязъл в събота вечерта в апартамента на съседите си и застрелял четирима души, които вечеряли. Според полицията стрелецът отишъл и на горния етаж, където прострелял още една жена - починалата вчера от раните си.\r\n\r\nНападателят бе задържан малко след стрелбата, припомня БТА.\r\n\r\n ", "date": "2019.10.14", "title": "Пет станаха жертвите на стрелбата в Чикаго "}
{"url": "https://www.dnes.bg/index/2019/10/14/germanka-s-5-godishna-liubov-s-pytnicheski-samolet.425985", "text": "Германката Мишел Кьобке от Берлин поддържа 5-годишна любовна връзка с пътнически самолет \"Боинг-737-800\", съобщава в. \"Мирър\".\n\r\nТридесетгодишната симпатична брюнетка намира летателната машина за \"привлекателна, секси, елегантна и прекрасно скроена\". Тя нежно нарича боинга \"шатц\" /\"мили\"/. \n\r\nМишел твърди, че привличането й е физическо, но има и емоционална привързаност към реактивния аероплан. За да начеше крастата си, госпожица Кьобке понякога пътува на него. Но самата тя признава, че поддържането на романтична връзка със самолет не е никак лесна работа. \n\r\nТя има контакти с приятеля си само когато пътува или го посещава в хангара, което й се случило веднъж в живота. Но за сметка на това си има умален модел от фибростъкло от него, който си държи вкъщи. \n                \n                \n                \r\nМишел се докосва и до някои оригинални резервни части от същия тип самолет, за да поддържа по-постоянна връзка с избраника си.\n\r\nПривличането на германката от неодушевен предмет е известно в медицината като обектофилия.\n\r\nТя разбрала, че си пада по самолети, по време на първия си полет през ноември 2013 година, а се влюбила в боинга през март 2014 г. През месец май 2019 година тя за пръв път успяла да се усамоти с любимия в хангар на летището. Тя мечтаела един ден да се омъжи за него. \r\n/БТА/\r\n ", "date": "2019.10.14", "title": "Германка с 5-годишна любов с… пътнически самолет"}
{"url": "https://www.dnes.bg/eu/2019/10/14/partiiata-na-orban-gubi-mestnite-izbori-v-budapeshta.425986", "text": "Партията на унгарския премиер Виктор Орбан губи на местните избори в Будапеща, сочат частични резултати от вота, предаде Франс прес.\r\n\r\nДо момента са преброени 62 процента от бюлетините. Според частичните резултати победата в Будапеща е за кандидата на лявоцентристката опозиция Гергей Карачони, който печели 50 процента от гласовете. \r\n\r\nДосегашният кмет (управлявал Будапеща от 2010 г.) и кандидат на Фидес (партията на Орбан) Ищван Тарлош е на второ място с 44,93 процента от гласовете.\r\n\r\nТарлош се обади на опонента си, за да го поздрави за победата, заяви пред Франс прес говорител на Карачони.\r\n \r\n/БТА/\r\n\r\n ", "date": "2019.10.14", "title": "Партията на Орбан губи местните избори в Будапеща"}
{"url": "https://www.dnes.bg/obshtestvo/2019/10/14/petkovden-e-da-pocherpiat-petko-petkana-penko-paraskeva.425987", "text": "Българската православна църква почита днес църковния празник на преподобната Петка - Параскева Търновска, наричан от народа Петковден.\n\r\nПреподобната Петка, наречена още Българска, е родена в град Епиват на Мраморно море през 11-и век. Води благочестив живот, а след кончината й нейните мощи, които притежават целителна сила, се превръщат в символ на борбата за съхраняване на християнската култура от ислямската асимилация. \n\r\nПрез 1238 г. цар Иван Асен Втори пренася мощите в Търново /днешно Велико Търново/, където се пазят до превземането на града от турците. След дълги странствания през 1641 г. мощите на светицата са положени в катедралата в румънския град Яш, където са и досега.\n                    \n                    \n                \n                \n                \n                \r\nПразникът в чест на Света Петка - Петковден, се смята за завършек на лятото и есента, а с това и на активния стопански цикъл. Народът отбелязва Петковден като начало на зимните празници. По традиция се правят курбани, сборове и служби за здраве и плодородие.\n\r\nВ някои райони Петковден е женски празник. Правят се питки, намазани с мед и наречени на светицата. След литургията най-възрастната жена коли петел или кокошка, от които се вари курбан, като това става на високо място или край извор с целебна вода, посочен от светицата. Свещеникът освещава курбана и започва женският празник, пише БТА.\n\r\nИменици днес са всички, които носят имената Петка, Петко, Петкана, Пенко, Петя, Петьо, Параскева, Параскев, Парашкев, Паша, Пачо.\r\n ", "date": "2019.10.14", "title": "Петковден е, да почерпят Петко, Петкана, Пенко, Параскева"}
{"url": "https://www.dnes.bg/obrazovanie/2019/10/14/chastnite-uroci-stanaha-dvoino-po-skypi.425988", "text": "Частните уроци за седмокласниците месеци преди провеждането на националното външно оценяване (НВО) или т. нар. “малки матури” поскъпнаха драстично тази година, пише “Труд”. Цените за подготовка за влизане в елитните училища са скочили от 20 до 100 процента според качеството и нивото на преподавателите.\n\r\nВ София 60 минути подготовка по математика или български език достига до 50 лева за 1 астрономически час. Докато миналата учебна година за 60 минути индивидуална подготовка във Варна имаше оферти за 10 лв., сега най-евтините уроци по български език и математика са по 15 лв., а повечето преподаватели вземат по 20 лв. Най-титулуваните обаче обучават кандидат-гимназисти срещу 40 лв. за астрономически час. \n                    \n                    \n                \n                \n                \n                \r\nВъпреки солените тарифи кандидати има и дори родители са жалват, че не са успели да запишат детето си при даден именит учител, тъй като графикът му се е запълнил още в началото на лятната ваканция. Във Варна от няколко години първенец е Математическата гимназия. Там приемат деца още от 5 клас, като на НВО след 7 клас тази година училището се класира на първо място в страната по математика и на трето по български и литература. След кампанията по прием за 8 клас МГ отчете най-висок резултат за града с максимален бал от 496,5, следвана от Първа, Пета и Четвърта езикови гимназии.\n\r\nПазарът показва, че за уроци по двата предмета родителите трябва да броят средно около 2800 лв. за учебната година. Мнозина дават и повече, за да увеличат шансовете на децата си за вход в елитните гимназии. \n\r\nЧастните уроци за малките матури в Пловдив варират между 20 и лв. на час, както за български език, така и за математика. Практиката децата да се обучават допълнително е масова, защото най-желаните училища – Математическата, Руската и Английската гимназия, държат висок бал от години и няма основания да се смята, че при предстоящата кампания за прием ще е различно. Рекордите при отминалата кампания бяха паралелките “Математика с английски” в Математическата, където момичетата влизаха с 498,5 точки при максимален бал от 500, и “Компютърна графика с английски” в същото училище, нужните за класиране точки там бяха 498.\n\r\nВ Бургас цената сега е закована на 40 лева. Само до миналата година уроци се даваха за 25 лева на час.\n\r\nТази година най-много желаещи седмокласници имаше за Английската гимназия, където вече има и паралелка с китайски, и традиционно за Математическата гимназия. 396, 500 бе най- високият бал за паралелката с китайски език в АЕГ “Гео Милев”. Най- високият бал въобще за тази година бе 497- в Математическата гимназия “Акад. Никола Обрешков”, паралелка “Математика”. Следва 495,750 бал за “Софтуерни и хардуерни науки” и 486 бал, за паралелката “Природни науки”. 466,500 е най- високият бал в Немската гимназия “Гьоте” за паралелка “Здравно образование”, с немски, английски език и БЕЛ.\n\r\nМалко по-евтино излизат курсовете в школи или онлайн обученията.\n\r\nМалко по-евтин вариант за извънкласна подготовка са курсовете, организирани от различни школи. Цените варират от 110 до 200 лв. месечно, а по разбивка урокът в група излиза между 13 и 20 лв. В част от школите срещу таксата се дава и достъп до база от онлайн тестове за допълнителна подготовка. Прилагат се и съвременни методи за обучение като разработени теми по литература, които се изпращат по електронна поща срещу заплатена такса средно от около 50 лева. Организират се и групови подготвителни курсове, които продължават през цялата година, а таксата е около 200 лева на ученик.\r\n ", "date": "2019.10.14", "title": "Частните уроци станаха двойно по-скъпи"}
{"url": "https://www.dnes.bg/usa/2019/10/14/ubiecyt-na-bylgarskoto-semeistvo-v-chikago-poliak-faliral-stroitel.425991", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Мъжът, който уби българско семейство в Чикаго е пенсиониран строителен работник, който имал проблеми с гнева. \n\r\nСпоред американските медии съседите му неведнъж са се оплаквали от него. \n\n\r\nПрез последните две години мъжът е имал и финансови проблеми – той е ипотекирал апартамента си и е подал заявление за частен фалит, съобщи \n\r\nЗасега обаче мотивите за нападението са неизвестни.\n\r\nТри от жертвите – две жени и един мъж, са български граждани. \n                    \n                    \n                \n                \n                \n                \r\nНе е известно към момента те да са били в конфликт с нападателя, който е техен съсед. \n\r\nПетата жертвa, която е 53-годишна жена, не е била в апартамента с останалите четирима, а е нападната минути по-късно на горния етаж. \n\r\nТя е откарана в болница, където починала от раните си. \n\r\nЖената е от полски произход. \n\r\nУбитите българи са семейство – съпруг, съпруга и майката на съпруга. \n\r\nГенералното ни консулство в Чикаго е във връзка с местните власти и оказва необходимото съдействие, каза за Bulgaria ON AIR консулът на България в Чикаго - Иван Анчев. \n\r\nНападателят от 15 години живее в блока, в който уби съседите си.\n\r\nЖертвите – Ивайло и Цветанка, заживели в Чикаго след сватбата си преди около година. В техния апартамент живеели и майката на Ивайло – Искра, както и нейният партньор – американецът Дейвид, съобщи bTV.\n\r\nОт предишни бракове Ивайло има дъщеря, която също живее в града, а Цветанка има син, Дани. Той е в Чикаго.\r\nЦветанка работела в детска градина. Работодателите ѝ разказаха, че и те, и децата са я харесвали. Всички са разстроени и потресени от убийството.\n\r\nСпоред информацията е вероятно стрелецът да е използвал собственоръчно направен пистолет при нападението.\n\r\nЗапочната е дарителска кампания от страна на българската общност в Чикаго, за да могат телата да бъдат транспортирани у нас.\n\r\nАнчев заяви, че полицията прави всичко възможно по случая и оказва помощ на близките на загиналите.\n\r\nСпоред него жертвите са били симпатични, работещи и мили хора, които са се радвали на хубав живот в САЩ. По думите му Ивайло имал американско гражданство и е в страната от дълго време. Цветанка пък идва преди 2 или 3 години.\n\r\nОт консулството безспорно ще съдействат на близките на семейството. Анчев изтъкна, че ще се съобразят с желанието дали телата да бъдат кремирани или транспортирани до България.\n\r\nОсвен това дипломатът смята, че Чикаго има социален проблем от години. Според него през последното десетилетие има обезпокоителен ръст в убийствата, като само от началото на 2019 г. има над 400. Анчев подчерта, че значителна част от тях са заради враждуващи престъпни организации.\n\r\nКонсулът посочи, че за последните 10 година в районни затвори има по един българин на година, което в контраст на 100-хилядната общност в Чикаго, означава, че сънародниците ни живеят мирно и спокойно.\r\n ", "date": "2019.10.14", "title": "Убиецът на българското семейство в Чикаго - поляк, фалирал строител "}
{"url": "https://www.dnes.bg/index/2019/10/14/receptata-dnes-pile-s-gybi-i-praz-luk.425785", "text": ":\r\n4 пилешки бутчета\r\n4 стръка праз лук\r\n200 г гъби\r\n2 супени лъжици сос Уорчестър\r\n2-3 супени лъжици масло\r\n2-3 супени лъжици олио\r\n1 щипка сол\r\n1 щипка черен пипер\r\n2 стръка пресен магданоз\r\n1 чаша бяло вино\r\n2 супени лъжици брашно\r\n \r\n:\r\n \r\nОвкусете бутчетата със сол и пипер и ги оваляйте в брашното. Загрейте малко от двата вида мазнина и ги запържете.\r\n \r\nНамалете котлона, добавете соса и малко вода. Похлупете бутчетата под капак и ги оставете така да се готвят известно време.\r\n \r\nПрез това време в друг тиган задушете с останалото олио и масло ситно нарязаните праз лук и гъби. Разбърквайте добре през цялото време. Подсолете зеленчуците и подправете с черен пипер. Намалете котлона. Долейте виното към праза и гъбите и гответе, докато омекне напълно.\r\n \r\nСервирайте като направите канапе от гъбите и лука, върху което да поставите бутчетата. Поръсете със ситно нарязан пресен магданоз.\r\n\r\n\r\n ", "date": "2019.10.14", "title": "Рецептата Dnes: Пиле с гъби и праз лук"}
{"url": "https://www.dnes.bg/snimka-na-denia/2019/10/14/slynceto-shte-ni-radva-i-dnes-koga-shte-zahladnee.425993", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Времето тази седмица ще продължи да бъде топло до четвъртък, когато ще има съвсем леко захлаждане. Максималните температури днес са от 23 до 28 градуса. Най-ниските ще бъдат от 5 до 10 градуса .\n\r\nСлънчево и подходящо за туризъм – такова ще бъде времето в планините. Вятърът ще отслабне и по високите части ще бъде слаб от юг-югозапад. Температурата на височина 2500 м ще достига 11 градуса, а на 1500 м – 17-18, прогнозира синоптикът на  Владимира Илиева.\n\r\nНад Балканите високо налягане осигурява слънчево и топло за сезона време. Сутрешните мъгли и ниските облаци в Черноморския регион ще бъдат често явление. По-динамично с валежи ще се задържи времето над крайните западни райони на континента. \n                \n                \n                \r\nВъв вторник топлото есенно време ще продължи у нас. В сряда преди обед над Дунавската равнина и Източна България ще бъде облачно. Следобед облаците ще се разкъсват. Над югозападните райони през целия ден ще бъде слънчево.\n\r\nВ четвъртък и в петък в равнинната част от страната ниските облаци и мъглите ще са често явление, но следобед слънцето ще се показва.", "date": "2019.10.14", "title": "Слънцето ще ни радва и днес. Кога ще захладнее?"}
{"url": "https://www.dnes.bg/stranata/2019/10/14/nova-tragediia-na-pytia-18-godishen-zagina-krai-karnobat.425994", "text": "18-годишен младеж е загинал, а четирима са пострадали при катастрофа на пътя село Черково – Карнобат., съобщиха от ОДМВР - Бургас. \r\n\r\nИнцидентът е станал на 11 октомври около 23.37 часа на пътя село Черково – Карнобат. Поради движение с несъобразена скорост лек автомобил \"Мерцедес C 250 TD\", управляван от 20-годишен мъж, блъска излязло на пътното платно диво прасе. \r\n\r\nОт катастрофата на място е загинал спътникът на водача – 18-годишен младеж от с. Черково. От инцидента са пострадали 20-годишния водач, който е получил комоцио и е настанен в отделение \"Неврохирургия\" към УМБАЛ – Бургас без опасност за живота и неговите спътници – 19-годишен мъж, който е получил комоцио и е настанен в Неврохирургията към УМБАЛ – Бургас, 18-годишен младеж, който е получил контузии по тялото и е настанен в Първа хирургия на УМБАЛ – Бургас и 30-годишен мъж, който е получил комоцио и е прегледан и освободен за домашно лечение.", "date": "2019.10.14", "title": "Нова трагедия на пътя: 18-годишен загина край Карнобат"}
{"url": "https://www.dnes.bg/sport/2019/10/14/kabakov-izgoni-djan-s-10-dushi-germaniia-bi-estoniia-s-3-0.425995", "text": "Макар и да игра с човек по-малко 76 минути, Германия не допусна изненада и спечели с 3:0 гостуването си на Естония в мач от група С на европейските квалификации.\r\n\r\nВ Талин хората на Йоаким Льов се оказаха в трудна ситуация рано в мача, след като главния съдия Георги Кабаков изгони Емре Джан още в 14-тата минута с директен червен картон за спиране на голова атака. След почивката обаче Бундестимът набързо реши всичко, за да стигне до триумфа.\r\nДва гола вкара Илкай Гюндоган, а освен това добави и асистенция.\r\n\r\nТака Бундестимът има 15 точки в групата и при победи над Беларус и Северна Ирландия в оставащите си два мача, ще се класира за финалите. Естонците останаха само с точка на сметката си.\r\n", "date": "2019.10.14", "title": "Кабаков изгони Джан, с 10 души Германия би Естония с 3:0"}
{"url": "https://www.dnes.bg/eu/2019/10/14/ekspert-tvyrd-brexit-shte-oznachava-krai-na-velikobritaniia.425983", "text": "Некомпетентността и безотговорността на британските политици вече е очевидна, а паниката от липсата на разрешение плаши всички, но най-вече човека, който беше сред най-безотговорните – Борис Джонсън. Tака политологът Христо Анастасов коментира безизходицата около Brexit в Обединеното кралство в предаването “Клуб Investor” по .\n\r\nСпоред Анастасов върхът на кариерата на Джонсън ще бъде в най-лошия случай Brexit без сделка, което ще сложи и край на Великобритания, имайки предвид шотландската заявка за излизане.\n\n\n\r\n                    \n                    \n                \n                \n                \n                „Нека не си си правим илюзии, че в Северна Ирландия ще се случи нещо много хубаво”, добави той.\n\r\nГостът коментира и ситуацията в рамките на Европейския съюз.\n\r\n„ЕС е огромна политическа, икономическа и културна сила, но същевременно е геополитическо джудже... Той излиза от доста кризи, ще излезе цял след Brexit. Блокът обаче още не е разбрал основния урок от тях – той или ще се разпадне при следващата поредица от кризи, или дотогава ще се е превърнал в конгломерат, който ще може да се държи като голяма федерална държава пред външния свят“, смята експертът.\n\r\n", "date": "2019.10.14", "title": "Експерт: Твърд Brexit ще означава край на Великобритания"}
{"url": "https://www.dnes.bg/stranata/2019/10/14/jalbi-za-nadpisvani-smetki-za-tok-nai-chesto-choveshka-greshka.425999", "text": "Ръст на делата срещу енергодружества заради надписани сметки за ток, отчитат адвокати В момента всяка пета жалба срещу енергодружествата е за надписана сметка за ток. През миналата година от близо 880 оплаквания към енергийния регулатор – над 160 са свързани с грешки при отчитане и фактуриране.\n\r\nНай-често жалбите са за неточно отчитане, липса на реален отчет или грешки при фактурирането на отчетените количества. Как точно може да се обжалва фактура, обясняват специалисти.\n\n\n\r\nПреди няколко месеца Юли Кантарджиев и някои от съседите му в блока в столичния квартал \"Младост\" получават изненадващи сметки за ток. \"Няколко семейства се оплакваха, че им е надвишена консумацията, без да са имали някакви допълнителни включени уреди. На хората им направи впечатление, че има между 30 и 50 % завишение\", каза Кантарджиев пред Нова тв.\n                    \n                    \n                \n                \n                \n                \r\nСпоред Юли – проблемът вероятно идва от дефект в електромера. \"Когато човек погледне електромера, съмнявайки се, че има грешка, вижда, че показанията са такива – което ражда съмнения за евентуални манипулации, които не са ми ясни как стават\", коментира още Кантарджиев.\n\r\nНе изключва обаче да има грешки и при отчитането. \"Служителите, които отчитат – макар и рядко да ги засичам, пишат на ръка. Във века на технологиите би трябвало с някакви електронни модули само да се снемат показанията. Тези неща разклащат доверието в корекция и точност на отчетите\", каза още той.\n\r\nТакива сигнали буквално заливат съдилищата в страната, разказват адвокати. А през отоплителния сезон броят им расте.\n\r\n\"Надвишените суми в някои от случите стигат над 150-200%. Грешките са постоянни като най-често надвишените суми с т.нар. корекционни сметки на ЕРП-тата са минимум 50-60 %\", посочи адвокатът Николай Василев.\r\nВ една от последните  жалби потребителка се оплаква, че многократно е подавала оплаквания за неточни показания. \"Начислената сума в размер на 112.66 не е реална и аз отказвам да я заплатя без отчет и коригиране. Моля проследете фактирути последните месеци и вижте как се пише на посоки\", пише в жалбата й.\r\nВ писмен отговор от енергодружеството пишат \"Поради липса на достъп до електромера, обаче, невинаги има възможност за реален отчет... Голяма част от фактурите на обектга са издадени точно на база показания, декларирани от клиента\".\r\nЮли Кантарджиев не изключва, че случаите са, че служителите пишат \"на око\" без да посещават реално обекта. От ЧЕЗ обясняват, че контролират строго служителите дали посещават адресите.", "date": "2019.10.14", "title": "Жалби за надписвани сметки за ток, най-често – човешка грешка"}
{"url": "https://www.dnes.bg/stranata/2019/10/14/18-godishniiat-prichinil-tragediiata-krai-kazanlyk-piian.426004", "text": "Тежката катастрофа тази нощ край Казанлък, при която загинаха шестима души, е причинена от 18-годишен младеж, който вероятно е употребил алкохол. Това обясни инспектор Веселин Георгиев от Казанлък пред bTV.\n\r\nТой е имал книжка едва от седем месеца, но тепърва експертизите ще покажат с колко точно промила е седнал зад волана. При пътния инцидент са загинали на място всички участници. Това са шофьорът, причинил катастрофата, както и неговите четирима спътници в колата.\r\nНа място е загинал и другият шофьор на автомобила с габровска регистрация, който е на 42 години. Трагичният инцидент е станал около 1 часа на пътя между Крън и село Хаджидимитрово. Участъкът е бил прав.\r\nДвижението в района още не е възстановено.\r\n\r\n ", "date": "2019.10.14", "title": "18-годишният, причинил трагедията край Казанлък – пиян!"}
{"url": "https://www.dnes.bg/obshtestvo/2019/10/14/izpityt-po-kormuvane-na-razlichna-ot-uchebnata-kola.425992", "text": "Нов проект на министерството на транспорта предвижда кандидатите за шофьорска книжка да бъдат изпитвани на автомобил, различен от този, на който са се обучавали. \n\r\nПроектът предвижда още да се намалят часовете по теория и да се включи повече кормуване. \n\r\nДържавата ще купи автомобили, които ще оборудва с видеокамера и компютър за целите на изпита за шофьорска книжка.\n\n\n\n\n\r\nСпоред бившия началник на КАТ Алекси Стратиев смяната на автомобила за изпита не е радикална мярка, която ще доведе до добра подготовка на водачите, обясни той пред bTV.\n\r\nПо думите му и в момента всеки, който се чувства неподготвен, може да си вземе допълнително часове. Той не отрече, че цената на шофьорските курсове е възможно да се увеличи.\n                    \n                    \n                \n                \n                \n                \r\n„Новите водачи през първата една- две години не са толкова рискови, колкото през третата година. Те придобиват самочувствие, че могат всичко на пътя и се стига до трагични инциденти”, на мнение е Алекси Стратиев.\n\r\n\"В по-голямата си част ние сме проводници на корупцията при шофьорските изпити и това, което се случва по пътя. Не само не учим учениците, а и даваме пари на тези, които изпитват и тези убийци излизат на пътя”, коментира от своя страна Йонко Иванов, председател на Съюза на преподавателите по авто-мото подготовка.\n\r\n\"До 30 март тази година трябваше да се създаде нова учебна документация за обучение на водачи на МПС. Тя беше изработена от работна група. До ден днешен намаляването на часовете по теория и увеличаването на тези по практика не се е случило. Докладът не може да стигне до министър и надали той го знае”, обясни той.\n\r\nИванов уточни, че се предлага още да се завишат часовете за кормуване по автомагистрала, извънградско и нощно шофиране.", "date": "2019.10.14", "title": "Изпитът по кормуване: На различна от учебната кола? "}
{"url": "https://www.dnes.bg/notifikacii/2019/10/14/ubiha-myj-v-kostenec-pred-bremennata-mu-priiatelka.426006", "text": "Мъж е бил убит в Костенец тази нощ, съобщава Нова тв. До трагичния инцидент се стигнало след като той бил наръган с нож около 6-7 пъти.\r\nТова станало, докато жертвата пиел с бременната си приятелка и техен познат, за когото се предполага, че също е имал любовна връзка с бременната жена.\r\nОт полицията съобщават, че са задържани трима души във връзка със случая.", "date": "2019.10.14", "title": "Убиха мъж в Костенец пред бременната му приятелка"}
{"url": "https://www.dnes.bg/mestni-izbori-19/2019/10/14/rumen-hristov-ubeden-sofiianci-shte-podkrepiat-fandykova.426001", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-старата дясна формация у нас СДС застава зад номинацията на кандидата на ГЕРБ за кмет на София Йорданка Фандъкова. \n\r\nЗа мен битката отново е ляво - дясно. Софиянци няма да допуснат грешка и ще подкрепят Фандъкова, заяви в \"България сутрин\" председателят на СДС Румен Христов.\n\r\nТой подчерта, че в някои градове СДС са традиционно силни, давайки пример с Монтана. \"За мен укрепването на СДС е най-важното, като най-старата формация в България\", . \n\r\n\"Опитваме да увеличим броя на кметовете и общинските си съветници. СДС е донор на много партии, включително и на ГЕРБ. Тези, които ни останаха верни, имат шанса да се развиват и да отстояват своите идеи\", заяви още Христов. \n                    \n                    \n                \n                \n                \n                \r\nПо думите му Йорданка Фандъкова говори конкретно какво ще направи за софиянци. В рамките на кампанията нямало място за притеснения, а моделът се сменял на парламентарни избори.", "date": "2019.10.14", "title": "Румен Христов убеден: Софиянци ще подкрепят Фандъкова"}
{"url": "https://www.dnes.bg/akoshtete-vqrvaite/2019/10/14/sedmichen-liuboven-horoskop-za-14-20-oktomvri.425773", "text": "Звездите показват, че тази седмица са възможни любовни драми за някои представители на зодиака. Важно е да действаме разумно, особено в комуникацията. Какво ви очаква според зодията, вижте в любовния хороскоп на Az-jenata.bg\r\n\r\nНякои от обвързаните Овни може да се почувстват така, сякаш половинката им не ги подкрепя. Това може да ви подтикне да се съсредоточите по-скоро върху работата, отколкото върху връзката си. Дали това не е глупава реакция от ваша страна, стремейки се да „дадете урок“ на любимия човек? Създавате си излишно напрежение.\r\n\r\nМеркурий преминава през вашия сектор на партньорствата и ще имате възможността да подобрите комуникацията с половинката си. Ще се чувствате така, сякаш може да си споделите всичко. Но и Венера ще допринесе за хармонията помежду ви и стабилизиране на връзката.\r\n                    \n                    \n                \n                \n                \n                \r\nАко сте необвързани, това може да се окаже седмица, в която ще започнете да се срещате с нов потенциален партньор. Слънцето във вашия сектор на романтиката ще се насочи към Плутон, планетата на властта, манипулацията и контрола. Няма да ви е трудно да привлечете към себе си представителите на противоположния пол, но действайте с бавни темпове.\r\n", "date": "2019.10.14", "title": "Седмичен любовен хороскоп за 14 – 20 октомври "}
{"url": "https://www.dnes.bg/rusia/2019/10/14/putin-na-arabskiia-poluostrov-za-kakvo-shte-pregovaria-tam.426002", "text": "\"Безпрецедентно топли партньорски и дори приятелски отношения\" свързват днес Москва със Саудитска Арабия и Обединените арабски емирства (ОАЕ). Тази оценка даде президентът на Русия Владимир Путин в интервю за арабски телевизии преди започващите си днес официални държавни посещения в двете близкоизточни държави, информира \"Росийская газета\".\n\r\nНо \"Русия никога не другарува с някого против другиго\", напомнил Путин, \"щом станало дума за Иран\". Иран е голяма регионална сила, чиито интереси трябва да се спазват и с цел взаимно разбирателство да се води диалог, изтъкнал той.\n\r\n\"Ако използваме добрите си отношения и с Иран, и с арабския свят, със Саудитска Арабия, с ОАЕ, струва ми се, може да открием нещо от общ интерес\", заявил руският лидер.\n                    \n                    \n                \n                \n                \n                \r\nПреговорите ще минат на фона на кризата в Персийския залив, която всеки момент може да предизвика пряк военен сблъсък между арабските страни и Иран, отбелязва обаче \"Комерсант\".\n\r\nРуският президент пристига в кралството точно месец след атаката срещу саудитските петролни обекти. Гледищата на Москва и на Рияд върху инцидента, разтърсил петролните пазари, коренно се разминават. Отговорността бе поета от йеменското движение на хусите \"Ансар Аллах\". Но Саудитска Арабия, САЩ, Великобритания, Франция и Германия обвиниха Иран, посочва вестникът. \"Погледнете картата, къде е Йемен, а къде - Иран. Трябват ли ви други доказателства?\" - коментирал пред \"Комерсант\" неназован западен дипломат.\n\r\nМосква не подкрепя версията, че зад атаката стои Техеран, поне публично, обобщава изданието изявления на Путин пред арабските телевизии. Той разказал също, че саудитският престолонаследник Мохамед бин Салман запитал дали Русия може да участва в разследването на инцидента. Владимир Путин обещал да предостави за целта \"всичко, каквото поискат от нас, и всичко, каквото имаме\".\n\r\nВеднага след нападението президентът на Русия за пореден път предложи на Рияд да купи от Москва системи за противовъздушна отбрана, напомня всекидневникът. И прогнозира, че на предстоящите преговори държавните лидери \"ще се помъчат да избегнат острите теми и да се концентрират на онова, което сближава двете страни\".\n\r\nПри все това саудитският държавен министър за външните работи Адел ал Джубейр отговорил \"уклончиво\", запитан от \"Комерсант\" как се отнася Рияд към представената през лятото от Москва обновена концепция за колективна сигурност в зоната на Залива. В нея се говори за диалог между страните от региона, включително Иран, пояснява вестникът.\n\r\nОсновният акцент в посещението на Путин ще бъде развитието на търговско-икономическото сътрудничество. В Саудитска Арабия задължително ще се обсъжда сделката ОПЕК+, която би била невъзможна без съгласуване между Москва и Рияд. Освен това са подготвени за подписване близо 30 документа. Според Кирил Дмитриев, председател на Руския фонд за преки инвестиции, предвижда се Русия и саудитското кралство да сключат десет сделки на обща стойност над 2 милиарда долара, добавя \"Комерсант\".\n\r\nСпоред събеседник на \"Известия\" в руските железници двете държави планират да строят съвместно жп линия между Рияд и пристанище Джида, също и жп връзки между пристанищата по западното крайбрежие на кралството в рамките на бъдещия саудитски сухопътен мост между Червено море и Персийския залив.\n\r\nИзточник от руската делегация потвърдил данните и добавил, че страните се насочват към строеж, модернизация и реконструкция на жп линии в рамките на саудитската икономическа програма \"Визия 2030\". Освен това ще се обсъждат доставки на руски системи за безопасно движение на влакове и обучение на саудитски специалисти в Русия.\n\r\nБлумбърг разказа за несбъднатите надежди на Русия да получи саудитски инвестиции, отбелязва обаче руското издание на \"Форбс\".\n\r\nСаудитският престолонаследник обеща на Русия инвестиции в размер на 10 милиарда долара, но за няколко години е вложена само четвърт от тази сума. Забавени или спрени бяха много руско-саудитски проекти в строителството, въоръженията и съвместните добиви, пояснява списанието.\n\r\nВизитата на Путин в кралството говори за укрепване на двустранните връзки, но Москва е все по-недоволна от факта, че тези отношения не носят осезаема икономическа изгода, подчертава Блумбърг, цитирана от \"Форбс\".\n\r\nРуско-саудитските отношения са добри само отвън, но не им достига дълбочина, коментира за агенцията Алексей Потьомкин, генерален директор на консултантската фирма \"Москау полиси груп\". Той изтъква, че в замяна на сделката ОПЕК+ саудитците обещали на Русия изгодни инвестиции и отлични бизнес възможности, но това за жалост не станало факт.", "date": "2019.10.14", "title": "Путин на Арабския полуостров: За какво ще преговаря там?"}
{"url": "https://www.dnes.bg/politika/2019/10/14/pensiite-skachat-s-6-6-ot-iuli-dogodina-minimalnata-zaplata-610-lv.426005", "text": "Увеличение с 6,6% от юли 2020 г. на всички пенсии е предвидено в проекта на Закона за бюджета на Държавното обществено осигуряване. Това съобщи социалният министър Бисер Петков пред bTV. \n\n\n С тази актуализация средната пенсия ще нарасне с повече от 30 лв. – от 381 лв. на 412 лв., уточни Петков.\n\r\nПо план минималната работна заплата ще стане 610 лв. от 1 януари, предвидено е и увеличение с 10% на заплатите в бюджетния сектор, обяви още социалният министър.\n\r\nТой коментира и казуса с изоставеното бебе в столичния кв. \"Люлин\" от миналата седмица.\n\r\nПо думите му реакцията на социалните работници в района е била адекватна и навременна.\n                    \n                    \n                \n                \n                \n                \r\n\"Усилията ще са за връщане на детето в семейството или в кръга от роднини. Най-добрата среда за развитие на децата е в биологичното семейство\", уточни министърът.\n\r\nТой заяви, че за миналата година общо 3300 деца са изведени от биологичните им семейства, като в 1000 от случаите става въпрос за изоставяне. Само 50 от решенията за извеждане на деца не били потвърдени от съда.\r\n ", "date": "2019.10.14", "title": "Пенсиите скачат с 6,6% от юли догодина, минималната заплата - 610 лв. "}
{"url": "https://www.dnes.bg/sofia/2019/10/14/sofiiska-voda-vremenno-shte-prekysne-vodosnabdiavaneto-v-s-myrchaevo.426014", "text": "\"Софийска вода\" временно ще прекъсне водоснабдяването в с. Мърчаево, съобщават от дружеството. \n\r\nНа 15 октомври 2019 г. (вторник), във връзка с направа на байпасна връзка на довеждащ водопровод захранващ резервоар „Мърчаево“ се налага спиране на водоподаването от 10:00  до 22:00 часа на клиентите на „Софийска вода”, живеещи в района на село Мърчаево.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на площада до кметството. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n                    \n                    \n                \n                \n                \n                \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\n\r\n“Софийска вода” АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.10.14", "title": "\"Софийска вода\" временно ще прекъсне водоснабдяването в с. Мърчаево"}
{"url": "https://www.dnes.bg/stranata/2019/10/14/vylci-tormoziat-cialo-selo-napadat-ovce-kozi.425996", "text": "Вълци тормозят жителите на село Раздол, община Струмяни. \n\r\nПочти всеки ден хищниците нападат домашните животни, а местните хора не могат да се справят с нашествието. \n\r\nВ селото са притеснени, че наред с крави, овце и кози, вълците може да посегнат и на хора.\n\r\nЧесто те са сами в гората събират дърва за зимата, макар да знаят, че зад дървета и храсти ги наблюдават огромни вълци. \n\r\n\"Големи животни, по 70-80 кг има. Големи са, стари и големи вълци\", споделя Христо, местен жител пред Нова тв\n\r\n\"Онзи ден, тука в гората, валеше дъжд  и вълкът нападна овцете и едно яре отнесе. Изплаших се и аз. Голям беше\", каза Вангел Махлелиев.\n                    \n                    \n                \n                \n                \n                \r\nНападения срещу хора още няма. Но местните се страхуват, защото вълците слизат в селото гладни и стръвни. \n\r\n\"Разпраха стоката на хората, овци, кози, всичко изядоха\", коментира Паца Терзийска.\n\r\n\"Козарче има тука едно, всеки ден му взимат по една коза, вълци има. И на много, и на много правят беля, през ден правят беля. Е тука на говедаря, на Вальо, разбираш удавиха кучето на кошарата дома има вълци\", споделя още Христо.\n\r\nЛовни дружинки в Раздол има, но успехът в улова не е голям.\n\r\nЗа миналата година е отстрелян само един хищник.\n\r\nХората поставят и капани около селото. Преди дни в един се е хванала 80-килограмова вълчица. \n\r\nА местните се страхуват, че през студените зимни месеци, срещите им с вълците ще са по-чести.", "date": "2019.10.14", "title": "Вълци тормозят цяло село, нападат овце, кози..."}
{"url": "https://www.dnes.bg/notifikacii/2019/10/14/vreme-za-myje-imame-li-sili-za-podvig-sreshtu-angliia.426000", "text": "България посреща Англия в европейска квалификация тази вечер на стадион \"Васил Левски\" от 21.45 часа.\r\nАнглия е тотален фаворит в мача и водещите световни букмейкъри дават предимство изцяло за \"островитяните\", които обаче не пропуснаха да нагнетят до червено обстановката преди мача с глупави обвинения към българската публика.\n\r\nМомчетата на Гарет Саутгейт се изложиха преди дни срещу Чехия и сега ще търсят задължителна победа, с която да се извинят на феновете си за издънката. България от своя страна прави трагични квалификации.\n\r\nРодните ни национали вече нямат победа в последните си десет срещи, в които записаха пет равенства и толкова загуби. \"Трикольорите\" ни се намират на срамното последно място в група \"А\" заедно с тима на Черна гора, като са спечелили едва три точки от шест мача.\n                \n                \n                \r\nПреди месец Англия разби България с 4:0 на \"Уембли\" и сега повечето прогнози са да се повтори същия резултат. До края на тези квалификации са мачовете на истината за играчите на Краси Балъков - домакинства на Англия и Чехия.\n\r\nИменно в тези срещи ще се види дали този тим има бъдеще и шансове да се опъне поне малко на големите. Лошата новина е, че за първи път в историята си България може да завърши без победа в квалификации, откакто има групи.\n\r\nПреди дни националите ни измъкнаха нулево равенство при гостуването си на Черна гора, но въпреки това на \"Васил Левски\" днес се очакват най-много около 20 000 зрители.\n\r\nКраси Балъков няма кадрови проблеми със състава си и ще излезе с най-доброто, с което разполага в този момент. Същото важи и за Гарет Саутгейт.\r\n\n\r\n ", "date": "2019.10.14", "title": "Време за мъже: Имаме ли сили за подвиг срещу Англия?"}
{"url": "https://www.dnes.bg/health/2019/10/14/tri-dni-bezplatni-pregledi-vyv-vma-na-pacienti-s-akne.426003", "text": "Специалисти от Клиниката по дерматология на Военномедицинска академия (ВМА) ще консултират безплатно пациенти, които страдат от акне, съобщават от болничното заведение.\n\n \n\r\nПрегледите ще се извършват на 15, 16 и 17 октомври 2019 г., между 10.00-12.00 часа, в кабинет № 218, намиращ се на втория етаж в поликлиниката на ВМА. \n\r\nЗа целта е необходимо да се направи предварително записване 02/ 92 25 002 и 02/ 92 26 181, между 08.00 и 14.00 часа. Не се изисква направление от личния лекар.\n\r\nКампанията се провежда за поредна година и има за цел запознаване на обществото с необходимостта от получаване на експертен съвет от специалист-дерматолог относно своевременното лечение и правилната грижа за мазната и проблемна кожа, предразположена към акне.\n                    \n                    \n                \n                \n                \n                \r\nАкнето е най-често срещаното кожно заболяване, което засяга до 90% от тийнейджърите и 50% от младите хора над 25-годишна възраст. Кампанията има за цел да популяризира, превенцията, ранното лечение и ключовата роля на дерматолога, както и че акнето е лечимо кожно заболяване.", "date": "2019.10.14", "title": "Три дни безплатни прегледи във ВМА на пациенти с акне"}
{"url": "https://www.dnes.bg/notifikacii/2019/10/14/mestnite-izbori-nai-slojni-dosega-shte-ima-li-haos-s-biuletinite.426007", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Няма да е пресилено, ако се каже, че предстоящите местни избори ще са най-сложните досега. В някои места ще се гласува освен за кмет на община, за общински съвет, но за кмет на кметство и за район.\r\nКъм това се добавят и възможността листите за общински съветници, които ни предлагат партиите да се пренареждат според предпочитанията на избирателите. Всичко това трябва да се преброи в края на изборния ден и да се преработва от избирателните комисии.\r\n\"ЦИК още на 2 септември излезе с решение. Предложихме на Общинската избирателна комисия в София да бъде разделена в 3 различни пункта, като се осъществява конферентна връзка. \n\r\n                \n                \n                Общинската избирателна комисия реши приемането на бюлетини да бъде по друг начин - всички ще бъдат в \"Арена Армеец\", но вътре в залата ще има три пункта. Надявам се да има добра организация, редът се определя от Общинската избирателна комисия\". Това каза говорителят на ЦИК Таня Цанева в студиото на \"България сутрин\".\n\r\nТя сподели, че ЦИК е предложила друг вариант, за да не се получават ексцесии.\n\r\n\"Секционните избирателни комисии в страната вече са назначени, започват и обучения. Опитахме се финансово да ги компенсираме добре, тъй като този труд не е никак лек. Надяваме се да успеем да проведем едно адекватно, добро обучение. Призовавам партиите да не сменят в последния момент членове на секнционни избирателни комисии\", коментира Цанева.\n\r\nПо думите ѝ по-сложна ще бъде обработката на бюлетините за общински съветници, тъй като там има и преференции.\n\r\n\"До този момент за купуване на гласове няма сигнали, които са постъпили в ЦИК. Имаме такива, че социологически изследвания, които се публикуват, не са с необходимата информация. Апелирам да бъдат добре обучени членовете на секционните комисии, за да протича изборният ден по-лесно\", обясни говорителят на ЦИК в ефира на .", "date": "2019.10.14", "title": "Местните избори – най-сложни досега. Ще има ли хаос с бюлетините?"}
{"url": "https://www.dnes.bg/akoshtete-vqrvaite/2019/10/14/kakvo-vi-ochakva-v-liubovta-tazi-sedmica.426037", "text": "\r\nОтношенията с половинката ви през тази седмица твърде често ще са критични. А вие почти винаги ще търсите вината у другия. Крайно време е да решите какво точно искате и да обсъдите причините за разминаванията си. Направете го след сряда. Не бъдете прекалено напористи, ако целта ви не е да прекратите връзката.\r\n \r\n\r\n \r\nНаблюдавайте поведението на половинката си през тази седмица и, ако прецените, че той/тя не ви обръща достатъчно внимание, вземете инициативата в свои ръце. Първо се опитайте да разберете причините за така създалата се ситуация. Може да са основателни и да се наложи да се съобразите. В случай, че въпросите ви не получат отговор, дистанцирайте се за известно време и изчакайте. Интуицията ще ви подскаже следващия ход.\r\n \r\n\r\n \r\nЩе сте по-общителни от обикновено, а и по-самокритични. Което означава, че ще ви е много по-лесно да признаете грешките си. Достатъчно добър предтекст, за да изгладите съществуващите противоречия. След това ще можете да проявите и някои капризи, които половинката ви ще приеме с усмивка, стига да не прекалите с претенциите.\r\n\r\n", "date": "2019.10.14", "title": "Какво ви очаква в любовта тази седмица?"}
{"url": "https://www.dnes.bg/world/2019/10/14/desetki-zaginali-i-izcheznali-zaradi-taifuna-v-iaponiia.426044", "text": "Най-малко 40 души са загинали, 16 са изчезнали и над 180 са получили наранявания вследствие на мощния тайфун Хагибис в Япония, съобщи японската национална телевизия, цитирана от ДПА.\n\r\nСпасителните операции и усилията за оказване на помощ на пострадалите са затруднени от наводнения и свличания на земни маси.\n\nПрогнозите за днес са за още проливни дъждове в засегнатите от стихията райони, където властите предупреждават за прииждане на реките и опасност от нови наводнения. В местата, където водата вече се е оттекла, хората започват да изгребват калта и да разчистват отломките от жилищни сгради и магазини.\n\r\nРавносметката досега е, че 21 реки са излезли от бреговете си, още 140 са стигнали до критично високи нива, а десетки свлачища са затрупали пътни артерии. Властите са изпратили лодки и хеликоптери да евакуират хората от негодните за обитаване жилища, помагат и войници.\n                    \n                    \n                \n                \n                \n                \r\nХагибис е деветнайсетият тайфун, поразил тази година планинския полуостров Идзу западно от Токио. След апогея си в събота вечерта той отслабна до извънтропически циклон, пише БТА.", "date": "2019.10.14", "title": "Десетки загинали и изчезнали заради тайфуна в Япония"}
{"url": "https://www.dnes.bg/sport/2019/10/14/grisho-otnovo-e-sila-27-v-sveta.426046", "text": "Първата българска ракета Григор Димитров запази 27-ата позиция в световната ранглиста на АТП.\r\n\r\nПрез изминалата седмица българинът не участва в турнири и остана с актив от 1432 точки, а през тази седмица той ще играе на надпреварата в Стокхолм, където спечели титлата през 2013 година.\r\n\r\nАлександър Донски пък отбеляза рекордно класиране на сингъл и на двойки след добро представяне на турнири на ITF в Южна АФрика през този месец.\r\n\r\nДонски се изкачи до 633-ото място в подреждането поединично с 34 точки, а при дуетите той е първа ракета на страната на 426-ото място с 92 точки.\r\n\r\nВ челната шестица размествания в класирането няма. Номер 1 остава Новак Джокович (Сърбия) с 9565 точки, следван от Рафаел Надал (Испания) с 9225, Роджър Федерер (Швейцария) с 6950 точки.\r\n\r\n\r\n\r\n ", "date": "2019.10.14", "title": "Гришо отново е сила №27 в света"}
{"url": "https://www.dnes.bg/notifikacii/2019/10/14/bremennoto-gadje-na-ubitiia-v-kostenec-go-napadnala-s-noj.426048", "text": "Младият мъж, който беше убит в Костенец, е убит от бременната си приятелка. Мотивите за престъплението са лични, съобщи bTV като се позова на свои източници. \n\r\nДвама души са задържани. \n\n Вчера четирима приятели са се събрали в къщата, употребили са алкохол. Възникнал е скандал между 34-годишен мъж и неговата 24-годишна приятелка. В разгара на скандала мъжът е бил многократно прободен от нея.\n\r\nОсновният мотив, по който работи полицията, е битов скандал. Разглеждат се и други версии. Намерено е оръжието, с което се предполага, че е извършено убийството. Назначена е експертиза.\n\r\nДо края на деня ще бъде предявено обвинение на конкретно лице. Най-вероятно обвинение ще бъде предявено на 24-годишното момиче. То е направило опит да скрие ножа, с който е извършено престъплението. То обаче е намерено от полицията.\n                \n                \n                \r\nДвама души са в ареста – бременната жена и 18-годишен младеж, който е присъствал на събирането.\r\n ", "date": "2019.10.14", "title": "Бременното гадже на убития в Костенец го нападнала с нож"}
{"url": "https://www.dnes.bg/index/2019/10/14/v-bitkata-za-oskar-bylgarskiiat-zadachi-za-denia-s-shans.426025", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Темата за самотата и загубата в един привидно обичаен ден провокира и български екип да създаде красив анимационен филм, който има шанса да се бори за най-високото отличие в света на филмите - \"Оскар\". \r\n\r\nKрачки към Dolby Theater с късометражния \"Задачи за деня\" правят Петя Златева и Весела Данчева. \r\n\r\n\"Филмът е рисуван като класическа анимация, но на компютър. Стъпил е на стихотворение, идеята беше за анимирана поезия. Визията е по-детска и мила, но се говори за самотата на ръба\", обясниха събеседничките в студиото на \"България сутрин\".\r\nПо думите им героите могат да са всякакви и това работело наистина добре с поезията.\r\n\r\n\"Образът е на лисица, защото не исках да слагам човешки образи. Това би подсказало дали героинята е млада, стара и т.н.\", каза още Златарева за ", "date": "2019.10.14", "title": "В битката за \"Оскар\": Българският \"Задачи за деня\" с шанс "}
{"url": "https://www.dnes.bg/notifikacii/2019/10/14/trus-razliulia-iujna-gyrciia-useten-e-v-atina.426058", "text": "Земетресение с магнитуд от 3,9 по Рихтер е регистрирано днес по обяд в района на Коринтския залив, Южна Гърция, съобщава \"Катимерини\".\r\n\r\nСпоред данни на гръцкия институт по геодинамика трусът е станал в 12,24 часа в морето северно от Ксилокастро. \r\n\r\nЕпицентърът му е бил на 33 километра североизточно от Галаксиди на дълбочина от 17,5 километра.\r\n\r\nЗеметресението е било усетено и в област Атика, където се намира столицата Атина, предаде БТА.\r\n ", "date": "2019.10.14", "title": "Трус разлюля Южна Гърция, усетен е в Атина"}
{"url": "https://www.dnes.bg/obshtestvo/2019/10/14/blizki-na-myj-v-mozychna-smyrt-dariha-organite-mu.426051", "text": "В навечерието на Европейския ден на донорството в УМБАЛ \"Св. Марина - Варна\" беше реализирана 13-тата за тази година донорска ситуация. Благодарение на решението на близките на изпаднал в мозъчна смърт 53-годишен мъж бяха дарени и трансплантирани органи на четирима души, съобщават от Изпълнителна агенция \"Медицински надзор\" към МЗ.\n\r\nВ Университетска болница \"Лозенец\" успешно са присадени бъбреци на 58-годишна жена и 50-годишен мъж. Нова възможност да живее получи и 56-годишен мъж, на когото в същото лечебно заведение е трансплантиран черен дроб.\n\r\nПоради липса на съвместимост с подходящ реципиент в България, сърцето е предложено по линия на Евротрансплант и е предоставено на нуждаещ се пациент от болница в Берлин, Германия.\n                    \n                    \n                \n                \n                \n                \r\nЕкипът на Изпълнителна агенция \"Медицински надзор\", който организира и координира донорската ситуация, изказва своите съболезнования и дълбока признателност към близките на донора.\n\r\nИзразява се благодарност и към работа на екипите от координатори и трансплантолози на УМБАЛ \"Св. Марина-Варна\" и УБ \"Лозенец\".\r\n ", "date": "2019.10.14", "title": "Близки на мъж в мозъчна смърт дариха органите му"}
{"url": "https://www.dnes.bg/notifikacii/2019/10/14/shumenec-zaplashil-s-vzriv-radio-ne-haresval-muzikata-mu.426049", "text": "Полицаи са задържали шуменец, заплашил да постави взривно в радиостанция, защото не харесвал музиката им, съобщиха от Областната дирекция на МВР.\r\n\r\nЗа намеренията си мъжът съобщил на спешния телефон в 2.55 часа вчера. След предприети незабавни действия била установена самоличността му - 57-годишен от Шумен.\r\nПри претърсване в дома му не били намерени оръжия, боеприпаси, взривни вещества и пиротехнически изделия.\r\nПред униформените мъжът обяснил, че причина за отправените закани станала определен вид музика, която пускали по радиото.\r\nТой е бил задържан за срок до 24 часа в полицейското управление в Шумен. За извършено престъпление по чл. от НК е образувано досъдебно производство.", "date": "2019.10.14", "title": "Шуменец заплашил с взрив радио, не харесвал музиката му"}
{"url": "https://www.dnes.bg/akoshtete-vqrvaite/2019/10/14/mit-e-podstrigvaneto-ne-kara-kosata-da-raste.426059", "text": " От малки ни учат, че косата трябва да се подстригва често, за да се махат нацъфтелите връхчета и тя да расте, да е по-блестяща и жива. Но се оказва, че това може да е една голяма заблуда.\r\nТова, че редовното подстригване кара косата да расте по-бързо, не е истина, пишат от списание \"Seventeen\". Стилистът Анджела Стайлс разби на пух и прах този мит пред изданието.\r\n \r\n\"Има един разпространен мит, че да подстригваш косата, ще я накара да расте по-бързо. Това не е задължително вярно. Да се подстригваш прави косата по-здрава, защото така се махат космите, които биха цъфнали... \r\n \r\nАко позволите цъфналите краища да останат по кичура, космите ще продължават да цъфтят и никога няма косата ви да порасне\", обяснява тя.\r\n\r\nАнджела посочва, че редовното подстригване на цъфтежа ще задържи косата ви на същото ниво, на съща дължина, но няма да увеличи растежа и да направи косата ви много по-дълга.\r\n \r\n", "date": "2019.10.14", "title": "Мит е: Подстригването не кара косата да расте"}
{"url": "https://www.dnes.bg/notifikacii/2019/10/14/zadyrjaha-dvama-prebili-dve-pensionerki-za-40-leva.426061", "text": "Полицията в Плевен задържа двама младежи за нанесен побой и извършен грабеж на две жени в плевенско село, съобщават от Областната дирекция на МВР.\n\r\nНа 10 октомври в полицията е получен сигнал за нанесен побой на две жени от село Бохот. Незабавно на местопрестъплението са изпратени полицейски служители. \n\r\nУстановено е, че пострадалите – две жени на 78 и 71 г., са нападнати от маскиран, който разбил входната врата на къщата им. След заплахи и побой грабителят отнел 40 лева и избягал. \n\r\nПотърпевшите са прегледани в ЦСМП-Плевен, където е установено, че са с охлузни рани, без опасност за живота и са освободени за домашно лечение. Уведомен дежурен прокурор. \n\r\nОт извършените оперативни действия са установени извършителите на деянието - 20-годишен мъж от селото и 19-годишен младеж от Плевен. На лицата са повдигнати обвинения и с постановление на наблюдаващ прокурор са приведени в ареста към затвора Плевен за срок до 72 часа. \n                \n                \n                \r\nПродължава работата по документиране на престъпното деяние.", "date": "2019.10.14", "title": "Задържаха двама, пребили две пенсионерки за 40 лева"}
{"url": "https://www.dnes.bg/sofia/2019/10/14/anglichanin-pochina-v-sofiia-droga-ili-futbolen-fen.426068", "text": "Англичанин е починал в София, но засега не е ясно дали кончината му е свързана с предстоящия тази вечер мач срещу Англия, съобщава DarikNews. \n\r\nОт столичната полиция потвърдиха за смъртен случай на чуждестранен гражданин, но отказаха да разкрият дали се касае за футболен запалянко.\n\n\nСпоред информация на Нова тв обаче починалият е около 30-годишен и става въпрос за предозиране с наркотици.\n\r\nВ момента се извършва аутопсия, за да се установи точната причина на смъртта, съобщиха още от СДВР. \n\r\nМъжът е бил намерен снощи около 22 часа в неадекватно състояние. Бил сам, завалял думите и бил откаран е за лечение. \n                    \n                    \n                \n                \n                \n                \r\nЛекарите обаче не са могли да го върнат към живота.\r\nИначе вече стана ясно, че български и английски фенове са се сблъскали на различни места в столицата, има двама ранени англичани.\r\nТази вечер България приема отбора на Англия на Националния стадион \"Васил Левски\" в среща от евроквалификациите, а столицата е препълнена  от запалянковци на гостуващия отбор.", "date": "2019.10.14", "title": "Англичанин почина в София, дрога или футболен фен?"}
{"url": "https://www.dnes.bg/world/2019/10/14/trima-si-podeliat-nobelovata-nagrada-za-ikonomika.426062", "text": "Носителите на Нобеловата награда за икономика за 2019-а са Абхиджит Банерджи, Естер Дюфло и Майкъл Креймър за \"техния експериментален подход към борбата с глобалната бедност\", обяви Нобеловият комитет.\n\r\nИзследванията, проведени от лауреатите на Нобеловата награда за икономика за 2019 година, значително подобриха способността ни да се борим със световната бедност, отбелязва комитетът.\n\r\nСамо за две десетилетия техният експериментален подход е преобразил икономиката на развитието, която сега е процъфтяващо поле за научни изследвания.\n\r\nНад 700 милиона души все още преживяват с крайно ниски доходи. Всяка година 5 милиона деца умират преди петия си рожден ден, често от болести, които могат да бъдат предотвратени или излекувани чрез сравнително евтино и просто лечение, припомня Нобеловият комитет.\n                    \n                    \n                \n                \n                \n                \r\nТазгодишните лауреати са въвели нов подход към намирането на надеждни отговори за най-добрите начини за борба с бедността в света. Подходът им разделя проблема на по-малки и по-лесно разрешими въпроси. Например за най-ефективните мерки за подобряване на здравето на децата.\n\r\nНаучните им открития значително са подобрили възможностите да се води практическа борба с бедността. В резултат на едно от изследванията им над 5 милиона деца в Индия са се възползвали от програми за обучение, съобразени със специалните нужди на децата.\n\r\nТримата лауреати ще си поделят премията от 9 млн. шведски крони (915 300 долара). Нобеловата награда за икономика е учредена от шведската централна банка в памет на Алфред Нобел през 1969-а, близо 70 години след другите престижни отличия на негово име. \r\n \r\n/БТА/", "date": "2019.10.14", "title": " Трима си поделят Нобеловата награда за икономика"}
{"url": "https://www.dnes.bg/politika/2019/10/14/dokoga-s-dvoini-standarti-v-es-i-bylgariia-shte-e-izvyn-shengen.426063", "text": "Двойните стандарти са един от основните проблеми в ЕС, коментира вицепрезидентът Илияна Йотова пред  новия френски посланик Флоранс Робин. \n\n Като пример за това тя посочи неприемането на България в Шенген по политически, а не технически съображения. \n\r\n\"Проявата на тези двойни стандарти потъпква вярата на нашите граждани в обединена Европа, в общи европейски ценности\", каза вицепрезидентът, като подчерта, че България е доказал се лоялен партньор и гарант за сигурността на Балканския регион, а и на целия Европейски съюз като негова външна граница. \n\r\nНа срещата двете обсъдиха двустранните контакти между България и Франция и предизвикателствата пред Европейския съюз, съобщиха още от пресекретариата на държавния глава. \n                    \n                    \n                \n                \n                \n                \r\n\"При изпращането ми във Вашата страна президентът Макрон изтъкна отличните ни двустранни отношения\", посочи посланик Робин. \n\r\nАкцент в разговора бе развитието на сътрудничеството между България и Франция в областта на образованието и науката. \n\r\nОбщо беше мнението, че качеството на образованието е определящо за цялостното развитие на личността, на обществото и на държавата. \n\r\nОбсъден бе проблемът с обхващането в образователната система на деца от уязвими групи, както и нарушеният баланс между образованието и професионалните умения и изискванията на пазара на труда. \n\r\nКатегорична бе общата позиция, че образованието трябва да работи заедно с бизнеса. \n\r\nФренският посланик изрази готовност за редица съвместни проекти с българската държава.\r\nВицепрезидентът Йотова и посланик Робин бяха единодушни, че са необходими повече инвестиции в науката и трябва да се развие интересът на младите към нея. \n\r\nНа срещата бе обсъдена и бъдещата Европейска комисия. Илияна Йотова подчерта, че тя трябва да бъде съставена от силни, смели и отговорни хора, които да предлагат работещи решения на кризите в Европа. \n\r\n\"За съжаление, предишната ЕК не можа да свърши почти нищо по мигрантския въпрос, а той днес тежи с нова сила\", посочи вицепрезидентът. \r\n ", "date": "2019.10.14", "title": "Докога с двойни стандарти в ЕС и България ще е извън Шенген?"}
{"url": "https://www.dnes.bg/crime/2019/10/14/kola-se-obyrna-krai-gorna-oriahovica-chetirima-postradaha.426027", "text": "Четирима души са пострадали при катастрофа по пътя между селата Правда и Янтра край Горна Оряховица, съобщи МВР Велико Търново. \r\n\r\nИнцидентът е станал в събота около 19:30 часа. \r\n\r\nПо първоначална информация лек автомобил \"Ситроен\", управляван от 48-годишен мъж от с. Първомайци, при движение с несъобразена скорост е напуснал пътното платно и се е преобърнал.\r\n\r\nВ резултат на това са пострадали водачът и тримата пътници, сред които и 14-годишно дете. Всички са с леки наранявания и без опасност за живота. Водачът е изпробван за употреба на алкохол, пробата е отрицателна.\r\n\r\nВзета му е кръвна проба за химичен анализ. По случая е започнато досъдебно производство.\r\n ", "date": "2019.10.14", "title": "Кола се обърна край Горна Оряховица, четирима пострадаха"}
{"url": "https://www.dnes.bg/eu/2019/10/14/elizabet-ii-zadade-kursa-izlizane-ot-es-v-kraia-na-meseca.426088", "text": "Великобритания все още се стреми към излизане от структурите на Общността в края на месеца. Това заяви кралица Елизабет II в реч пред парламента в Лондон, предават АФП и \"Фокус\".\r\n\r\n\"Приоритетът на моето правителство винаги е бил да осигури излизането на Обединеното кралство от Европейския съюз на 31 октомври“, увери британската кралица.\n\n\r\n\r\n\"Моето правителство възнамерява да работи за ново партньорство с ЕС, основано на свободната търговия и приятелското сътрудничество. Моите министри ще работят за прилагане на нови режими за риболова, селското стопанство и търговия, използвайки възможностите, които произтичат от излизането от ЕС“, обяви тя.\r\n\r\nМеждувременно в Брюксел продължават разговорите за подписване на споразумение за Брекзит, припомня агенцията.", "date": "2019.10.14", "title": "Елизабет II зададе курса: Излизане от ЕС в края на месеца"}
{"url": "https://www.dnes.bg/obshtestvo/2019/10/14/vsiako-shesto-jilishte-pustee-bezdomnicite-po-ulicite-vse-poveche.426091", "text": "Всяко шесто жилище в България отдавна пустее според официалната статистика. Същевременно броят на бездомниците в страната расте - особено в София и в другите по-големи градове. \n\r\nСтатистиката е само на базата на регистрираните случаи и е тъжна: през 2106-та - са регистрирани 1300 души, през 2017-та – 1727, а през изминалата 2018-та те са били 1884. \n\r\nТези данни съобщи Венелина Богданова главен експерт в Агенцията за социално подпомагане пред БНР.\n\r\nОтговорът на въпроса защо броят на бездомните хора расте е комплексен. \n\r\nОт Агенцията са установили, че има две основни рискови групи - изпадащи в безпомощност поради критични ситуации и хора, които сами избират да водят такъв живот.\n                    \n                    \n                \n                \n                \n                \r\nПървите търсят съдействие и им се оказва нужната подкрепа, докато започнат да се справят с трудностите. \n\r\nХората, които сами са избрали, търсят подкрепа най-вече през зимата.\n\r\nНа територията на София работят 3 центъра за временно настаняване, където бездомните могат да потърсят помощ в тежките студени зимни месеци. \n\r\nОт 2020 ще влезе нов закон за социални услуги с нови над 30 определения, включително за онези, които са избрали бездомността, ще има облекчения за нуждаещите се, както и въведени общодостъпни услуги, към които могат да се обърнат хората в нужда.", "date": "2019.10.14", "title": "Всяко шесто жилище пустее, бездомниците по улиците все повече"}
{"url": "https://www.dnes.bg/science/2019/10/14/ucheni-otkriha-metod-za-udyljavane-na-jivota.426078", "text": "Специалисти от биологичната лаборатория MDI в щата Мейн (САЩ) откриха механизъм, който регулира продължителността на живота чрез модификация на матрична РНК, съобщава Юрик алърт.\n\n\n\r\nИзследването е извършено с нематоди Caenorhabditis elegans, които са често използван животински модел за анализиране процесите на стареене заради кратката продължителност на живота им и сходството им с човека. Учените ограничили количеството на приеманите от червеите калории, а това е надежден метод за отлагане на стареенето и забавя развитието на болести у възрастните екземпляри.\n\r\nБила проучена активността на гени у червеите на диета и у побратимите им с нормално хранене. Известно е, че при недостиг на калории организмът се пренастройва към режим на оцеляване. Било констатирано, че при това важна роля играе посттранскрипционната регулация на гени, когато матричната РНК е подвластна на различни модификации. Диетата с ограничен прием на калории засяга стотици гени, като за много от тях не е установено, че участват в процеса на стареене, пише БТА. \n                    \n                    \n                \n                \n                \n                \r\nПолучените резултати ще допринесат да се разработят препарати, които имитират последствията от гладуването без неприятни странични ефекти. По мнението на учените, това ще доведе до внедряване на методи, които увеличават продължителността на живота.", "date": "2019.10.14", "title": "Учени откриха метод за удължаване на живота "}
{"url": "https://www.dnes.bg/stranata/2019/10/14/v-balchik-shte-izgrajdat-nov-park-balik.426034", "text": "В Балчик започва изграждането на новия парк \"Балик\", съобщават от общината. Новата градска територия за отдих и развлечения ще се простира на близо 10 декара. В парка, който е в близост до жилищния квартал \"Балик\" и до бъдещ спортен комплекс, ще има зони за почивка, за културни и други обществени събития, за игри и забавления на децата.\r\nОбщината вече обяви обществена поръчка за строителните работи, след като за инвестиционния проект бе издадено разрешение за строеж.\r\nВ парка ще бъдат засадени иглолистни и широколистни дървета и храсти, сред които ще се впишат и фигури с цветя. Пешеходните алеи ще отвеждат и до археологическите забележителности на близката крепост \"Карвуна\".\r\nОбщината изгражда парка с финансовата подкрепа на Местната инициативна група и може да задели за строителните работи до 244 419 лева. Офертите на кандидатите ще бъдат отворени на 22 октомври в заседателната зала на общината, посочват от общинската администрация.\r\n ", "date": "2019.10.14", "title": "В Балчик ще изграждат нов парк \"Балик\""}
{"url": "https://www.dnes.bg/index/2019/10/14/teroristi-ubivat-s-otrovi-koito-sami-proizvejdat-v-afganistan.426013", "text": "Международните терористични организации постоянно усъвършенстват тактиката си, в която личат ред нови тенденции - на първо място опитите бързо да овладеят направата и употребата на оръжия за масово поразяване. \n\r\nИма например данни, че терористи използват дронове за доставка на отровни вещества, чието производство вече са започнали в труднодостъпни зони на Афганистан. Това заявява пред \"Росийская газета\" Юрий Коков, зам.-секретар на руския Съвет за сигурност.\n\r\nТази седмица в Сочи предстои открит диалог между представители на чужди тайни служби и правоохранителни органи - партньори на руската Федерална служба за сигурност. Очакват се над 100 делегации от чужбина. Професионалистите, събрани в този уникален формат, ще разменят опит в борбата с основната световна заплаха - тероризма, посочва московският официоз.\n                \n                \n                \r\nСпоред експерти през 2018 г. в сравнение с предходната терористичните атентати в света са намалели с над една трета, а броят на жертвите - с една четвърт. При все това през 2018-2019 близо 70 държави са понесли над 5000 терористични удара с широк отзвук, от които са пострадали близо 30 000 души. Тази година само при 2000 най-големи атентата са загинали над 9000 и са били ранени повече от 11 000 души, посочва Коков.\n\r\nТерористите се опитват да действат в страни и континенти, на чиято територия не са оперирали досега. Групировката \"Ислямска държава\" например призоваваше по-рано своите привърженици да се изселват в Ирак и Сирия, а днес им предлага да продължат джихада в страните, където живеят, отбелязва експертът.\n\r\nСпоред оценки на ООН финансовите резерви само на ИД възлизат на около 300 милиона долара. Терористите активно търсят нови източници на приходи, използват криптовалути и международни мюсюлмански хуманитарни фондации. Контролирани от тях фирми спекулират на борсите, инвестират в легалната икономика, а също така установяват връзки с транснационални престъпни групировки, за да печелят от незаконни оръжейни продажби, и все повече се включват в друга криминална дейност. \n\r\nТерористичните организации се мъчат да поемат контрола върху наркотрафика от Южна и Югоизточна Азия, главно от Афганистан. Напоследък печелят доста и от превоз на нелегални мигранти, добавя Юрий Коков.\r\n \r\n/БТА/\r\n ", "date": "2019.10.14", "title": "Терористи убиват с отрови, които сами произвеждат в Афганистан"}
{"url": "https://www.dnes.bg/stranata/2019/10/14/toploto-vreme-ostava-do-chetvyrtyk-gradusite-i-do-28-c.426038", "text": "През следващото денонощие времето над страната ще се задържи почти без промяна - през нощта ясно, а през деня предимно слънчево, но в часовете след полунощ и преди обяд над Източна България ще има мъгла или ниска облачност. \n\r\nВ сутрешните часове мъгла ще има и на места в котловините и низините от останалата част на страната. \n\r\nЩе духа слаб вятър от изток-югоизток. \n\r\nМаксималните температури, в повечето райони, ще бъдат между 23 и 28 градуса, в София - около 26 градуса. \n\r\nМинималните температури ще са между 7 и 12 градуса, прогнозират синоптиците от НИМХ.\n\r\nНад Черноморието ще има ниска облачност или мъгла. В следобедните часове видимостта временно ще се подобри, а облачността ще намалее. Ще духа слаб вятър от изток-югоизток. Максималните температури на въздуха ще са от 19 до 21 градуса. Температурата на морската вода ще е 20 градуса. Вълнението на морето ще бъде 2-3 бала.\n                    \n                    \n                \n                \n                \n                \r\nНад планините ще бъде слънчево и топло. Ще духа слаб вятър от юг-югозапад. Максималната температура на височина 1200 метра ще е около 22 градуса, на 2000 метра - около 15 градуса.\n\r\nАтмосферното налягане през деня още малко ще се понижи и ще бъде близко до средното за октомври.\n\r\nВ сряда и в четвъртък ще остане топло за периода, в повечето райони в Западна България ще е и слънчево. \n\r\nНа места в низините на изток, а в четвъртък и покрай Дунава, след полунощ и преди обяд, ще има ниска облачност или мъгла, от които ще преръмява. Ще бъде почти тихо. Преобладаващите максимални температури ще са между 21 и 26 градуса, по Черноморието, където ниската облачност или мъглата ще се задържат по-дълго - до около 20 градуса. \n\r\nМинималните температури в повечето места ще са между 7 и 12 градуса. В планините ще бъде слънчево и по-топло от обичайното за втората половина от октомври.", "date": "2019.10.14", "title": "Топлото време остава до четвъртък, градусите и до 28°C "}
{"url": "https://www.dnes.bg/crime/2019/10/14/zaloviha-15-000-tekstilni-izdeliia-chanti-parfiumi.426050", "text": "Над 15 000 текстилни изделия, чанти, парфюми, спортни обувки и етикети с логото на известни търговски марки са задържани при три проверки на превозни средства, влизащи в страната от Турция през ГКПП \"Капитан Андреево\", съобщиха от Агенцията \"Митници\".\n\n\r\n\n\r\nПри един от случаите са били открити над 8000 текстилни изделия, чанти, парфюми и спортни обувки. Част от стоката е била недекларирана, а друга - задържана със съмнения, че артикулите са произведени в нарушение на права върху интелектуалната собственост.\n                    \n                    \n                \n                \n                \n                \r\nПри проверката в камиона с турска регистрация, пътуващ от Турция през България за Румъния, се установява, че количеството на т.нар. групажна стока не съвпада с обявеното. Открити са недекларирани близо 2000 мъжки боксерки, 482 чанти и портмонета, 111 парфюма с логото на защитени търговски марки.\n\r\nЗа недекларираната стока е бил съставен акт на водача на камиона за административно нарушение по Закона за митниците. В хода на проверката, сред декларираната стока, са били открити още над 4600 текстилни изделия и 1055 чифта спортни обувки с изображения на световноизвестни марки, които са задържани.\n\r\nПри друг случай, при проверка на лек автомобил с българска регистрация, са били открити 1000 хартиени етикета на известен бранд и 73 текстилни изделия с лого на известни марки. При трета проверка - в автобус с турска регистрация по редовната линия Истанбул-Букурещ, проверяващите открили близо 5900 текстилни изделия и 679 парфюма.\n\r\nСтоките са задържани. За случаите ще бъдат информирани правопритежателите на търговските марки, допълват от митниците.", "date": "2019.10.14", "title": "Заловиха 15 000 текстилни изделия, чанти, парфюми..."}
{"url": "https://www.dnes.bg/stranata/2019/10/14/shofior-blysna-i-ubi-pensioner-v-berkovica.426024", "text": "83-годишен пешеходец е загинал, след като е блъснат от лек автомобил в Берковица. Това съобщиха от полицията в Монтана. \n\n\r\n\r\n57-годишен водач на лек автомобил се е движел с несъобразена скорост в града. В този момент на шосето пресичал 83-годишният пенсионер. Заради високата скорост сблъсъкът е бил неизбежен. \r\n\r\nВследствие на катастрофата пешеходецът е починал на път за МБАЛ - Монтана. Водачът е изпробван с техническо средство за употреба на алкохол, като пробата е отрицателна.", "date": "2019.10.14", "title": "Шофьор блъсна и уби пенсионер в Берковица  "}
{"url": "https://www.dnes.bg/eu/2019/10/14/tejki-prisydi-sreshtu-lideri-na-katalunskite-separatisti.426047", "text": "Испанският Върховен съд призна за виновни 12 бивши каталунски политици и активисти за ролята им в движението за отцепване през 2017 г., предаде Асошиейтед прес.\n\r\nСъдът осъди бившия вицепрезидент на Каталуния Ориол Жункерас на 13 години затвор за подбуждане към размирици и злоупотреба с държавни средства.\n\r\nДванайсетте подсъдими бяха изправени пред съда за действията си по време на опита на Каталуния да се отдели от Испания след референдум за независимост, който за Мадрид е незаконен.\n\n\n\r\nСепаратистките организации бяха заявили, че ако някой от подсъдимите бъде признат за виновен, те ще организират протести и \"мирно гражданско неподчинение\". Испанските власти разположиха допълнително стотици полицаи в региона непосредствено преди обявяването на присъдите.\n                    \n                    \n                \n                \n                \n                \r\nБившият каталунски президент Карлес Пучдемон осъди днес решението на съда, като го нарече \"нелепо\", предаде Франс прес, зитирана от БТА. \"Общо 100 години затвор. Това е нелепо. Сега това повече отвсякога е насочено срещу вас и семействата ви. Време е да реагираме като никога досега. В името на бъдещето на нашите синове и дъщери. За демокрацията. За Европа. За Каталуния\", написа Пучдемон, който след неуспешния опит за отцепване живее в Белгия.\n\r\nЖункерас обяви, че въпреки тежките присъди движението за отцепване ще стане \"още по-силно\".\n\r\n\"На тези, чието единствено желание е да причиняват зло, казваме, че нищо не е приключило днес, не сте победили, нито сте убедили някого. Ще се върнем и ще се върнем още по-силни. Без никакво съмнение ще се върнем и ще победим\", обеща Жункерас в писмо до привържениците си, написано в затвора и публикувано от неговата партия Републиканска левица на Каталуния.\n\r\n ", "date": "2019.10.14", "title": "Тежки присъди срещу лидери на каталунските сепаратисти"}
{"url": "https://www.dnes.bg/zvezdi/2019/10/14/keit-mos-stava-reklamno-lice-na-giorgio-armani.426097", "text": "Ще я познаете ли? Кейт Мос отново е тук, за да ни покаже, че супермоделът си е такъв цял живот.\r\nСега красавицата застава като рекламно лице на Giorgio Armani, за да ни представи новите предложения на модната къща в слънчевите очила на есен-зима 2019-2020.\r\nРекламната кампания е дело на професионалните обективи на фотографското дуо Мерт Алас и Маркус Пигот.\r\nВодеща тенденция в моделите са забележителните овални форми с огледални стъкла, които се допълват от блестящи инкрустации от камъни в горната част на рамката.\r\nГеометричните форми се пренасят и в стайлинга на супермодела – равен бретон и къса платинена коса ни показват, че времето и годините не значат абсолютно нищо за Кейт Мос и начина, по който изглежда.\r\nКато допълнение към кадрите, можете да видите и \r\n \r\n ", "date": "2019.10.14", "title": "Кейт Мос става рекламно лице на Giorgio Armani"}
{"url": "https://www.dnes.bg/eu/2019/10/14/barselona-v-kolaps-protestirashti-blokiraha-pytishta.426080", "text": "Протестиращи блокираха днес пет регионални пътни артерии в Каталуния, съобщиха от каталунската пътна агенция. Акцията бе предприета в знак на протест срещу произнесените днес присъди срещу водачите на движението за независимост на Каталуния, предаде БТА, позовавайки се на Ройтерс.\r\nБлокирани бяха и няколко улици в главния каталунски град Барселона, включително части от възловия булевард \"Диагонал\", който пресича целия град, заяви местната полиция. Протести имаше и в още няколко големи каталунски общини като Жирона и Лейда.\r\nВ района на град Жирона, който е крепост на сепаратистите, за кратко бяха блокирани железопътни релси, написа в Туитър железопътният оператор \"Родалиес\".\r\n                    \n                    \n                \n                \n                \n                Говорител на полицията в Каталуния заяви пред Ройтерс, че засега няма данни за сериозни инциденти, но отказа да даде подробности.\r\nЛидерът на автономните власти в Каталуния Жоаким (Ким) Тора поиска амнистия за осъдените днес от Върховния съд на Испания сепаратистки лидери. \"Искаме свобода за политическите затворници, за изгнаниците, искаме амнистия за всички преследвани\", каза Ким Тора в телевизионно обръщение.\r\nОсъдените каталунски сепаратисти трябва да се съобразят с присъдите си, заяви испанският премиер Педро Санчес и призова за диалог Каталуния.\r\nВърховният съд на Испания осъди днес за противодържавна дейност деветима политици и активисти на различни срокове затвор - от 9 до 13 години, и наложи глоби на други трима по по-лекото обвинение в неподчинение.\r\nФутболният клуб \"Барселона\" разкритикува решението на Върховния съд на Испания с думите, че \"затворът не е решение\", предаде Асошиейтед прес.\r\nКлубът заяви, че спорът за независимостта на Каталуния трябва да бъде решен \"изключително и само чрез политически диалог\". \"Барселона\" призовава \"политическите лидери да застанат начело на процес на диалог и преговори\" и да проправят пътя за освобождаване на затворниците.\r\nФутболният клуб \"Барселона\" е същинска институция в Каталуния. Той отдавна има сложни отношения с движението за независимост, а на домакинските срещи на отбора редовно може да бъде видяно знамето на независима Каталуния, отбелязва Асошиейтед прес. Години наред сепаратистите разпъваха на стадион \"Камп ноу\" огромен транспарант, на който на английски пишеше \"Каталуния не е Испания\".", "date": "2019.10.14", "title": "Барселона в колапс: Протестиращи блокираха пътища"}
{"url": "https://www.dnes.bg/index/2019/10/14/domashna-maska-za-kosa-kak-da-si-ia-prigotvite.426098", "text": "Естествената ми коса е много къдрава, а както повечето знаем, това означава и доста суха. \r\nИ когато следващия път си помислите, че е лесно да имаш къдрава коса, защото това задължително значи, че винаги си с перфектна прическа – моля ви, пишете ми, за да ви разкажа по-подробно защо това не е истина. \r\nНай-същественият проблем, сухотата, се отразява пагубно на цялостната визия, защото къдриците, вместо перфектно оформени, стават със стърчащи косъмчета, безформени и без никакъв блясък.\r\nКакто се досещате, използвала съм какво ли не. Някои от продуктите оказват страхотен резултат, други изобщо, но тайната на хидратираната коса за мен е една – домашна маска.\r\n                \n                \n                \r\nМногократно експериментирах с всякакви комбинации между продукти, докато открия най-подходящата за мен.\r\nИзползвам арганово масло, бадемово масло, зехтин, яйце и малко каквато и да е готова маска за коса.\r\nСмесвам добре, като при мен количеството е по-голямо, тъй като косата ми е много дълга. \r\nНанасяте маската, най-добре в неделя сутрин, ако не планирате да излизате цял ден. Поставяте найлонова шапка за баня и увивате затоплена хавлиена кърпа.\r\nАз лично стоя така цял ден.\r\n\r\n ", "date": "2019.10.14", "title": "Домашна маска за коса - как да си я приготвите?"}
