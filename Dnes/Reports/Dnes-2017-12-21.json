{"url": "https://www.dnes.bg/politika/2017/12/21/dogan-pita-ako-votyt-na-nedoverie-mine-kakvo-pravim.363090", "text": "ДПС тази вечер се събра в сараите на председателя на партията Ахмед Доган в столичния квартал \"Бояна\" на традиционната празнична вечера по случай Коледа и Нова година. \r\nПочетният председател ще излезе и тази година с визионерска реч по Коледа, разкри в събота зам.-шефът на ПГ на ДПС Йордан Цонев пред bTV. Чакаме коледния си купон с нетърпение, добави той.\r\nПрез 2015 г. на същата празнична сбирка именно неговата реч доведе до свалянето на Лютви Местан от лидерския пост в ДПС. Тазгодишното си слово той публикува в профила си във Facebook.\r\n\"Явно предколедните форуми на основната част от политическия елит на ДПС, започва да предизвиква не само интерес, но и силно очакване. Дори определени медии и социални мрежи го приравняват с неформален визионерски форум на ДПС. В днешния вътрешно-политически и гео-политически дискурс това означава, че е налице липса на сигурност и на краткосрочна визия за развитие\", посочва Доган. \r\nТой очерта и няколко проблеми в партията: \"Първо, във вътрешно-политически план предизборната парадигма за президентските и парламентарни избори-2017 година все още не е стихнала: кой-кого ще „елиминира“, „смачка“ или „ победи“ вече работи в личностно измерение и тъкмо затова излиза извън нормалните граници на изразяване с Езика на политиката; Второ, обективната неопределеност на външно-политическия проспект задава безпокойство и тревожност, което се равнява на „ наливане на масло в огъня“ във вътрешно-политически план.\"\r\nПо думите на Доган 2017 г. не беше от най-благодатните за ДПС. \"Но от гледна точка на определени дейности и политики, например иновативно укрепване на партийните структури, както и изключителното активиране на външните контакти с европейските либерални партии е безпрецедентно в историята на ДПС\", отчете той. \r\nТой не пропусна да направи обзор и на вътрешно-политическото положение в страната.\r\n\"Големият проблем на правителството на Борисов е коалиционната му политика и по-конкретно включването на отявлени националисти в кабинета. Дори и това не е най-големият грях, защото Обединените патриоти имаха шанса да покажат и докажат консолидирана социална отговорност към националните интереси в контестта на общоевропейските политики. Но тъкмо такава значима цел не се постига с Езика на омразата и агресията, с език, който възпроизвежда разделение и противопоставяне!\", отсече Доган. \"\r\n\"Страната е изправена пред много сериозно предизвикателство. Председателството на ЕС. България ще бъде във фокуса на важни събития и мероприятия. И въпрос на обща политическа и социална отговорност е да комуникираме на нормален европейски политически език\", смята Соган. \r\nТой посочи, че вотът на недоверие, който предстои, няма за цел да свали правителството, а само да го коригира и насърчи. \"Но ако вотът на недоверие мине, какво правим? Има ли партия, която е готова да управлява страната след евентуални предсрочни избори? Моята преценка е, че няма такава политическа сила от опозицията, която може да поеме отговорността за управление на страната към днешна дата\", пита Доган. ", "date": "2017.12.21", "title": "Доган пита: Ако вотът на недоверие мине – какво правим?"}
{"url": "https://www.dnes.bg/usa/2017/12/21/teh-kompaniite-pechelivshi-ot-us-danychnata-reforma.363073", "text": "Технологичните компании ще бъдат едни от най-големите печеливши от данъчната реформа, която вече е приета в САЩ. Това ще позволи и на Apple да върне в САЩ своята планина от пари в кеш в размер на 252 млрд. долара без голям данъчен удар. Това каза главният редактор на Investor.bg Бойчо Попов в ефира на Другите разпоредби на закона, а именно намаляването на корпоративния данък от 35% на 21%, също са от голяма полза за Apple.Не всичко обаче се случва по най-благоприятния за концерна начин. Една съществена разлика между версията на Сената и закона може да увеличи размера на данъците, които Apple плаща върху печалбата от патенти, които се държат в чужбина, смятат данъчни експерти.Обработването на чуждестранна печалба от патенти е важно за Apple, защото прехвърлянето на таза печалби в чужбина бе крайъгълен камък в нейните данъчни практики в продължение на десетилетия.Всъщност дружеството приписва голяма част от стойността на своите продукти на патенти и друга интелектуална собственост, като например търговски марки. След това Apple прехвърля част от тази интелектуална собственост, пропорционално на продажбите в чужбина, на дъщерни дружества в държави с ниски данъчни ставки и приписва значителни патентни такси върху продажбите. Тези такси след това се връщат към тези места с ниски данъци, като Ирландия.Законът има две разпоредби, предназначени да направят тази маневра по-малко привлекателна. Едната създава минимален данък върху приходите от чуждестранни патенти, който се очаква да достигне около 13%, казва Гавин Екинс, икономист в Taxation Foundation.В същото време данъчната промяна за патентите, притежавани в САЩ, ще намали данъка върху доходите от лицензи от стандартната корпоративна ставка от 21% на 13,1% - почти същият налог както в случай, че патентите бяха държани в чужбина.Републиканците в Конгреса „не искат данъчната ставка да се счита за повод за премисляне от страна на компаниите къде да държат своята интелектуална собственост\", казва Екинс. „Цялото намерение (на мерките) е да върнем тази интелектуална собственост в САЩ\", допълва той. Вижте повече на ", "date": "2017.12.21", "title": "Тех компаниите – печеливши от US данъчната реформа"}
{"url": "https://www.dnes.bg/notifikacii/2017/12/21/v-syvetskata-chk-rykavici-ot-choveshka-koja-svaleni-ot-jivi-hora.362866", "text": "Преди точно 100 години – на 20 декември 1917 г. по инициатива на Владимир Илич Ленин е създадена Всеруската чрезвичайна комисия за борба с контрареволюцията и саботажа /ВЧК/. Зловещото понятие \"чрезвичайка\" за дълго навлезе в руската лексика, а думата \"чекист\" се използва и до днес, и то не само на руски език. \r\nЗа ведомството на железния Феликс Дзержински, защо то се е превърнало в \"инквизиция с тайни процедури\" и \"наказващия меч на революцията\" пред Лента.ру разказва руският историк Кирил Александров. \r\nЧекистите са обезпечавали сигурността и неприкосновеността на властта на номенклатурата, нейната колективна собственост и привилегированото й положение. Органите на ВЧК не напразно са били смятани на първо място за \"въоръжен отряд на партията\", а не просто на съветската държава, казва Александров. \r\nПо думите на Дзержински органите на ВЧК \"никога не са нарушавали партийните директиви и линиите и винаги са били и са слуга на партията и боец на партията\", припомня историкът и обяснява, че чекистите са обезпечавали запазването и господството на единствената партия, удържаща властта в селска страна чрез постоянно насилие. \r\nВ отговор на въпрос кой е служил във ВЧК и вярно ли е, че там е имало немалко случайни и морално разложени хора, включително и с криминално минало и дори с психически отклонения, Александров обяснява, че числеността на централния апарат на ВЧК нараства бързо: през януари 1918 г. е имало 42 сътрудници, а през януари 1922 г. - 2745. При това Дзержински е изисквал да се провеждат редовни чистки, като от чекистите от набор 1918 г. през 1922 г. са останали не повече от 4%. \r\nКласически пример е Степан Саенко, заемал длъжността комендант на концлагера на Харковската ЧК, разказва историкът. Той цитира мемоари на Валентин Лехно: \"Извикваме Преображенски, арестуван като \"контра\". Влиза млад човек в полувоенна униформа с напълно побеляла коса. Оказва се, че през предишната нощ, преди да се изтеглят, болшевиките са разстреляли маса заложници и контрареволюционери. Около два часа през нощта в затвора пристига известният в цял Харков палач на ЧК Саенко, обикаля килиите  и извиква по име хора, които 10-15 минути по-късно разстрелва в двора на затвора. Саенко, както винаги, бил безпаметно пиян. Влизайки в килията, в която бил Преображенски, той извикал двама и третият бил Прежбраженски. Той обаче спокойно, в пълно мълчание в цялата килия, отговаря: \"Та вие го разстреляхте вчера\". \"Аха\", промърморил Саенко и излязъл от килията. Съкилийниците не издали Преброженски, но само за една нощ той побелял напълно\". \r\nНа перваза на прозореца в стаята до мазето, в който се провеждали разстрели, Лехно и останалите членове на неговата комисия \"открили една цяла и две изпокъсани ръкавици от човешка кожа, свалена от живи хора\".\r\nТова, което се е вършело в Харковската ЧК, трудно може да бъде описано, но в Съветския съюз Саенко е бил многократно награждаван, починал е от естествена смърт на 87 г. Според някои информации след войната той дори е бил награден с орден \"Ленин\". Затова, заключава историкът, предположенията за чекисти с психически отклонения не са лишени от основания. \r\nАлександров припомня, че самият Дзержински е определял критериите за подбор за служба във ВЧК по следния начин: \"Ако трябва да избираме между безусловно наш човек, който обаче не е съвсем способен, и не съвсем наш, но много способен – при нас, в ЧК, трябва да бъде оставен първият\". Дори след смъртта на Дзержински, в края на 1920-те години, сътрудниците със средно и висше образование са били не повече от една пета. \r\nЗа прилагането на разстрел като инструмент за репресия срещу контрареволюционерите, шпионите, саботьорите, спекулантите, хулиганите и други \"паразити\" ВЧК съобщава във вестниците още на 23 февруари 1918 г. Превръщането на ВЧК в \"инквизиция с тайни процедури\" става предвид причините за нейното създаване, като това започва още в годините на Гражданската война. И в онзи момент, и по-късно организацията на Дзержински е трябвало с всички сили и средства да защитава еднопартийната диктатура, твърдо изпълнявайки всички решения на ЦК на Комунистическата партия, а след това на Политбюро на ЦК, казва Александров. \r\nОсвен това, органите на ВЧК се превръщат в инструмент, с чиято помощ болшевиките радикално променят структурата на руското общество, ликвидирайки цели класи и социално-професионални групи, казва историкът.  \r\n ", "date": "2017.12.21", "title": "В съветската ЧК: Ръкавици от човешка кожа, свалени от живи хора!"}
{"url": "https://www.dnes.bg/travel/2017/12/21/bez-budilnik-kurshevel-frenskoto-diamanteno-biju-na-alpite.363039", "text": "Куршевел е разположен в сърцето на Ле Троа Вале (Les 3 Vallées или в превод \"Трите долини\"), най-голямата свързана ски зона в света. Ле Троа Вале е дом на няколко ски курорта – Мерибел, Куршевел, Ла Тания, Вал Торенс, Ле Менюер, Сен Мартен, Ореле, Брид ли Бе. Но безспорно Куршевел е истинското диамантено бижу сред тях.В най-голямата ски зона може да се насладите на 600 километра отлично обработени и поддържани писти и трасета, подходящи за абсолютно всякакви скиори и сноубордисти – от съвсем начинаещи до световни шампиони и любители на екстремните изживявания.Курортът е създаден на специално избрано място от нулата, а създателите му търсели име и се спрели на това на малко селце по-надолу в планината. Него прекръстили на Долни Куршевел, което довело до бунтове. Заради това били създадени три курорта Куршевел – селото, което сега е Куршевел 1550, Куршевел 1650 и Куршевел 1850. Цифрите би трябвало да указват надморската височина, но всъщност при най-високия от трите курорта това не е съвсем вярно. Неговата надморска височина е със 100 метра по-малка, а е кръстен така, за да е \"по-висок\" от близкия Вал Д’Изер, който е на 1800 метра.Скоро след създаването си Куршевел става най-модерното място за богатите и известните през зимата.\r\nТова е зимният дом на блясъкa, хайверa и луксa. Цените са до небето високи, но е трудно да се допусне грешка, карайки ски, на добре подготвените писти, удобните кабинкови лифтове и многоезичните инструктори, които ще ви направят царе на ските.Със своите ултра луксозни хижи, ресторанти с участието на Мишелин и приятни клубове, селото е мястото, където знаменитостите отиват да карат ски и да се видят. Цените на едни от най-луксозните къщи могат да достигнат до 50 000 паунда на седмица за хижа, празник на стриди и консумация на Cristal в очарователния пиано бар на Le Mangeoire.Сред популярните личности, които са посещавали курорта, са Бриджит Бардо и Елизабет Тейлър. Днес сред редовните посетители са принц Уилям и Кейт Мидълтън, испанското кралско семейство, саудитското кралско семейство, семейство Бекъм, Кристина Агилера, Джордж Клуни и други.Освен перфектните условия, които са създадени за любителите на зимните спортове, всички посетители имат възможност да се насладят на различни дейности и забавления, сред които скачане с парашут, въздушна акробатика, парапланеризъм, делтапланеризъм, полети с балон с топъл въздух, шофиране на снегорини. Можете да наемете и хеликоптер, за да видите Монблан по залез.В китното селце можете да откриете и множество бутици, нощни клубове и ресторанти, които предлагат богато разнообразие за всички вкусове - от традиционните ястия до екзотичната кухня.За нов луксозен стандарт в Куршевел допринесе и Chalet Edelweiss. Осемте спални, всяка от които със самостоятелен санитарен възел, са обзаведени по последен моден писък, с най-новите мебели и фитинги, излъчващи чар, с два мастер апартамента от по 100 кв.м.Спа центърът разполага с модерна фитнес зала, двойна масажна зала и зона за плуване. Барът е идеалното място за развлечения, а дълбоко елегантният салон и заведения за хранене осигуряват очарованието, което се очаква от този имот.Въпреки че е напълно нова хижа, Еделвайс е построен в традиционен и симпатичен стил. Има ски-стая с площ от 50 квадратни метра, която се отваря директно към пистата Bellecote. Автомобилен асансьор осигурява достъп до подземен гараж и има асансьор, който осигурява достъп до всички нива, в допълнение към великолепното спирално стълбище. Има отделен лифт за персонала, стълбище и вход, осигуряващи пълно уединение.В случай, че имате желание да си организирате една по-различна, луксозна и изпълнена с удоволствия ваканция, полезно би било да знаете, че и у нас има, които биха могли да организират вашето незабравимо зимно приключение.", "date": "2017.12.21", "title": "\"Без будилник\": Куршевел – френското диамантено бижу на Алпите"}
{"url": "https://www.dnes.bg/technology/2017/12/21/biometriiata-skoro-shte-obhvane-vsichki-industrii.363056", "text": "Биометричният пазар е един от най-бързо развиващите се пазари в света с над 35% ръст на годишна база. Това каза изпълнителният директор на BIODIT Юлиан Софрониев в ефира на По думите му биометрията може да бъде приложена във всички индустрии.Той посочи, че все още едно от най-масовите приложения е във военната индустрия, но с времето биометрията ще бъде част от всички останали индустрии.Според него е нужно време бизнесът да си пречупи нагласата, че биометрията е нещо лошо.Вижте повече на ", "date": "2017.12.21", "title": "Биометрията скоро ще обхване всички индустрии"}
{"url": "https://www.dnes.bg/zvezdi/2017/12/21/razvejdat-li-se-kim-i-kanie-g-jata-gotova-da-si-trygne.363053", "text": "Докато Ким и Кание очакват раждането на третото си дете, което трябва да проплаче през януари следващата година, медиите отвъд Океана продължават да твърдят, че има сериозна криза във връзката им.Дори стигат до по-далеч - Кардашян била готова да напусне мъжа си и щяла да подаде молба за развод след раждането на дъщеря им.\r\n\"На Ким й е много трудно с Кание, особено след неговия срив през ноември 2016 г., когато влезе в психиатрична болница. Настроението му се променя непрекъснато и Ким трудно понася всичко това\", твърдят анонимни източници.\r\nОсвен това, Кардашян сама се грижи за двете им деца Норт и Сейнт, притеснена е за появата на предстоящото бебе, а Кание въобще не й помага и поддържа.\r\nРазбира се, феновете на двойката са уверени, че всичко това са поредните слухове, още повече, че двойката многократно е била \"развеждана\".Вижте още за звездите в", "date": "2017.12.21", "title": "Развеждат ли се Ким и Кание? Г-жата готова да си тръгне!"}
{"url": "https://www.dnes.bg/notifikacii/2017/12/21/ot-dnes-polovinata-sauditci-sys-socialni-pomoshti.363086", "text": "Саудитска Арабия изплати днес 2 милиарда риала (533 милиона долара) като първо плащане по нова социална програма за семействата със средни и ниски доходи, които представляват около половината население на кралството, предаде Асошиейтед прес.\r\nИзплащането на средствата става преди въвеждането на данък добавена стойност от 5 процента за почти всички стоки, като храни и услуги, а освен това се намаляват субсидиите, което ще доведе до повишение на цената на електричеството и бензина догодина.\r\nМинистърът на труда и социалното развитие Али бин Насер ал Гафис посочи пред държавната саудитска информационна агенция, че са преведени пари на около 3 милиона семейства, достигайки до около 10,6 милиона души.\r\nТой уточни, че половината от семействата са получили максималната сума от 938 риала (250 долара). Минималната помощ е 300 риала (80 долара).\r\nОколо 20 процента от кандидатствалите за помощта не са били одобрени. Само преди два дни правителството обяви най-големия държавен бюджет в историята на кралството, според който разходите възлизат на най-малко 978 милиарда риала (261 милиарда долара) през предстоящата финансова година. Правителството тази година вече въведе данък върху тютюневите изделия, безалкохолните и енергийните напитки, както и данък върху луксозните стоки.\r\nПравителството уточни, че очаква да изплати общо 32 милиарда риала (8,5 милиарда долара) по тази социална програма през 2018 година.\r\nВъпреки плановете за големи разходи правителствените приходи се очаква да достигнат 783 милиарда риала (209 милиарда долара), което означава бюджетен дефицит от 7 процента на фона на поевтиняването на петрола.\r\n/БТА/", "date": "2017.12.21", "title": "От днес: Половината саудитци – със социални помощи"}
{"url": "https://www.dnes.bg/zvezdi/2017/12/21/50-niuansa-erotika-dakota-djonsyn-oplete-kris-martin.363062", "text": "Звездата от еротичния филм \"50 нюанса сиво\" Дакота Джонсън се нанесе под чаршафите на фронтмена на Coldplay Крис Мартин. Двамата потвърдиха спекулациите за романса помежду им като се появиха заедно на летището \"Шарл дьо Гол\" в Париж.Макар и да не говорят за връзката си, те са се насладили на няколко дни релакс във френската столица. Още през октомври Дакота и Крис бяха засечени от папараци на романтичен обяд, който сложи началото на слуховете, че са се събрали. Съмненията се засилиха, когато Джонсън се появи на концерт на Coldplay в Аржентина.\"Със сигурност са заедно. Крис изпраща на Дакота своята музика, за да търси мнението ѝ. Неговите приятели вече я харесаха и виждат, че тя го прави щастлив\", заяви източник, близък до музиканта.Крис Мартин имаше брак с Гуинет Полтроу, след което в звездните му завоевания попадна и Дженифър Лоурънс.Още новини за звезди четете на ", "date": "2017.12.21", "title": "50 нюанса еротика: Дакота Джонсън оплете Крис Мартин"}
{"url": "https://www.dnes.bg/mish-mash/2017/12/21/vseki-shef-se-moli-da-niama-takiva-slujiteli.363067", "text": "Всеки работодател желае да се обгради със силен екип от служители, които вършат работата си с мотивация и отдаденост.Разбира се, никой не иска да попадне на такива, които само се скатават в очакване работното им време да приключи, без да са свършили никаква работа.И това е съвсем нормално – целта не е да плащат на хората, за да не правят нищо и просто да се размотават.Но макар да е нормално и служителите не всеки път да са изпълнени с голяма мотивация за работа, има някои случаи, които можем да определим като напълно неприемливи.Е, снимките, които ще ви представим, определено са пример за работници, които никой шеф не би искал да има.Разгледайте ги в галерията на ", "date": "2017.12.21", "title": "Всеки шеф се моли да няма такива служители"}
{"url": "https://www.dnes.bg/sofia/2017/12/21/dobrata-novina-za-sofiianci-taksa-smet-zamryzva-prez-2018-a.363033", "text": "Такса \"смет\" остава непроменена за софиянци през следващ6ата година, реши местният парламент.Както винаги обаче когато има дебат за пари, проблеми не липсват. Така че и този път общинарите се изпокараха по въпроса.Шефката на екокомисията в Столичния общински съвет Лорита Радева от ГЕРБ обясни, че през следващата година се увеличават обхватът и обемът на дейностите, свързани с почистването, но без столичани да плащат повече.\"През 2017 г. надградихме направеното. Общо 864 524 лв. са средствата, които Столична община реализира до края на септември 2017 г. от произведена електроенергия, продажба на компост и рециклируеми отпадъци. 8 млн. лв. остават средствата за почистване на междублоковите пространства. И миенето, и намалените обеми за депониране освен чистота и приветливост, е мярка София да бъде по-чиста\", обясни Радева.Иван Таков от БСП отсече, че сметката в този й вид е зачената в лъжа и не трябва да бъде приета от общинарите.\"Чистотата не се измерва в пари. Ако продължаваме да чистим по този начин, няма да има особен ефект. София продължава да е доста прашна и мръсна. Ще мием още по-кратно, но това най-вероятно ще засегне само районът около НДК заради европредседателството. Знаем, че Столичната община е длъжник на софиянци. Не са ли ни чисти улиците и въздухът няма да е по-чист\", заяви Таков.Той поиска намаление от 10% на такса \"смет\", но то не мина, а секретарят на групата на ГЕРБ Ботьо Ботев определи предложението на Иван Таков като \"популистко\".", "date": "2017.12.21", "title": "Добрата новина за софиянци – такса \"смет\" замръзва през 2018-а"}
{"url": "https://www.dnes.bg/temida/2017/12/21/edin-ot-napadatelite-na-taksidjiia-v-iambol-izliza-ot-aresta.363063", "text": "14-годишният Костадин Стоянов, обвинен в опит за грабеж и опит за убийство на таксиметров шофьор от Ямбол на 11 декември, излиза от ареста.Припомняме, че таксиджията бе прострелян с преправен газов пистолет, след като е бил извикан на адрес в ямболското село Дражево.Бургаският апелативен съд измени мярката за неотклонение на Костадин, но той ще бъде поставен под надзора на инспектор от Детска педагогическа стая в Ямбол.Според апелативните магистрати не е налице изключителен случай, който да налага момче на 14 г. да бъде задържано под стража. Тепърва предстоят експертизи, които да установят дали Костадин е разбирал свойството и значението на това, което върши и дали е могъл сам да ръководи действията си към момента на престъплението. Все още не е изяснен напълно и механизмът на деянието, посочва съдът.Вторият задържан - боксьорът Симеон Димитров, дванайсетокласник от спортното училище в Ямбол, остава зад решетките.Сред мотивите на съда са, че разследването разполага с достатъчно данни, за да се обоснове авторството на грабежа и опита за убийство на таксиметровия шофьор Апостол Вълчев.В същото време има и достатъчно основания за реална опасност лицето да се укрие или да извърши друго престъпление. Решението на Бургаския апелативен съд е окончателно.", "date": "2017.12.21", "title": "Един от нападателите на таксиджия в Ямбол излиза от ареста"}
{"url": "https://www.dnes.bg/technology/2017/12/21/facebook-i-instagram-ubivat-koleda-za-tiinovete.363087", "text": "Използването на социалните мрежи по Коледа събужда завистта на много тийнейджъри към техните връстници и им пречи да се насладят на празника, предупреждават представители на детско благотворително дружество, цитирани от ДПА.\r\nПроучването на организацията Children's Society е обхванало 1000 британски тийнейджъри. Резултатите показват, че близо една трета от тях съобщават за повишено потребление на социалните мрежи по Коледа. Същият процент анкетирани деца на възраст между 13 и 17 години казват, че виждайки онлайн подаръците на връстниците си, у тях се събужда желанието самите те да получават повече, предава БТА.\r\nОколо 20 процента от тийнейджърите споделят, че заради социалните мрежи мислят, че приятелите им прекарват по-добре Коледа от самите тях. Четиридесет процента обаче осъзнават, че има и деца, за които празникът не е толкова щастлив.\r\n\"Тревожно е, че 13 процента от тийнейджърите използват социалните мрежи повече на Коледа, за да не се чувстват самотни, 17 процента го правят, за да избягат от \"семейния стрес\", а 32 процента - от отегчение\", казва изпълнителният директор на организацията Матю Рийд.\r\n\"Коледа често е стресиращо време за всички, в това число и за децата. Много от тях страдат от липсата на приятелите си през ваканцията и социалните мрежи им предоставят възможност да останат свързани с външния свят\", допълва Рийд.\r\nВъпреки ползата от социалните медии, прекомерното им потребление може да се отрази неблагоприятно върху самочувствието на децата и да навреди на психичното им здраве, предупреждава Матю Рийд.\r\nРийд отправя призив към родителите да разговарят с децата си, да ги окуражават да се срещат с приятели и да бъдат активни, за да им помогнат да преодолеят стреса и да се насладят на коледния дух.", "date": "2017.12.21", "title": "Facebook и Instagram убиват Коледа за тийновете?"}
{"url": "https://www.dnes.bg/world/2017/12/21/sys-128-glasa-oon-s-rezoliuciia-protiv-priznavaneto-na-erusalim.363088", "text": "Общото събрание на ООН прие днес с голямо мнозинство резолюция, осъждаща признаването от САЩ на Ерусалим за столица на Израел, предадоха световните агенции.\r\nТекстът, внесен от Йемен от името на арабските страни, бе одобрен от 193-членното Общо събрание със 128 гласа \"за\" при девет \"против\" и 35 \"въздържал се\". Сред държавите, които се въздържаха, са Австралия, Канада, Мексико и Филипините, отбелязва ДПА.\r\nАсошиейтед прес определя резултата от гласуването като победа за палестинците. Подкрепата за резолюцията обаче бе значително по-ниска от очакваните най-малко 150 гласа \"за\". Прави впечатления и големият брой въздържали се, отбелязва АП.Aмериканският постоянен представител в ООН Ники Хейли заяви, че организацията не може да очаква САЩ „да си плащат за привилегията да не бъдат уважавани“.\r\nХейли отбеляза, че от страната ѝ се иска да „плаща повече отколкото която и да е друга държава“, срещу което получава тази „съмнителна разлика“ между вложено и получено.\r\nИзданието цитира още от думите на американския постоянен представител, според които „ние имаме задължение да искаме повече от нашите инвестиции. И ако нашите инвестиции се провалят, имаме задължени да вложим парите си по по-продуктивни начини“.\r\nХейли продължи протеста си срещу взетото решение, като отбеляза, че „САЩ ще запомнят този ден, в който бяхме атакувани в Общото събрание защото упражняваме правата си на суверенна нация“. \r\n„Ще си го спомним, когато отново бъдем призовани да дадем най-голямата вноска в бюджета на организацията,“ продължи Хейли и завърши с думите: „Ще си го спомним, когато толкова много страни дойдат при нас, какъвто навик имат, за да искат от нас да плащаме повече и използваме влиянието си в тяхна полза“.Говорител на подкрепяния от Запада палестински президент Махмуд Абас приветства днешното гласуване в ООН.\r\n\"Гласуването е победа за Палестина\", заяви президентският говорител Набил Абу Рудейна. \"Ще продължим усилията си в ООН и на всички международни форуми за слагане край на тази окупация и създаване на наша палестинска държава със столица Източен Ерусалим\", добави той.\r\nНа 6 декември американският президент Доналд Тръмп призна цял Ерусалим за столица на Израел и обяви, че ще премести в града посолството на САЩ - ход, който предизвика гняв и протести в целия свят, особено в арабските и мюсюлманските страни. Преди гласуването на резолюцията Съединените щати заплашиха да прекратят финансовата си помощ за държавите, които подкрепят текста.\r\nВъпросът за статута на Ерусалим - град, свещен за последователите на юдаизма, християнството и исляма - е основен препъникамък пред уреждането на израелско-палестинския конфликт. По време на Шестдневната война през 1967 г. Израел превзе Източен Ерусалим, а през 1980 г. анексира едностранно тази част от града, която палестинците искат за столица на бъдещата си държава - ход, който не е признат и бе осъден от голяма част от международната общност.", "date": "2017.12.21", "title": "Със 128 гласа: ООН с резолюция против признаването на Ерусалим"}
{"url": "https://www.dnes.bg/world/2017/12/21/nov-trus-v-iran-s-matnigud-5-2-po-rihter.363089", "text": "Ново земетресение стана днес в западната иранска провинция Керманшах, близо до границата с Ирак. Засега няма данни за жертви, предаде Ройтерс, като се позова на държавната телевизия.", "date": "2017.12.21", "title": "Нов трус в Иран с матнигуд 5,2 по Рихтер"}
{"url": "https://www.dnes.bg/business/2017/12/21/ima-li-prichina-da-sme-optimisti-za-ikonomikata-prez-2018.363068", "text": "Тенденцията към развитие на индустриални мощности в България се запазва и през 2017. Това каза доц. Ангел Марчев, УНСС, в ефира на \"Икономически може би помогна фактът, че оставиха намира бизнеса през последните две години и той се оправя добре. Икономически изглежда, че тенденцията е в правилна посока\". Марчев гостува, заедно с икономиста Стефан Софиянски, в студиото на предаването по повод резултатите от проучване на Алфа Ресърч, което отчита покачване на икономическия оптимизъм в България за пръв път от 20 години насам.Не бих се съгласил с това, че има почва за икономически оптимизъм в България, каза от своя страна Софиянски. \"За мен икономическият растеж, който се изтъква в момента е много нисък. Защо? Защото имаме много ниска стартова позиция. Това е растеж на ежедневието - нищо не се случва. А в България трябва да се случва, защото по всички показатели страната ни е на последно място в Европа\".\"За съжаление пред България няма добра, сериозна перспектива от не само неясната политическа договореност, която ни управлява в момента, а и от това, че основните политически сили не дават никаква визия за по-динамично развитие на България\", каза Софиянски.Има два възможни отговора на нагласата, че България не догонва достатъчно бързо останалите държави от ЕС, коментира доц. Марчев. \"Единият е да се намаляват регулациите, за да става по-благоприятен инвестиционният климат. Този подход, обаче, изисква много съществена промяна в мисленето на властимащите, а и на хората. Вторият отговор е - ние принципно ги настигаме, само че сме свикнали да бъдем песимистични\".Имаме ли признаци на зараждаща се криза в България? Вижте повече на ", "date": "2017.12.21", "title": "Има ли причина да сме оптимисти за икономиката през 2018? "}
{"url": "https://www.dnes.bg/cars/2017/12/21/emociiata-na-e-mercedes-v-noti-ot-linkin-park.363083", "text": "Една от най-известните ню метъл банди в света – Linkin Park, ще помогне на Mercedes-AMG за създаването на звука на електрическите модели на марката. Това съобщава изданието Wheels, което се позовава на шефа на AMG – Тобиас Мьоерс.\r\n\"Чували ли сте за Linkin Park? Говорих с тези момчета и ги попитах как, според тях, трябва да звучи един електрически автомобил? Всъщност, ние си сътрудничим от доста години - още от времето, когато направихме отдел, занимаващ се със създаването на специални синтетични звуци. Освен с музиканти, работим със създатели на видео игри, както и със специалисти, създаващи звукови ефекти за филми\", обясни Мьоерс.\r\nС какво точно ще се занимават Майк Шинода и останалите музиканти от Linkin Park, топ-мениджърът на Mercedes-AMG не пожела да уточни. Мьоерс все пак добави, че звукът е \"много важна и емоционална част от спортните автомобили и дори еко-моделите трябва да звучат по същия начин\".\r\nПо-рано тази година в Европа и САЩ беше взето решение, задължаващо автомобилните производители да оборудват електрическите си модели със система, предупреждаваща пешеходците за тяхното приближаване. Електромобилите са длъжни да издават шум при движение със скорост до 30 км/ч.\r\n", "date": "2017.12.21", "title": "Емоцията на e-Mercedes в ноти... От Linkin Park"}
{"url": "https://www.dnes.bg/stranata/2017/12/21/gavra-doveden-bashta-vyrza-dete-za-ograda-na-grobishte.363055", "text": "9-годишно момченце е било завързано от доведения си баща за ограда на гробищния парк в хисарското село Дуванлии. Това се е случило около 18:00 часа, на 20 декември, съобщиха за \"Дарик\" от полицията в Пловдив.\r\nЗавързаното дете успяло да се освободи само и отишло у свои съседи. Извършителят – 36-годишен криминално проявен мъж, който е задържан в ареста за 24 часа.Допълнително било установено, че той е нанесъл и побой над заварения си син. Детето е откарано в болница за обстойни прегледи.", "date": "2017.12.21", "title": "Гавра! Доведен баща върза дете за ограда на гробище!"}
{"url": "https://www.dnes.bg/sofia/2017/12/21/avariia-spria-toploto-kym-niakolko-stolichni-kvartala.363079", "text": "Заради пробив на главен топлопровод е прекъснато топлоподаването към кварталите \"Красно село\", \"Гоце Делчев\", \"Стрелбище\" и към част от кв. \"Борово\" между ул. \"Ястребец\", ул. \"Солун\", ул. \"Борово\" и ул. \"Пирински проход\", съобщават от \"Топлофикация\" на сайта си.Създадена е необходимата организация за работа, като са осигурени тежки машини и резервни части.Авариралият участък от топлопреносната мрежа беше наблюдаван след пробива в началото на месец декември и беше установена значителна амортизация на тръбите, която е предпоставка за повишената аварийност в тази част от мрежата, обясняват от дружеството.По тази причина и с оглед да се избегнат последващи пробиви по същото трасе се налага да бъде подменен изцяло по-голям участък от авариралия топлопровод.Четири екипа на дружеството ще работят непрекъснато до възстановяване на топлоснабдяването в рамките на законово определения 48-часов срок, се посочва в съобщението.Топлоподаване няма и в централната градска част между бул. \"Граф Игнатиев\", бул. \"П.Евтимий\", бул. \"Фр. Нансен\" и бул.\"Евлоги и Христо Георгиеви\".Авария е спряла топлото и в кв. \"Лозенец\" между бул. \"Драган Цанков\", ул.\"Митрополит Кирил Видински\", ул. \"Борова гора\", ул. \"Миджур\", ул. \"Крум Попов\", бул. \"Черни връх\" и бул. \"Евлоги и Христо Георгиеви\". Работи се по отстраняване на проблемите, уверяват от \"Топлофикация\".\r\n ", "date": "2017.12.21", "title": "Авария спря топлото към няколко столични квартала"}
{"url": "https://www.dnes.bg/akoshtete-vqrvaite/2017/12/21/vezni-kakvo-gi-ochakva-prez-2018-g-v-liubovta.363052", "text": "2018 г. ще бъде много благоприятна във финансов план за Везните. Всъщност, началото на това благоденствие е било поставено още през тази година, а през следващата ще берете плодовете на своите усилия. Още през март ви очакват постъпления от преговори, сделки и сключени договори.\r\nНе всичко обаче ще е свързано с този финансов рай. В средата на пролетта ви очаква голямо приключение на приключенията. И дори може да преобърне целия ви живот.\r\nСвободните представители на зодиакалния знак ще имат многобройни флиртове през годината, но важното е, че изборът дали да задълбочите някои от тях ще бъде само ваш. Семейните Везни ги очаква силна и единна година, и това не е изненадващо, тъй като те обичат домашния уют.\r\nПролетта и лятото ще преминат неусетно с редица приятни изживявания, но през септември ще трябва да помислите за вашите дела – конкурентите ви ще се активизират. Притесненията ви обаче не трябва да са големи, защото сте представител на зодия, която изпипва работата си докрай и с почтеност.\r\nОктомври и ноември ще преминат под знака на усилена работа, но всичко това ще намери своето финансово изражение. Декември е подходящ да изхарчите голяма част от изкараните пари, обърнете повече внимание на собствените си нужди.\r\nВ края на 2018-а равносметката ви ще покаже, че годината наистина е била добра и няма от какво да се оплаквате.\r\nЛюбовна прогноза за Везни за 2018 година вижте в ", "date": "2017.12.21", "title": "Везни: Какво ги очаква през 2018 г. в любовта?"}
{"url": "https://www.dnes.bg/obshtestvo/2017/12/21/gotovite-ruska-salata-snejanka-kokteil-ot-dobavki-i-himikali.363076", "text": "Индустриалните салати са се превърнали в коктейл от технологични добавки и химикали - само 3 от 14 салати снежанка съдържат кисело мляко, а в руските салати няма яйца, но има поне по 3 консерванта. Това са резултатите от проучване на неправителствената организация \"Активни потребители\". В изследването са включени 13 марки Руска салата и 14 - \"Снежанка\", закупени от четири търговски вериги през декември 2017 г.\"Активни потребители\" уточняват, че в настоящето проучване се анализира състава на готовите и пакетирани салати, но без да е правен лабораторни анализи. Цялата информация е извлечена от етикетите, т.е. от това което самите производителите на салати са декларирали.\r\nПри всички 13 марки липсват варените яйца, те са заместени със сурогатни технологични добавки, направени от яйца, като термостабилен жълтък и други. В изследваните индустриални руски салати са прибавени много източници на въглехидрати - захар, нишесте и полизахаридни сгъстители – т.нар. гуми (карегенан, гума ксантан и/или гума гуар). Във всяка марка има минимум пет и максимум девет добавени източника на въглехидрати.\r\nВъв всички индустриални руски салати са добавени и нетрадиционни суровини за домашната рецепта. В тях има минимум две и максимум пет нетрадиционни суровини. Освен нишесте, във всички продукти се открива соев протеин. В мнозинството (9 от 13) се влагат и свински протеин и/или колаген. Готовите руски салати съдържат и средно по три броя консерванти – калиев метабисулфит/сорбинова киселина/калиев сорбат, натриев нитрит и/или натриев бензоат. Само в три от 13 марки има по-малко от три консерванта, отчита изследването.\r\n\"Любимата\" азиатска добавка глутамат присъства в 11 от 13 марки. Същото (11 от 13) се установява по отношение на фосфатните соли. Без никаква нужда се влагат между 1 и 3 вида от тези съединения. Не са забравени и оцветителите.От 13 марки, само в 1 не се открива боичка. Предпочитаните оцветители са кармин и каротен. Ако за боите е ясно защо се влагат, \"Активни потребители\" откриват в 2 търговски марки и добавен силиций. По същество това е фин пясък или пепел и няма разумно обяснение за това, освен може би евтина компенсация за тегло и обем на продуктите, допълват от асоциацията.\r\n\r\nКласическата рецепта, както знаем, е кисело мляко, краставица, подправки. Само в 2 от 14 проверени марки има кисело мляко. Отсъствието на основна суровина обаче е щедро  компенсирано с голямо количество химия. Три добавки - нишесте, сухо мляко и млечен протеин, има във  всички индустриални продукти.В 11 от 14 салати се установява хидрогенирана палмова или друга растителна мазнина и майонеза. В 4 от  търговските марки престараването достига до нови висоти с добавяне на  желатин като сгъстител.В една готова \"Снежанка“ има вложени минимум 3 и максимум 5 допълнителни източника на въглехидрати. Във всички търговски марки се откриват захар и царевично нишесте. В 7 от 14 салати са добавени като сгъстители гума гуар и гума касантан. \r\nВлагането на консерванти в готовите \"Снежанки\" е умерено – средно по 1 съединение, обикновено това е сорбинова киселина. От неспоменатите досега добавки основните са подкиселители – лимонена и оцетна киселина, които производителите използват в ролята на консерванти, а и за компенсиране липсата на вкуса на кисело мляко. В 7 от 14 търговски марки се установява прибавяне на пектин. Той се използва като сгъстител, допълвайки или замествайки гума гуар, гума ксантан и желатина.\r\nСпоред проучването на \"Активни потребители\" - от 27 търговски марки салати, включени в изследването, 15 са на един производител, а другите 12 са поделени между други четири. С малки различия всички производители използват сходни суровини, заместители, добавки и технология.1. От проучването се натрапва два очевидни факта: сварените/суровите яйца в руската салата са заменени с яйчен прах/термостабилен жълтък, а цеденото кисело мляко в \"Снежанката\" със смес от хидрогенирано палмово масло, сухо мляко и други млечни сурогати, майонеза и царевично нишесте. Използването на хидрогенирано палмово масло в салатите \"Снежанка\" променя изцяло вида на тази храна. \r\n2. В изследваните индустриални салати присъстват огромен брой технологични добавки – консерванти, оцветители, емулгатори, сгъстители и др. Повечето нетрадиционни компоненти не са естествено получени храни, а представляват индустриално произведени хранителни/технологични добавки и/или химикали. Предназначението на добавките е различно – захари, пълнители, киселинни регулатори, консерванти, оцветители, емулгатори и сгъстители. Те се използват като заместители на качествените естествени суровини, подобрители на технологичния процес и/или външния вид, консистенцията и сроковете на съхранение на готовите салати.3. Поради влагането на огромен брой заместители и добавки в проучваните индустриални салати те на практика представляват нов вид храни, много по-различен от оригиналите чиито имена носят, обобщават от асоциацията.Пълният анализ на \"Активни потребители\" и изследваните марки вижте .", "date": "2017.12.21", "title": "Готовите \"Руска салата\", \"Снежанка\" – коктейл от добавки и химикали"}
{"url": "https://www.dnes.bg/world/2017/12/21/80-ot-rusnacite-vkyshti-za-nova-godina.363058", "text": "Близо 80 на сто от руснаците планират да посрещнат Нова година у дома в семеен кръг, установи проучване, осъществено от Общоруския център за изучаване на общественото мнение, цитирано от ТАСС.\r\nЕдва 8% процента от руснаците ще бъдат на гости на приятели, когато настъпи 2018 година. Само преди четири години техният брой е бил 2 пъти по-голям. \r\nСамо 1% от отговорилите са планирали да посрещнат Нова година в чужбина. Същият процент руснаци възнамеряват да отпразнуват празника в извънградските си жилища. \r\n4% пък са отговорили, че въобще нямат намерение да празнуват във нощта на 31 декември, отбелязва БТА.", "date": "2017.12.21", "title": "80% от руснаците вкъщи за Нова година"}
{"url": "https://www.dnes.bg/politika/2017/12/21/posleden-zvynec-deputatite-vakancuvat-koledno-20-dni.363043", "text": "В парламента прозвуча последния звънец за тази година, който сложи начало на коледната ваканция на депутатите.Зам.-председателят на парламента Емил Христов пожела весели празници на колегите си и закри пленарното заседание.Тази година народните избраници ще \"ваканцуват\" по празниците точно 20 дена, както е разписано по правилника за работа на Народното събрание.Почивката им започва от утре - 22 декември и продължава до 10 януари.Първият им работен ден през новата година ще бъде 11 януари, четвъртък.В последните два дни парламентът ударно отметна 13-те точки от програмата си и гласува десетина закона.В началото на днешното заседание управляващите отстъпиха крачка назад и депутатите отмениха мораториума върху иновативните лекарства, който разбуни духовете в обществото и предизвика гнева на опозицията и президента, който наложи вето на текстовете.В крайна сметка след споровете от последните седмици, се стигна до консенсусно решение и парламентът единодушно реши новите лекарства за онкоболните и хората с редки заболявания да се плащат от Касата.Вчера пък депутатите окончателно приеха новия антикорупционен закон, който също се превърна в ябълката на раздора между управляващи и опозиция. Със закона се създава новият антикорупционен орган - Комисията за противодействие на корупцията и за отнемане на незаконно придобитото имущество, който ще контролира лицата на висши публични длъжности.", "date": "2017.12.21", "title": "Последен звънец! Депутатите \"ваканцуват\" коледно 20 дни"}
{"url": "https://www.dnes.bg/world/2017/12/21/v-rusiia-narkotrafikant-do-jivot-zad-reshetkite.363057", "text": "Съд в Москва осъди на доживотен строг тъмничен затвор таджикистанеца Табаров Шарали, обвинен в трафик на наркотици, като това е първата доживотна присъда за такова престъпление в съвременната история на Русия, съобщава Интерфакс.\r\nСъдът е издал присъдата след като обвиняемия е бил заловен през 2012 г. при опит да внесе на територията на Руската федерация наркотици с общ обем от 500 килограма, предаде \"Фокус\". \r\nШарали също така е участвал в процес по производство на наркотични вещества на територията на Русия и е бил лидер на занимаваща се с наркотрафик престъпна групировка.\r\n ", "date": "2017.12.21", "title": "В Русия: Наркотрафикант до живот зад решетките"}
{"url": "https://www.dnes.bg/crime/2017/12/21/zad-reshetkite-obirdjiite-ot-kv-liulin-ostavat-v-aresta.363085", "text": "Потвърдена е мярката за неотклонение „Задържане под стража“ на Стоян И. и Николай А., обвинени за грабеж, вещно укривателство и държане на наркотици с цел разпространение. Това съобщиха от пресцентъра на Апелативна прокуратура – София. При грабежа избяга Краси Мраморския, който още се издирва.\r\nНа 11 декември двамата обвиняеми се качили със стълба на втори етаж и проникнали в офис, намиращ се в търговски център в жк. \"Люлин“. За да не бъдат разпознати, криминално проявените мъже били маскирани по време на извършване на престъплението. След като заплашили пазача, те изхвърлили навън касата с намиращата се в нея парична сума в размер на 10 000 лева, предаде \"Фокус\".\r\nС откраднат лек автомобил двамата се придвижили до подземен гараж в същия жилищния район и го укрили там. През цялото време обвиняемите не знаели, че били следени от полицейските служители, които след извършената операция са ги задържали, като към онзи момент металната каса била в автомобила, но празна.\r\nВ хода на образуваното досъдебно производство били извършени няколко експертизи, които установили наличие на ДНК на Стоян И. на място в офиса и трасологична следа от подметката на обувка на Николай А.\r\nПри претърсване в обитаваните от тях домове са били намерени множество вещи, заявени като откраднати от различни граждани. Към настоящия момент е направен оглед на веществените доказателства и са разпитани свидетели за установяване принадлежността на вещите.\r\nВ днешното съдебно заседание състав на Апелативен съд - София прие доводите на прокурора от Софийската апелативна прокуратура, че е налице обосновано предположение, че обвиняемите са извършителите на престъпленията и съществува реална опасност от извършване на друго престъпление.", "date": "2017.12.21", "title": "Зад решетките: Обирджиите от кв. \"Люлин\" остават в ареста"}
{"url": "https://www.dnes.bg/obshtestvo/2017/12/21/v-pamet-na-damla-petyk-den-na-traur-v-momchilgrad.363072", "text": "Ръководството на Община Момчилград обяви петък за ден на траур в памет на убитата Дамла.\"Убийството потресе всички жители на общината, нека бъдем съпричастни с болката и мъката на близките на детето\", посочват от Общината.По-рано тази седмица заради трагичния случай бяха отменени всички общоградски и публични празненства за предстоящите празници.Както Dnes.bg писа майката Садет Муса откри удушена дъщеря си в неделя сутринта. Няколко дни не се знаеше кой е извършителят на зловещото деяние, а Садет беше задържана.Първоначално се появиха информации, че тя е заподозряна за убийството на дъщеря си, но по-късно информацията бе отречена, а вчера бе арестуван първият братовчед на малкото момиченце - Мехмед.Впоследствие той призна, че е убиецът. Влязъл в жилището, за да търси пари, но Дамла го видяла и затова я удушил, а после облепил главата й с тиксо.Зверското убийство потресе Момчилград и пред дома на Мехмед се събраха снощи десетки да търсят възмездие.\r\n ", "date": "2017.12.21", "title": "В памет на Дамла: Петък – ден на траур в Момчилград"}
{"url": "https://www.dnes.bg/sport/2017/12/21/bylgariia-zavyrshi-godinata-v-top-50.363051", "text": "България завърши годината на 43-о място в световната ранглиста на ФИФА. Националите запазват тази позиция със 719 точки.\r\nВ топ 10 няма промени. Световният шампион Германия запази лидерската позиция с 1602 точки. Втори е съставът на Бразилия, а трети е европейският шампион Португалия.", "date": "2017.12.21", "title": "България завърши годината в Топ 50"}
{"url": "https://www.dnes.bg/politika/2017/12/21/karakachanov-za-parite-korabite-mig-ovete-1-1-i-1-greda.363061", "text": "В Министерството на отбраната се състоя традиционната видеовръзка с контингентите зад граница, на която присъстваха военният министър Красимир Каракачанов и началника на отбраната генерал Андрей Боцев.157 наши военнослужещи ще посрещнат празниците извън България. Те изпълняват задачи в 6 мисии на НАТО и 2 на ЕС.В Афганистан задачите се изпълняват без затруднения в условията на постоянно действащи заплахи. Усложнена обстановка отчитат и от мисията в Мали.В Босна и Херцеговина момчетата са добре, смятат от командването.В Косово 23-мата ни души изпълняват задачите си за развитието на косовските сили за сигурност.За края на годината военният министър Красимир Каракачанов отчете като положително увеличаването на заплатите на военните, а като отрицателно вчерашната отмяна на договора с българската фирма \"Делфин\" за 2 военни разузнавателни кораба и блокираната процедура за ремонт на 15 самолета МИГ-29.\"Ако трябва да изпратим годината, резултата е 1:1 и 1 греда\", смята Каракачанов.\r\nМинистърът повтори, че проектът за изтребителите вече зависи от парламента.\"И двата проекта - и за военно-въздушните сили, и за бойната машина на пехотата са готови. Поне нашите очаквания са януари месец да бъде внесено в парламента и да се гласува\", уточни началникът на отбраната ген. Андрей Боцев, цитиран от БНР. \r\n ", "date": "2017.12.21", "title": "Каракачанов за парите, корабите, МИГ-овете – 1:1 и 1 греда"}
{"url": "https://www.dnes.bg/cars/2017/12/21/honda-vryshta-na-pazara-hibriden-model.363014", "text": "Японският производител Honda обяви, че ще върне на пазара хибридния  модел Insight, чието производство беше спряно преди 3 години заради  слаби продажби. Прототип на автомобила ще бъде показан по време на  автосалона в Детройт през януари.Компания публикува и две изображения на модела, от които става ясно, че третото поколение на Insight ще бъде седан с полегат покрив. Предишната генерация на модела беше хечбек с 5 врати. Новият хибрид ще бъде по-премиум, като ще се настани над Civic в гамата на Honda.Задвижването на автомобила ще става с нов хибриден агрегат, в който ще влизат 2 електромотора. Техническите характеристики на модела не се съобщават, но производителят уточнява, че разходът на гориво ще бъде на нивата на основните конкуренти на пазара.", "date": "2017.12.21", "title": "Honda връща на пазара хибриден модел"}
{"url": "https://www.dnes.bg/obshtestvo/2017/12/21/po-koleda-ot-chez-razumno-potrebiavaite-toka.363044", "text": "“ЧЕЗ Електро България\" АД призова клиентите си да използват разумно и отговорно електроенергията през настъпващите коледни и новогодишни празнични и почивни дни.\r\nОт дружеството посочват, че използването на енергоспестяващи уреди може да намали сметките с до 30%. Освен това намаляването на температурата на помещенията през зимата с 1 градус, може да понижи сметката за ток с до 10 на сто. \r\nСъщо толкова спестява и понижаването на температурата на нагревателя на бойлера от 70 на 60 градуса. Ако се използва и таймер за включване на бойлера за топла вода на нощна тарифа, положителният ефект върху сметката за затопляне на вода ще бъде 15 на сто. \r\nДруг разумен трик е използването на остатъчната топлина на фурната с изключването й 10 минути преди края на времето за готвене. Подобна мярка ще спести до 20 на сто от сумата, която се заплаща за електроенергията, използвана за нейната работа. \r\nМного потребители смятат, че малките зарядни устройства за комуникационна техника не са сериозен консуматор на електроенергия, но включени в контакта постоянно, те оскъпяват значително месечната сметка, допълват още от компанията.\r\nИ понеже много хора ще поемат на път по празниците, от ЧЕЗ напомнят на клиентите, че е важно при по-дълго отсъствие от дома да изключват уредите от електрическите контакти.", "date": "2017.12.21", "title": "По Коледа от ЧЕЗ: Разумно потребявайте тока!"}
{"url": "https://www.dnes.bg/notifikacii/2017/12/21/civilnite-rusnaci-v-siriia-da-umresh-no-sreshtu-zaplashtane.363049", "text": "Когато Владимир Кабунин подписал граждански договор с армията, видял възможност да си осигури много по-висока заплата, отколкото би могъл да получава в провинциалния си роден град в Русия. Бившият полицай напуснал Оренбург, намиращ на почти 1500 км югоизточно от Москва, щастлив, че може да помогне на съпругата и сина си, и се присъединил към проруските бунтовници, биещи се с правителствените сили в Източна Украйна, разказва Ройтерс.Когато боевете там затихнали, Кабунин отишъл в Сирия, за да служи като полеви медик към войските под руско командване. Кабунин бил убит тази година в Сирия и тялото му било пратено у дома. Но правителството не признава, че той е бил в Сирия, затова е бил погребан без военни почести и от гроба му не си личи, че е загинал при военни действия.38-годишният Кабунин бил един от стотиците хора, подписали договори с армията, тайно наети от Москва за бойни операции в Сирия от началото на руската военна операция там през 2015 г. Според изчисления на Ройтерс най-малко 28 души на граждански договори са убити в Сирия тази година, а от руски консулски документи може да се предположи, че бройката е доста по-голяма.Руското правителство отрича да набира и изпраща хора, наети от армията на граждански договори, да се бият в чужбина. Министерството на отбраната не отговори на запитване за случая на Кабунин и ролята на хората на договори в Сирия, а казва, че предишни съобщения на Ройтерс за хората на договори са опит за дискредитиране на мисията на Русия за възстановяване на мира в Сирия.Но през последните две години агенцията е разговаряла с десетки членове на семействата, колеги и приятели на хора, наети на договор от армията, които са били убити в Сирия. Запознатите казват, че хората на договор са подчинени на правителството и са помогнали за обрат във войната в полза на сирийския президент Башар ал Асад, който е съюзник на Русия, но крият мащаба на нейното военно участие и загуби.Фактът, че Кабунин и други като него желаят да се включат в подобни мисии, показва, че Кремъл може да разчита на голям резерв от бойци, които са готови да поемат риска да загинат безславно, при условие че са добре възнаградени.Кабунин тръгнал по път, поет от много хора на договори: служба в армията или силите за сигурност, връщане към цивилния живот, борба за изкарване на прехраната, после възможност за изкарване на прилични пари, биейки се тайно за Русия - в Украйна, а след това в Сирия. Членове на семействата на руснаци на договор казват, че в Сирия те са получавали по 6500 долара на месец, което е над 12 пъти повече от средната месечна заплата в Русия.\"Ако напуснеш правоохранителните органи, имаш само един избор - да станеш наемник\", признава пред Ройтерс Василий Каркан, съученик на Кабунин. Като дете Кабунин бил стеснителен, докато не започнал да тренира кикбокс, спомня си Каркан. Спортът се превърнал в хоби за цял живот. Кабунин завършил медицина, учил право, но поел по стъпките на хора от семейството, като постъпил в полицията.През 2010 г. той си намерил нова работа в затвор, а съпругата му работила в белодробна болница. Задачата на Кабунин била да работи със затворници, за да получава информация и да събира разузнавателни данни за планирани опити за бягство или възможни размирици, но през 2012 г. напуснал тази работа.Говорител на системата на затворите в Оренбург каза, че той напуснал по свое желание. Имало съкращения на работни места и Кабунин търсел нова работа около две години. \"Няма къде да работиш\", казва негов семен приятел. \"Тук не можеш да изкараш повече от 10 000 рубли (170 долара) (на месец).\"Когато през 2014 г. избухнали сражения в Източна Украйна, Кабунин видял в това възможност за работа.\r\nМосква отрича да наема военни на активна служба в Украйна или да предоставя пряка военна помощ на сепаратистите. Но Кабунин се присъединил към Дмитрий Уткин - лидер на група бивши руски военнослужещи, биещи се там, с боен псевдоним \"Вагнер\", и заради медицинското си образование служил като военен медик.\r\nКогато Уткин и неговите другари били изпратени в Сирия, за да подкрепят редовните руски сили, Кабунин отишъл с тях. През април 2016 г. той бил полеви медик в подразделение за медицинска евакуация под командването на Уткин в Сирия, казва служител на украинска правоохранителна служба. По негови думи службата се е сдобила с личните данни на 1700 руснаци на договор, изпратени в Сирия, повечето от които преди това били в Украйна.Кабунин потеглил за последно за Сирия на 4 януари и бил поставен да командва медицинска рота, но бил ранен на 31 януари и умрял на 7 февруари в провинция Хомс. Негов роднина разбрал това от бивши колеги на Кабунин от полицията, някои от които също служели в Сирия, и от смъртния му акт, предаден на съпругата му Наталия. Не е ясно как тя е била уведомена и кой й е дал смъртния акт. Тя е отказала да говори пред Ройтерс.Роднини на други убити, работили на договор, казват, че вестите идват чрез приятели или познати, или по телефона от хора, които казват, че представляват частна компания.Кабунин бил погребан до гробовете на други членове на семейството в Оренбург. От портрета му, поставен на кръста, ни гледа мъж с обръсната глава в цивилни дрехи. Съпругата му получила обезщетение.Според роднини на цивилни руснаци, убити в Сирия, работодателят обикновено изплаща обезщетение от 3 милиона рубли (51 227 долара) на най-близките роднини, когато наетият на договор бъде убит.Роднини на друг загинал и работил на договор, разказали пред Ройтерс, че в неговия случай парите били предадени в брой на вдовицата му в хотел в южния руски град Ростов на Дон.На 11 декември президентът Владимир Путин обяви при посещение в Сирия, че сирийската операция е приключила и отдаде почит на убитите там руски военнослужещи.Нищо не беше споменато за загиналите хора на договор. Правителството не е длъжно да разкрива подробности за смъртта на членове на нередовни сили под неговото командване, а руските военни загуби в Сирия са държавна тайна.Смъртта на Кабунин не разубедила приятеля му Валерий Дзюба, също бивш полицай и кикбоксьор от Оренбург, да отиде в Сирия, за да се бие на договор за армията.Семейството на Дзюба получило телефонно обаждане от неизвестен човек, който казал, че той е умрял на 20 август, но не уточнил при какви обстоятелства. Дзюба също е убит в Сирия. (БТА)", "date": "2017.12.21", "title": "Цивилните руснаци в Сирия – да умреш, но срещу заплащане!"}
{"url": "https://www.dnes.bg/zvezdi/2017/12/21/potvyrdeno-razsledvat-rambo-za-seksualno-napadenie.363054", "text": "Полицията в Санта Моника, Калифорния, потвърди, че разследва Силвестър Сталоун за сексуално нападение, съобщи БТА. Обвинение към актьора направи 50-годишна актриса миналия месец. Тя твърди, че той е нападнал в офиса си в Санта Моника през 1990 г.Случаят ще бъде разследван, макар и да е трудно да бъдат събрани доказателства за толкова старо провинение. След края на разследването прокуратурата ще прецени дали да бъдат повдигнати обвинения срещу изпълнителя на култовите роли Роки и Рамбо.Според запознати със случая, Силвестър Сталоун е имал връзка с жената и дори я взел със себе си в Израел, докато снимал \"Рамбо III\". Той се разделил с нея, когато разбрал, че съпругът й е разстроен от връзката им, макар и вече да не живеел с нея. Тогава актьорът дори се опасявал, че съпругът на любовницата му може да е свързан с хвърления в двора му коктейл \"Молотов\". Ако разследването установи, че обвиненията не са верни, статутът на Сталоун ще бъде променен от виновен на жертва.\r\nАдвокатът на холивудската звезда вече каза, че ще настоява жената да бъде обвинена за подаване на лъжлива информация. Преди месец говорител на Силвестър Сталоун заяви, че подобно нещо \"никога не се е случвало\".\r\nДа припомним, че преди 10 години, при негова тридневна визита в Австралия, при проверка на багажа му на летището, са намерени 48 шишенца с човешки хормон на растежа.Дни по-късно, когато властите искали да направят проверка в апартамента му в хотел в Сидни, той изхвърлил от прозореца 4 флакона, в които имало тестостерон - мъжки хормон. Тогава актьорът е  глобен 2450 долара.", "date": "2017.12.21", "title": "Потвърдено! Разследват Рамбо за сексуално нападение"}
{"url": "https://www.dnes.bg/notifikacii/2017/12/21/kevr-obeshta-cenite-na-parnoto-i-toka-syshtite-do-april.363041", "text": "Цените на парното, топлата вода и електроенергията няма да се променят поне до 1-ви април, обявиха от Комисията за енергийно и водно регулиране.Той допълни, че ако ситуацията позволява, цените ще останат без промяна и след първи април, предаде БНР.На закрито заседание на 28-ми декември в комисията ще вземат окончателно решение за цената на природния газ за първото тримесечие на следващата година, влизаща в сила от 1-ви януари. Очаква се тя да бъде повишена с близо 3 на сто.От обществения доставчик \"Булгаргаз\" предупредиха, че ако бъде утвърдена тази цена, тя ще донесе загуби на дружеството - по предварителни изчисления в размер на 4 милиона лева.От регулатора обаче поне засега не са склонни да повишат цената на природния газ с повече от предварително планираното - 2,8 на сто. Възможно е увеличението да бъде дори по-малко.", "date": "2017.12.21", "title": "КЕВР обеща: Цените на парното и тока – същите до април"}
{"url": "https://www.dnes.bg/eu/2017/12/21/liato-2018-bylgarski-studenti-na-rabota-v-germaniia.363006", "text": "През лятото на 2018 г. българските студенти с познания по немски език ще имат възможност да се включат във ваканционна заетост в Германия, съобщават от Агенцията по заетостта.По инициатива на Агенцията по заетостта и във връзка с покана на Централата за чуждестранно и специализирано посредничество в Бон, в бюрата по труда в градовете с висши училища или клонове /филиали на висши училища, започва приемът на документи.Предложенията за работа са в сферата на селското стопанство, хотелиерството и ресторантьорството (сервитьори, камериерки, бармани, помощен персонал в кухня, общи работници), фирми за почистване на помещения и индустриални обекти, вериги за бързо хранене, както и германските пощи.Студентите, желаещи да се възползват от възможността да работят в Германия през следващото лято, трябва да подадат заявление в свободен текст на български език до 23 януари 2018 г. Мястото на подаване е бюрото по труда, на чиято територия се намира висшето учебно заведение, в което се обучават.Изискванията към кандидатите са да бъдат български граждани и студенти в български висши учебни заведения, да са на възраст между 18 и 35 години и да са редовна форма на обучение. Младежите трябва да не са последен курс на семестриално обучение, да имат добри познания по немски език (най-малко три години изучаване на немски език) и да са готови най-малко два месеца да работят в Германия.В заявлението си те трябва да декларират, че са изучавали немски език най-малко 3 /три/ години, че са свободни от други ангажименти по време на официално обявената за всяко училище лятна ваканция (задължително се посочват точните начална и крайна дата), а също така да посочат, че притежават необходимите средства да финансират заминаването си за Германия. Кандидатите трябва да предоставят и уверение от висшето училище, че са редовни студенти и не са последен курс на обучение.Документите ще бъдат предоставени на германските работодатели, които ще предадат поименно избраните от тях студенти директно в Централата за чуждестранно и специализирано посредничество в Бон.Подробна информация може да бъде получена в Информационния център на Агенция по заетостта на тел. 02/980 87 19 или в бюрата по труда по местонахождение на висшето училище.", "date": "2017.12.21", "title": "Лято 2018: Български студенти – на работа в Германия"}
{"url": "https://www.dnes.bg/stranata/2017/12/21/novo-iznasilvane-v-plovdiv-tyrsiat-serien-iznasilvach.363011", "text": "Полицията и прокуратурата в Пловдив издирват изнасилвач, който може да се окаже сериен.Снощи млада жена е била изнасилена в колата й в квартал \"Кючук Париж\".Според разследващите е възможно нападателят да е същият човек, който на 8 декември се гаврил с друга пловдивчанка, пише \"24 часа\".18-годишното момиче било насилено по същия начин – след като непознат влязъл в автомобила му.От районната прокуратура в Пловдив заявиха, че и по двата случая са образувани досъдебни производства.Арестувани все още няма.\r\n ", "date": "2017.12.21", "title": "Ново изнасилване в Пловдив! Търсят сериен изнасилвач?"}
{"url": "https://www.dnes.bg/stranata/2017/12/21/ogranichavat-dvijenieto-na-kamioni-nad-12-t-za-praznicite.363012", "text": "Утре - 22 декември, последният работен ден преди петте почивни дни за Коледа, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища, съобщиха от Агенция \"Пътна инфраструктура\" /АПИ/.Целта е повишаване на безопасността при пътуване и увеличаване на пропускателната способност на инфраструктурата. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението.Ограничено ще е преминаването на камионите над 12 тона по следните участъци от републиканската мрежа: автомагистралите; път I-1 с. Ребърково - Ботевград, като движението се пренасочва по път II-16 Ребърково - Своге - София; път I-1 - етапна връзка на лот 2 на АМ \"Струма\" при Благоевград - ГКПП \"Кулата\"; път I-4 п. в. \"Коритна\" - Велико Търново - Шумен; път I-5 Русе - Велико Търново; път I-8 ГКПП \"Калотина\" - София; път I-9 Варна - Бургас; път II-18 Околовръстен път на град София; път II-99 Бургас - Царево.По същите направления тежкотоварните камиони ще бъдат спрени и в последния почивен ден - 27 декември, от 14 ч. до 20 ч.Забраната не важи за моторни превозни средства, превозващи бързоразвалящи се хранителни продукти и товари на температурен режим, живи животни и опасни товари.За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел \"Даскалово\" до кръстовище \"Драгичево\".На 27 декември от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Люлин\".", "date": "2017.12.21", "title": "Ограничават движението на камиони над 12 т за празниците"}
{"url": "https://www.dnes.bg/temida/2017/12/21/pusnaha-ot-aresta-sadet-maikata-na-ubitata-damla.363024", "text": "Садет Муса, майката на убитата 7-годишна Дамла от Момчилград, беше освободена от ареста.Жената откри дъщеря си мъртва в неделя сутринта в жилището им. Домът бе отключен с ключ и в него нямаше погром.Садет бе арестувана и с нея бе проведен следствен експеримент. Първоначално се появиха информации, че тя е заподозряна за убийството на дъщеря си, но по-късно информацията бе отречена.Стана ясно, че майката е в ареста по обвинение, че е оставила без надзор и грижа детето си и така го е подложила на опасност.Вчера за убийството на Дамла бе арестуван първият й братовчед Мехмед, а днес прокуратурата обяви, че пуска на свобода Садет.38-годишната жена престоя зад решетките от вечерта на 16 декември.\"Направена е преценка, че от доказателствата по делото не може да се приеме, че е налице реална опасност обвиняемата да се укрие или да извърши друго престъпление, поради което Окръжна прокуратура-Кърджали няма основание да внесе искане в съда за вземане на мярка за неотклонение \"задържане под стража\", се казва в съобщението на прокуратурата.", "date": "2017.12.21", "title": "Пуснаха от ареста Садет, майката на убитата Дамла"}
{"url": "https://www.dnes.bg/politika/2017/12/21/radev-iska-ot-deputatite-da-deistvat-etichno-i-spravedlivo.363019", "text": "Президентът Румен Радев приветства отмяната на мораториума върху лекарствата.По-рано днес депутатите го отмениха, като единодушно се отказаха от параграфа от Закона за бюджета на НЗОК, с  който се налагаше забраната за закупуване на иновативни лекарства догодина.Това стана седмица, след като народните представители преодоляха президентското вето върху мораториума.Държавният глава призовава всички парламентарни групи занапред да отчитат етичните съображения и да действат в интерес на конституционните права на гражданите и социалната справедливост, съобщиха от прессекретариата му.\r\n ", "date": "2017.12.21", "title": "Радев иска от депутатите да действат етично и справедливо"}
{"url": "https://www.dnes.bg/stranata/2017/12/21/zaradi-pytniia-ad-proveriavat-vsichki-peshehodni-pyteki.363008", "text": "Започва национална проверка заради многото катастрофи и жертви, която ще обхване дейността на МВР и МРРБ, обяви главният прокурор Сотир Цацаров.До края на февруари следващата година ще бъдат огледани всички пешеходни пътеки.Целта е всяка една от тях да отговаря на закона, но и да се провери как е направена. Той допълни, че за всяка нередност ще бъдат изпратени писма до кметовете на населените места.\"Ако препоръките не бъдат изпълнени, ще има санкции\", категоричен бе главният прокурор, цитиран от БТА.\"Жертвите и пострадалите при катастрофи са повече, отколкото можем да си представим от статистиката. Няма населено място и български дом да не е засегнат от войната по пътищата. Често жертви на катастрофи са деца, убити от шофьори, които не спазват правила\", посочи Цацаров.От началото на годината в наслените места тежките катасторфи са 4038, загинали са 179 души. Извън тях са станали 2269 катастрофи, но са загинали над 400 човека, отчете вътрешният министър Валентин Радев.Министърът на регионалното развитие Николай Нанков поясни, че започва инвентаризация на пешеходните пътеки в населените места. Те трябва да са изцяло бели, а не с други знаци и елементи по тях.Междувременно в ход е и проверка за републиканските пътища. ", "date": "2017.12.21", "title": "Заради пътния ад: Проверяват всички пешеходни пътеки "}
{"url": "https://www.dnes.bg/health/2017/12/21/grip-zashto-zachestiava-v-studa.362998", "text": "Учени доказаха, че при комбинация от много ниски температури и ниска влажност на въздуха щамовете на инфлуенца вируса, причинител на грип, буквално благоденстват. ", "date": "2017.12.21", "title": "Грип - Защо зачестява в студа?"}
{"url": "https://www.dnes.bg/stranata/2017/12/21/slynceto-se-zavryshta-gradusite-trygvat-leko-nagore.363007", "text": "Слънчев ще бъде последният работен ден преди коледните празници, сочи прогнозата на НИМХ-БАН.\r\nПрез следващото денонощие облачността ще е разкъсана, през деня намаляваща на места до предимно слънчево. Ще духа слаб до умерен вятър от запад-северозападен. Минималните температури ще са между минус 6 градуса и минус 1 градус, а максималните между 0 и 5 градуса.\r\nПо Черноморието ще има променлива облачност. Ще духа слаб до умерен северозападен вятър. Максимални температури на въздуха ще са 2-4 градуса. Температурата на морската вода е 9 -10 градуса. Вълнението на морето ще бъде 1-2 бала.\r\nВ планините ще бъде предимно слънчево. Ще духа до умерен северен вятър, който в след обяд ще се усилва. Максималната температура на височина 1200 метра около 2 градуса, на 2000 метра - около минус 4 градуса.\r\nВ събота и неделя вятърът от север-северозапад ще се усили. Облачността ще бъде по-често значителна и главно през първия ден на места ще превали слабо, предимно сняг. В неделя слаби превалявания са възможни само в планините. От неделя ще започне и затопляне. \r\n ", "date": "2017.12.21", "title": "Слънцето се завръща, градусите тръгват леко нагоре"}
{"url": "https://www.dnes.bg/obshtestvo/2017/12/21/dobro-delo-drehi-i-igrachki-za-priiuta-na-otec-ivan.362996", "text": "Ученици от 81 СУ \"Вуктор Юго\" в София събраха дрехи, играчки и книги, които днес ще дарят на децата от приюта на отец Иван от Нови хан.Леонида и Илиана от 10 клас са инициатори на идеята за благотворителната акция.Те обясниха, че са решили за празниците да направят нещо по-мащабно и да зарадват децата от приюта в Нови хан.\"Цялото училище се включи. Помагаха ни съученици и по-големи от нас\", разказаха организаторките в \"България сутрин\".\"Там са много децата, има около 200 души, има и по-възрастни хора. Те имат нужда от голяма подкрепа\", обясниха ученичките пред Леонида и Илиана обясниха, че са събрали даренията за около седмица и половина. Всички дрехи, книги и играчки ще бъдат транспортирани днес до Нови хан с два буса.\r\n ", "date": "2017.12.21", "title": "Добро дело! Дрехи и играчки за приюта на отец Иван"}
{"url": "https://www.dnes.bg/crime/2017/12/21/arestuvaha-keleshi-obirali-jeni-vyv-varna.363018", "text": "Три непълнолетни момчета от Варна са арестувани, след като са нападнали две жени в морската столица в рамките на няколко дни. \r\nБандата е разбита и арестувана минути след втория грабеж, съобщава \"\". \r\nТийнейджърите имат криминални досиета и са добре познати на полицията. Срещу момчетата е образувано досъдебно производство за два грабежа и вече има се повдигнати обвинения.\r\nПървият грабеж е извършен на 1 декември, когато 47-годишна жена подала сигнал в полицията, че е нападната на улицата от трима неизвестни, които успели със сила и заплахи да й вземат дамската чанта. В нея имало мобилен телефон, сумата от 148 лв., лични документи и билети за автобус. \r\nНяколко дни по-късно момчетата повторили удара на същата улица, на която нападнали и първата си жертва - \"Св. Иван Рилски\". Този път плячката им била по-сериозна - два мобилни телефона, 1080 лв., 50 евро и други лични вещи. \r\nНевръстните обирджии обаче били задържани преди да успеят да похарчат откраднатите пари и да продадат телефоните.", "date": "2017.12.21", "title": "Арестуваха келеши, обирали жени във Варна"}
{"url": "https://www.dnes.bg/zvezdi/2017/12/21/sinyt-na-lambo-prokurorski-zet-no-v-sasht.363022", "text": "Владимир Данаилов и приятелката му Виктория станаха семейство на 9 декември и предоставиха снимки от своята сватба на списание Love style.Венчавката беше в гръцка църква според православните канони в американския град Сарасота във Флорида, където младото семейство живее от години.Бащата на младоженеца - Стефан Данаилов не успя да отиде на сватбата на единствения си наследник, защото в същия ден отбеляза своята 75-годишнина в София.За сметка на това прати писмо на Влади, както и подаръци за булката и нейните родители.Бащата на Виктория е главен прокурор на щата Джорджия, майка й също е юрист. По време на церемонията бяха спазени всички американски ритуали и Ирен Кривошиева заведе сина до олтара. Тя подари на младото семейство покривка за легло, ръчно плетена на една кука, както и изрисувана от нея икона на Исус Христос. \r\n ", "date": "2017.12.21", "title": "Синът на Ламбо – прокурорски зет, но в САЩ"}
{"url": "https://www.dnes.bg/stranata/2017/12/21/17-godishen-se-hvyrli-ot-osmiia-etaj-ocelia.363027", "text": "17-годишно момче е скочило от 8-мия етаж на жилищен блок в Добрич и като по чудо не само оцеля, ами е настанено в болница, без опасност за живота.  Инцидентът е станал вчера около 11 часа, съобщиха от полицията. Детето е скочило от балкона и е паднало върху паркирана пред блока кола. Закарано в болница с множество порезни рани и фрактура на прешлен.", "date": "2017.12.21", "title": "17-годишен се хвърли от осмия етаж, оцеля!"}
{"url": "https://www.dnes.bg/sport/2017/12/21/barezi-milan-ne-triabva-da-podceniava-ludogorec.363016", "text": "Футболист №1 на Италия за XX век и легенда на \"Милан\" Франко Барези смята, че италианският гранд не трябва да подценява българския шампион \"Лудогорец\" в сблъсъка между двата тима от 1/16-финалите от турнира \"Лига Европа\".\r\nВ интервю за Bulgaria ON AIR Барези обясни, че Milan Academy Junior Camp Bulgaria върви много добре.\r\n\"Вече се е случвало тези инициативи да помагат на \"Милан\" да намира футболисти и си пожелаваме това да се случи отново\", сподели футболната легенда. Той подчерта, че \"Милан\" трябва да се гордее със своята програма за намиране на таланти, защото не са много клубовете, които подкрепят подобни инициативи.\r\nФранко Барези сподели още, че италианците са много разочаровани, че националният им отбор не се класира за Световното първенство през следващата година в Русия. \"Все пак последният път, когато не бяхме на Мондиала, беше преди повече от 50 години. Голям удар е за всички ни\", призна Барези.\r\nИталианската легенда определи като \"ужасно\" това, че на футболния пазар не съществуват граници за харчене на пари.\r\n\"Има клубове, които купуват когото поискат и не дават възможност на другите, затова трябва да се въведе ред\", подчерта бившият защитник.\r\n", "date": "2017.12.21", "title": "Барези: Милан не трябва да подценява Лудогорец!"}
{"url": "https://www.dnes.bg/notifikacii/2017/12/21/posred-bial-den-byrz-obir-na-ofis-za-byrzi-krediti.363042", "text": "Офис на фирма за бързи кредити в столичния квартал \"Сухата река\" се прости с наличните си пари в касата. Нагъл апаш нахлул посред бял ден в офиса, напръскал със спрей служителите, взел парите и избягал.Все още няма информация каква е сумата, която липсва. При инцидента няма сериозно пострадали. \r\n ", "date": "2017.12.21", "title": "Посред бял ден: Бърз обир на офис за бързи кредити "}
{"url": "https://www.dnes.bg/televizia/2017/12/21/kakvo-e-da-zagubish-liubimiia-v-saga-za-forsaitovi.363029", "text": "\"Сага за Форсайтови\" продължава\". В четвърти епизод ще видим скърбяща след загубата на любимия си, Айрийн, която бяга от къщи и започва мизерен живот по улиците, но бива приютена от друга бедна жена.Соумс трябва да приеме, че вече окончателно е изгубил съпругата си. Джолиън старши се събира със семейството си, а Джун среща младия Джолиън за първи път откакто вече не е малко дете и всички заживяват в новата къща в Робин Хил. Здравословното състояние на Хелън се влошава и тя умира скоро след като семейството се нанася в новопостроения дом. Минават няколко години...Лято е. Младият Джолиън, Джун и Джоли заминават за Европа, оставяйки Джолиън старши в къщата заедно с 11-годишната Холи. Един ден погледът му среща Айрийн, седнала далеч в градината. Джолиън решава да я убеди по-често да им гостува и я запознава с внучката си Холи, която бързо свиква с нея.Приятелството на Джолиън старши с Айрийн превръща последното му лято в идилично време. Един следобед, седнал в градината, Джолиън умира в очакване на посещението на красивата му приятелка. След смъртта му, Джолиън младши се свързва с Айрийн за да й каже, че покойният му баща й е оставил наследство на стойност 15 хиляди паунда. Семейство Форсайт остава силно разгневено... Гледайте \"Сага за Форсайтови\" на 21 декември от 20:00 часа по телевизия \r\n ", "date": "2017.12.21", "title": "Какво е да загубиш любимия... в \"Сага за Форсайтови\""}
{"url": "https://www.dnes.bg/stranata/2017/12/21/momchilgrad-sreshtu-mehmed-kamyni-za-nego-da-mre-kato-kuche.363003", "text": "Над 80 души се събраха през дома на Мехмед снощи и поискаха да го линчуват. 25-годишният мъж бе арестуван вчера за убийството на малката Дамла. Полицията обяви, че той е направил пълни самопризнания. Майка му обаче го защити и обясни, че той обичал детето и не може да е убиецът му.\"Искам ей тия камъни да му хвърля... Ей тука да го вържем... И целия град да го замеря\", закани се жена, присъединила се към протеста пред блок \"Сава\".Един от мъжете пък настоя Мехмед да остане в затвора до живот. \"Да не стане пак, че е болен и след шест месеца да е на свобода\", каза той. Друг викна зад него: \"Да мре като куче\".Един от протестиращите пък обвини полицията и прокуратурата, че три дни знаели кой е убиецът, но не го хващали.\"Ако беше избил второ дете, трето дете? Може ли да ми гарантирате, че след шест месеца като психопат няма да го пуснат?\", не спираше мъжът.Разплакана жена пък обясни, че и тя има дъщеря. \"Нямам думи, не сме спали от страх\", каза тя.Междувременно познати на семейството на арестувания Мехмед обясниха, че роднините на младия мъж са били съветвани от лекар да го закарат на преглед при психиатър, пише 24rodopi.\"Обърнете внимание на това момче, то се нуждае от психиатрична помощ, закарайте го при специалист\", били думите на медика.Според адвокат Марин Марковски пък информацията по случая е прекалено малко, за да се говори каква присъда грози Мехмед. \"Самопризнанието не е абсолютното доказателство\", обясни той пред .", "date": "2017.12.21", "title": "Момчилград срещу Мехмед: Камъни за него, да мре като куче!"}
{"url": "https://www.dnes.bg/stranata/2017/12/21/petima-v-s-trihineloza-vyzmojna-li-e-epidemiia.362972", "text": "Източникът на заразата е нелегална свинеферма в Карнобат, а властите издирват всички взели продукти оттам.\"Епидемия е възможна, ако месото от заразени животни навлезе в търговската мрежа. Достатъчно е съвсем малко количество, за да се получи инвазия. Най-опасни са дивите прасета, които са обект на активен лов, както и домашните прасета\", каза за  началникът на детското отделение на Инфекциозната болница в София доц. д-р Атанас Мангъров.Той обясни, че заболяването се получва, когато човек яде месо от животни, в мускулите на които се намират ларвите на трихинелите - малки червейчета с размери 2-3 милиметра. Женските снасят нови паразити, които по кръвта и лимфната система се разпространяват в целия човешки организъм.\"Симптомите са невисока температура, обриви, отоци, болки в мускулатурата, очите и при дишане. Заболяването може да създаде проблем в продължение на много години\", предупреди д-р Мангъров.Той отбеляза, че съществуват достатъчно добри лекарства за това заболяване, но то не се лекува лесно.Необходимите лекарства ги няма на пазара в България, защото били твърде евтини, твърди д-р Мангъров.Според него нелегалните свинеферми продават евтино месо без ветеринарен контрол. Свинското е хранено с плъхове и вътрешности, отбеляза доц. Мангъров. По думите му на опасност са изложени и ловците на глигани.\r\n ", "date": "2017.12.21", "title": "Петима в с трихинелоза. Възможна ли е епидемия?"}
{"url": "https://www.dnes.bg/stranata/2017/12/21/romite-v-pyrvenec-na-noj-kolata-ubiec-letiala-sys-100-km-ch.362971", "text": "Жителите на пловдивското село Първенец искат доживотен затвор за шофьора, който блъсна майка и дете в населеното място. Вследствие на инцидента 11-годишно момиче загина, а майката беше в болница.\r\nНякои от роднините на почерненото семейство заплашват, че ако водачът получи минимална присъда, ще се стигне до кървава саморазправа.Свидетели на инцидента твърдят, че колата-убиец се движела с най-малко 100 километра в час при ограничение от 30. Жителите на селото искат ефективна присъда за шофьора от поне 20 години. В противен случай плашат с протести, които няма да спрат.\"Шофьорът сигурно беше загледан, не можа да види хората върху тротоара и направо в тях-челно\", разказаха свидетели на инцидента пред репортера на Bulgaria ON AIR Димитър Димитров.Според свидетелите на катастрофата линейката се е забавила най-малко 45 минути.\"Детето си беше живо, първа помощ можеше да помогне, ако бяха дошли на време. Това не можа да стане\", обясниха очевидци в сутрешния блок \"България сутрин\".Пътят в село Първенец е без маркировка и тротоари.Кметът на населеното място Георги Стаменов обясни, че на мястото на инцидента е имало легнали полицаи, които обаче са били изринати от снегорини.\"Вчера писах докладна до кмета, днеска ще я пусна в общината, за направата на легнали полицаи от асфалт\", обясни селският кмет пред .Стаменов каза още, че ще иска да се изчистят тротоарите от тревата, за да могат да се направят и да бъдат ползвани от пешеходците и да бъде поставена маркировка. На мястото има само знак за ограничение на скоростта.", "date": "2017.12.21", "title": "Ромите в Първенец на нож, колата-убиец летяла със 100 км/ч"}
{"url": "https://www.dnes.bg/sofia/2017/12/21/taksidjii-na-protest-shte-se-uvelichat-li-tarifite-im.362970", "text": "Именно заради това организират протест пред Столичната община с настояване да се определи точната минимална такса за километър пробег.Споряд таксиджиите минималната нощна тарифа трябва да стане 1,14 лв., а дневната 1 лев. Въпреки това към момента има минимален праг, който е около 1,60 лв., но в новите правила това въобще не се предвижда.", "date": "2017.12.21", "title": "Таксиджии на протест. Ще се увеличат ли тарифите им?"}
{"url": "https://www.dnes.bg/crime/2017/12/21/hvanaha-myja-slojil-bomba-na-letishte-varna.362973", "text": "Задържан е мъж, заподозрян, че е отправил заплаха за поставено взривно устройство на летището във Варна, съобщиха от МВР.Сигналът за бомбата бе подаден снощи и това е наложило евакуация на хората в терминала на аеропорта.  \r\nИзвършени са всички необходими проверки дали има поставено взривно устройство.\r\nПо случая е образувано досъдебно производство. Изясняват се причините, накарали мъжът да отправи заплахата. Уведомена е районната прокуратура във Варна.", "date": "2017.12.21", "title": "Хванаха мъжа, сложил \"бомба\" на Летище Варна"}
{"url": "https://www.dnes.bg/science/2017/12/21/uporitiiat-mechtatel-bylgarin-sred-10-te-ucheni-na-bydeshteto.362966", "text": "Теньо Попминчев създава наука на бъдещето, която впечатлява най-висшите умове. Не случайно през есента нобелови лауреати го посочиха сред десетте млади изследователи с потенциал да направят следващите революционни открития и чрез тях да подобрят света, разказва БНР.\r\nСписание Science News ги нарича упорити хора, но и мечтатели. И наистина, българският учен е всичко това – трудовата си закалка той дължи на легендарния учител по физика в казанлъшката природо-математическа гимназия Теодосий Теодосиев, който го въвежда в необятен свят на тайни и възможности, за да се превърне след години в първооткривател и творец. Но и в признателен човек, прелетял тези дни презокеанския маршрут специално за 70-годишнината на своя пръв наставник в науката.\r\nТеньо Попминчев попада в полезрението на колосите в науката с рентгеновия лазер, който изобретява в лабораторията на Колорадския университет в Боулдър. Там той защитава докторантура и има щастието да се учи от най-добрите майстори в света, както и като професор, на свой ред, да обучава бъдещите доктори в лазерната физика. \r\nОткритото от учения устройство, което Science News оприличава на швейцарско ножче от светлина, се побира на човешка длан и може да намери приложение във фундаменталната наука, индустрията и нанотехнологиите, за ранното диагностициране на болестите и създаването на нова генерация от свръхбързи микропроцесори и хард дискове.\r\n\"Ако искаме много по-бърз процесор за мобилния си телефон или лаптоп, ще трябва да има много повече транзистори на единица площ. Но тогава няма да можем да отпечатваме малки електронни схеми, нито да ги виждаме\", казва Теньо Попминчев. \r\n\"Докато един подобен лазер – той изглежда като свръхбърза камера – има способността да вижда наноразмери, но това не е единственото му свойство. И тъй като говорим за квантовия свят, става дума за изключително бързи процеси, които човешкото съзнание не може да възприеме. Представете си например, че си играем на Бог и искаме да сътворим следващите нано- и биотехнологии. Тогава трябва да можем да виждаме не само изключително малки обекти, но и свръхбързи процеси\".\r\nЗа да натрупаш знания и експериментален опит, които да ти позволят да работиш на световно ниво, са необходими минимум седем години, убеден е физикът. Формулата за неговия успех: среда от първокласни учени плюс денонощен труд и творчески подход. \r\n\"Без да поставяме под въпрос догмите на науката, никога няма да имаме прогрес\", смята Теньо Попминчев.\r\n\"С удоволствие бих създал, на възрожденски принцип, научен център в България. Опитвам се да го направя с помощта на европейско финансиране и някои професори от Софийския университет. И ако имах подкрепата на правителството и на други академични общности в страната, с удоволствие бих го направил, и се надявам, че и други българи по света биха сторили същото\", твърди българинът.\r\nИ докато очаква българската държава да му подаде ръка, проф. Теньо Попминчев поделя времето си между Университета в Сан Диего, Калифорния, Техническия университет във Виена и Колорадския университет в Боулдър.", "date": "2017.12.21", "title": "Упоритият мечтател... Българин сред 10-те учени на бъдещето"}
{"url": "https://www.dnes.bg/world/2017/12/21/shofior-gazi-peshehodci-v-melbyrn-terorizym.362976", "text": "Полицията в Австралия арестува мъж, влетял с колата си върху група от хора в Мелбърн.Инцидентът е станал на натоварено кръстовище в центъра на града, съобщи Би Би Си.Няма яснота за състоянието и броя на пострадалите, по неофициална информация на австралийски медии пострадали са 16 души.Към момента властите не потвърждават версията за тероризъм.", "date": "2017.12.21", "title": "Шофьор гази пешеходци в Мелбърн. Тероризъм?"}
{"url": "https://www.dnes.bg/balkani/2017/12/21/zaplaha-v-gyrciia-hrani-s-injektirana-kiselina.362974", "text": "Анархисти в Гърция заплашиха, че ще сложат отрова в хранителни стоки в магазините в Атина и Солун. Групата, наречена \"Черни и зелени подпалвачи\", показа снимки на стоки със забити спринцовки, които инжектират нещо в тях.Групата обявява в своя прокламация кои стоки ще бъдат заразени с хлор и солна киселина. Организацията публикува 11 снимки, за да потвърди предупреждението си.От гръцката агенция за защита на храните отправиха официално предупреждение да не се купуват определените хранителни продукти. И допълниха, че никой не може да гарантира дали вече няма такива продукти по щандовете в магазините.Четири големи компании започнаха да изтеглят някои от продуктите си от търговската мрежа.Звеното за борба с тероризъм вече разследва заплахата.", "date": "2017.12.21", "title": "Заплаха в Гърция: Храни с инжектирана киселина"}
{"url": "https://www.dnes.bg/stranata/2017/12/21/izcialo-razrushenite-kyshti-v-hitrino-s-nai-visoko-obeshtetenie.362969", "text": "Собствениците на всички къщи в Хитрино, които са били изцяло разрушени при трагедията преди година, ще получат най-висок размер обезщетения. Това реши Националният обществен съвет за разпределение на средствата след проверка на омбудсмана в навечерието на годишнината от инцидента.", "date": "2017.12.21", "title": "Изцяло разрушените къщи в Хитрино с най-високо обещетение"}
{"url": "https://www.dnes.bg/stranata/2017/12/21/sblysyk-na-struma-zaginal-na-trakiia-4-jertvi-za-den.362977", "text": "Тежки катастрофи с жертви в един от последните работни дни преди Коледа. Общо четирима са загинали на пътя през изминалото денонощие38-годишен мъж е издъхнал късно снощи при инцидент на автомагистрала \"Тракия\" в посока Бургас. Трагедията се е разиграла около 23 часа.От полицията в Стара Загора съобщиха, че мъжът, който е от Димитровград, загубил управление на БМВ-то си и излязъл от платното. След това се върнал, но се обърнал по таван и застанал напречно на магистралата. Така той бил ударен от друга кола. Шофьорът на БМВ-то е загинал.Рано тази сутрин тежка катастрофа на магистрала \"Струма\" се размина по чудо без жертви.Бус и тир се удариха близо до 41-ия километър в посока София. Затворена за движение е лявата изпреварваща лента. Няма пострадали, но движението в участъка е затруднено.Четирима са загинали, а за живота на други трима има опасност след станалите 23 тежки катастрофи в страната през изминалото денонощие, обобщават от МВР.Ранените при инцидентите са 26 души.В София са регистрирани 169 леки и 4 тежки катастрофи с един загинал и трима ранени.", "date": "2017.12.21", "title": "Сблъсък на \"Струма\", загинал на \"Тракия\", 4 жертви за ден"}
{"url": "https://www.dnes.bg/obshtestvo/2017/12/21/maikata-na-mehmed-toi-ne-e-ubil-damla-strah-go-e.362979", "text": "Майката на задържания и обвинен от прокуратура за убиец на Дамла, твръди, че не синът й не е убиецът на 7-годишното момиченце.\"Той не може да го е направил. Бяхме заедно в болницата. Той разбра от баща си какво е станало. Някой нещо му е направил, уплашил го е. Страх го е\", настоя Фатме Сали.По думите й синът й се е отнасял много добре към детето, \"може да питате всички\", промълви тя със сълзи на очи пред Нова тв.\"В петък вечерта той беше нощна смяна. В събота около 17.00—17.30 часа отиде да си вземе обувките, върна се, след това излезе пак и се прибра около 01.00 часа в неделя\", настоя жената.Младият мъж е служител е на един от мобилните оператори, а отделно от това работи и във фабриката, в която работи и майката на детето.Според събраните до момента доказателства, убийството на Дамла е извършено на 17 декември, неделя, а малкото момиченце е починало от задушаване. А хората в Момчилград продължават да чакат пред полицията с искане да чуят цялата истина за зверското убийство. \"Искаме да знаем със сигурност кой го е направил, къде, как, защо. Да не се окаже, че след 6 месеца ще го пуснат навън при нас и, че той ще излезе луд. Тогава някой от нас ще вземе да га убие този и нормален човек ще влезе в затвора\", каза един от протестиращите.", "date": "2017.12.21", "title": "Майката на Мехмед: Той не е убил Дамла, страх го е!"}
{"url": "https://www.dnes.bg/blizak-iztok/2017/12/21/trus-ot-5-po-rihter-razliulia-iran-5-3-udari-kosta-rika.362982", "text": "Земетресение с магнитуд 5,3 по скалата на Рихтер бе регистрирано в южната част на Коста Рика по тихоокеанското крайбрежие на централноамериканската страна, съобщава БТА. Засега няма данни за пострадали и разрушения от природната стихия.\r\nЕпицентърът на труса е бил в Тихия океан, на 38 км западно от брега на южната провинция Пунтаренас. Дълбочината е била на 10 км, уточнява националната сеизмологична служба на Коста Рика. Последващите трусове са били слабо усетени в централната част на страната, където е разположена и столицата Сан Хосе. Трус с магнитуд 5 по скалата на Рихтер удари е Иран в 23:27 часа местно време (21:57 часа българско време). Той е бил в северната част на страната - край каспийското крайбрежие, показва справка на интернет страницата на Европейския средиземноморски сеизмологичен център (EMSC). Земетресението е регистрирано на 17 км южно от град Карадж, било е на дълбочина 7 км. Няма данни за жертви и разрушения. В столицата Техеран се е създало напрежение сред хората, които са напуснали сградите. Очакват се и нови трусове.", "date": "2017.12.21", "title": "Трус от 5 по Рихтер разлюля Иран – 5,3  удари Коста Рика"}
{"url": "https://www.dnes.bg/zvezdi/2017/12/21/edno-si-leo-znae-vkara-v-legloto-pak-blondinka.362980", "text": "Холивудският сексимвол Леонардо ди Каприо продължава със завоеванията на нежния фронт, като отново оплете в мрежите си доста по-млада мацка. И за статистиката - отново блондинка. Това е 20-годишният аржентински модел Камила Мароне, пише . Лео бе спипан да напуска дома на красавицата в Лос Анджелис.\r\nКамила има договор с агенцията IMG Models и в момента иска да се пробва като актриса. А холивудската звезда определено може да стане ракета-носител за нейната кариера. \r\nОт доста време Ди Каприо проявява афинитет към по-млади момичета. Преди Мароне, той се срещаше с 22-годишня модел от Инстаграм Сара Снайдър.\r\nМеждувременно актьорът се готви да хване четка и платно, за да нарисува „Мона Лиза“ в биографична лента за италианския художник и изобретател Леонардо да Винчи. \r\n ", "date": "2017.12.21", "title": "Едно си Лео знае... Вкара в леглото пак блондинка!"}
{"url": "https://www.dnes.bg/politika/2017/12/21/edinodushno-ot-parlamenta-moratoriumyt-padna.362986", "text": "Седмица, след като депутатите преодоляха президентското вето върху мораториума за новите лекарства за онкоболните и хората с редки заболявания, народните избраници го отмениха сами.В последния си работен ден те единодушно се отказаха от параграфа от Закона за бюджета на НЗОК, с който се налагаше забраната закупуване на иновативни лекарства.Въпреки това и този път не се мина без противопоставяне между управляващи и опозиция, макар че всички склониха да отложат мораториума.Нигяр Джафер от ДПС скастри мнозинството, защото според нея депутатите от ГЕРБ, ОП и \"Воля\" са виновни, че се стигна до прецедента парламентът да отменя текст, който е просъществувал само един уикенд и още на следващия ден след обнародването му в Държавен вестник законът да бъде променян.\"Въпросът е дали сме готови да си направим изводите, защото приехме противоконституционен текст, накарахме изпълнителната власт да изпълни това решение, прекрачвайки други законови действия на действащото законодателство\", упрекна тя.Вежди Рашидов от ГЕРБ й отговори, че не е редно никой да си играе със здравето на хората и властта е гарантирала, че пари ще има за лечението на всички.\"В последния ден на парламента да си играете отново на политика не е християнско, спрете да правите преди Коледа политика от всичко и особено от болните хора, нека всички ние да се помолим на празника за здравето на всички хора, които са хванали тази ужасна, неприятна болест\", призова той.Червената лидерка Корнелия Нинова пък обясни, че за нея думите на деня са справедливост, ред и урок.Справедливостта е за пациентите, но в същото време след като парламентът я е възстановил, това означава, че за разлика от много други пъти, премиерът Бойко Борисов не е решил въпроса еднолично и топката е била в ръцете на Народното събрание, както трябва да и да бъде.\"Другата важна дума е урок за всички ни, но и най-вече за тези, които приеха бюджета на  НЗОК, защото трябва да чуваме аргументите на всички\", каза още соцлидерката.Шефът на депутатите от ГЕРБ Цветан Цветанов обаче отсече, че дори с мораториума пак нито един болен не би останал без лечение, защото въпросът щеше да се уреди с подзаконови нормативни актове.\"Всички ние знаем, че има изтичане на пари от здравеопазването, че има корупция и заради това бяхме предприели един подход, за да може с тези комисии да създадем по – добър ред, но в никакъв случай да не е за сметка на онкоболните\", обясни той.", "date": "2017.12.21", "title": "Единодушно от парламента: Мораториумът – падна!"}
{"url": "https://www.dnes.bg/health/2017/12/21/vajnite-hrani-za-jenite-na-30-40-50-60-godini.362912", "text": "Осигуряването на здравословно и балансирано хранене е важно във всяка възраст. С напредване на възрастта, тялото ни претърпява редица промени и определени хранителни вещества започват да играят по-важна роля за цялостното ни състояние.Всяко следващо десетилетие носи със себе си нов набор от здравословни неразположения, теглото ни се променя, преминаваме през една или повече бременности, докато стигнем до менопаузата.Докато през 20-те си години не се замисляме много какво хапваме, то след 30 е задължително да променим хранителните си навици за повече здраве и красота.Как трябва да се храни една жена на 30, 40, 50, 60, вижте в следващите редове. Диетата за жени над 30-годишна възраст трябва да включва повече зеленчуци, полезни мазнини и желязо, за да се намали рискът от появата на анемия.Кариерата, социалният живот, децата, всички те са потенциални потребители на вашата енергия. Ето защо, освен пълноценния сън, в тази възраст се нуждаете от балансирано хранене, което да задоволи вашите енергийни нужди. Също така е важно да намалите консумацията на нишестени въглехидрати и захари и да се съсредоточите върху протеините. Тези храни ще ви осигурят последователно и устойчиво отделяне на енергия. Ако сте бременна или планирате да имате бебе, уверете се, че диетата ви съдържа достатъчно естествена форма на фолиева киселина. Храни, които ни помагат да бъдем енергични са червеното месо, зелените листни зеленчуци, ядки, семена, бобови растения.", "date": "2017.12.21", "title": "Важните храни за жените на 30, 40, 50, 60-години"}
{"url": "https://www.dnes.bg/world/2017/12/21/feribot-s-nad-250-dushi-se-preobyrna-krai-filipinite.362987", "text": "Ферибот с 251 души на борда се преобърна край Филипините, а първоначалните доклади са за неопределен брой жертви, предава AFP, като се позовава на информация от бреговата охрана на страната.Инцидентът се е случил на около 70 км източно от столицата Манила, съобщи говорителят на бреговата охрана Арманд Балило на пресконференция, предаде \"Фокус\".\"Чухме, че има жертви, но все още проверяваме информацията\", заяви Балило, допълвайки, че на място са изпратени хеликоптери и кораби, които да окажат съдействие на бедстващите хора.", "date": "2017.12.21", "title": "Ферибот с над 250 души се преобърна край Филипините"}
{"url": "https://www.dnes.bg/temida/2017/12/21/samopriznanieto-ne-e-dokazatatelstvo-mehmed-li-e-ubiecyt-na-damla.362975", "text": "Прокуратурата привлече като обвиняем Мехмед Хасан за убийството на 7-годишната Дамла от Момчилград. Задържаният е братовчед на момичето, а обвинението му е за убийство по особено мъчителен начин.Според съобщението на прокуратурата той е имал ключ от жилището, в което влязъл на 17 декември когато и момичето беше открито. По последни данни Хасан е направил самопризнания.Ако бъде доказано, че братовчедът на Дамла е убиецът, то го грозят или доживотна присъда, или 20 години затвор, или ще бъде изпратен в психиатрична клиника.Майката на Дамла е казала, че когато е излизала от апартамента, за да отиде на работа, е заключила входната врата само веднъж, а когато се прибирала се наложило да превърти ключа два пъти. Днес изтича мярката ѝ за неотклонение.\"От самото начало разследващите са работили по версии, в които братовчедът е главно действащо лице. Ние не знаем какво е казвал той в разпитите си пред съдия. Защо майката не е казала, че нейният племенник също има ключ от апартамента? Много ми се иска да вярвам, че тя е премълчала, заради шока, който преживява\", посочи журналистът от \"Родопи24\" Илхан Андай.Според адвокат Марин Марковски информацията по случая е прекалено малко, за да се говори каква присъда грози Хасан. Самопризнанието не е абсолютното доказателство, подчерта юристът в студиото на \"България сутрин\".\"Натискът от обществото създава напрежение в прокуратурата и следствието, и не е изключено те да сбъркат и да обвинят погрешния човек. Фактите в момента не са достатъчни. Не казвам, че Хасан не е виновен. Възможно е да е той, но \"възможно\" не е достатъчно. Когато се извършва такова престъпление има протокол – предприемат се задължителни действия по изземането на доказателства. Да, има сериозни доказателства, но не са изчерпателни\", категоричен бе гостът в студиото пред .\r\n ", "date": "2017.12.21", "title": "Самопризнанието не е доказатателство! Мехмед ли е убиецът на Дамла?"}
{"url": "https://www.dnes.bg/temida/2017/12/21/imame-priznanie-damla-udushena-ot-rycete-na-bratovched-si.362960", "text": "25-годишният братовчед на Дамла - Мехмед е направил пълни самопризнания за убийството на 7-годишното момиченце в Момчилград, съобщиха от прокуратурата в града.Сексуален мотив е една от версиите, но няма категорични доказателства за това.Вчера следобед той бе арестуван, след като на два пъти полиция и прокурори влизаха в различни апартаменти в града, собственост на младия мъж, за да търсят улики.В един от тях разследващите открили тиксото, с което той е запушил устата на братовчедка си, след като преди това я удушил.\"Когато разполагаме с достатъчно доказателства, тогава можем да коментираме мотивите. Изминали са едва няколко дни от престъплението\", отговори Димитрина Делчева, зам-окръжен прокурор на въпроса защо Мехмед е убил детето, за което се е грижел.\r\nНа последващ въпрос дали майката е освободена, след като е задържан убиецът и има негово признание, Делчева отвърна, че Седат Муса не е освободена - тя е задържана за 72 часа в ареста, като мярката и изтича днес в 18 часа.\"Дали ще бъде освободена зависи от преценката, която ще бъде направена\", каза тя и припомни, че майката е задържана и има обвинение, че е оставила малкото момиченце без родителски надзор.Припомняме ви, че 7-годишната Дамла беше намерена убита в неделя сутринта. На зловещата находка се е натъкнала майката, която се прибрала от нощна смяна.В Момчилград описват 25-годишния Мехмед като странен. Той почти нямал контакти, и предпочитал да прекарва свободното си време си в дома си.Близките му не вярват, че той е извършителя на убийството, защото твърдят, че е бил много близък с майката Садет Муса. Двамата работели в един завод. Освен че притежавал ключ за жилището, младият мъж често излизал на разходка с жената и момиченцето.Два дни от прокуратурата и от полицията излизаха с разнопосочни сигнали, първо бяха задържани майката и още една жена - тяхна роднина. Впоследствие тя бе освободена и цялата вина обществеността прехвърли на Садет. Излязоха и информации, че именно тя е поръчала убийството на дъщеря си.Вчера обаче разследващите влязоха по следите на Мехмед, който се опитвал да изгради алиби за деня на убийството. Какви са мотивите му и дали е бил подтикнат от Садет да извърши жестокостта - тепърва ще разберем!\r\nЗнаем обаче, че за ако бъде признат за виновен - Наказателният кодекс предвижда наказание лишаване от свобода от 15 до 20 г., доживотен затвор или доживотен затвори без замяна.А Дамла? Тя все още в съдебна медицина и тялото й не е освободено за погребение, пък и майка й все още е в ареста.", "date": "2017.12.21", "title": "Имаме признание! Дамла удушена от ръцете на братовчед си"}
{"url": "https://www.dnes.bg/obshtestvo/2017/12/21/facebook-priiatel-a-boi-tormoz-i-6-dni-pod-kliuch-za-plovdivchanka.362961", "text": "20-годишна млада жена от Пловдив е прекарала 6 дни заключена в квартирата на гаджето си в Германия, където е била жестоко пребивана от него. Причината е, че приела мъж за приятел във Facebook. \r\nТова съобщиха от неправителствена организация за защита на жертви на насилие в града на тепетата, където пострадалата е потърсила помощ след връщането си от чужбина.\r\nПред психолозите тя разказала, че с любимия си, който бил от Шумен, се запознала чрез социалните мрежи. Връстникът й работел в Германия. Първоначално пловдивчанката му ходела на гости за по 10-15 дни, а впоследствие двамата решили да се съберат в Германия. Младата жена пристигнала там с еднопосочен билет.\r\n\"В колата, на път към населеното място, където живеел, той се нахвърлил върху нея с юмруци заради мъжа от Facebook. Спрял на паркинг, свалил й багажа и я заплашил, че ще я остави на тираджиите. После отново я качил и я отвел в квартирата си. Там боищата продължили\", разказва пред \"24 часа\" адвокат Жанета Борисова от правозащитната организация.След 6 дни плен биячът принудил избраницата си да тръгне с него към строежа, където работел. Оставил я заключена в колата, в подземен паркинг, а тъй като близката аптека била затворена, наложил картофи на раните й, като ги залепил с тиксо.\r\n\"На всеки два часа проверявал дали приятелката му е в автомобила. По обяд насилникът тръгнал да излиза с колата от паркинга и тогава тя успяла да избяга\", описва премеждията на жената адвокат Борисова. \r\nНасинената пловдивчанка, а и хора, които й помогнали, извикали полиция. Пред германските униформени тя заявила, че не желае да подава жалба срещу гаджето си. \r\nПолицаите я придружили до болница, а след това и до автобуса за България. \r\nВ момента жената все още се възстановява от изживения шок с подкрепата на психотерапевти от организацията.", "date": "2017.12.21", "title": "Facebook приятел, а? Бой, тормоз и 6 дни под ключ за пловдивчанка"}
{"url": "https://www.dnes.bg/sofia/2017/12/21/sled-igra-s-piratki-deca-s-izgarianiia-i-amputirani-prysti.362962", "text": "Злополучни репетиции за новогодишната нощ станаха причина две 14-годишни момчета да бъдат приети в \"Пирогов\".\r\nВ късния следобед вчера в района на Южния парк децата са си играли с пиратки и са пострадали тежко. \r\nРъцете на едното са с много наранявания и то е с ампутирани три пръста.\r\nДругото е с изгаряния по лицето - информацията е от Центъра за спешна помощ в София.\r\n ", "date": "2017.12.21", "title": "След игра с пиратки – деца с изгаряния и ампутирани пръсти"}
{"url": "https://www.dnes.bg/zvezdi/2017/12/21/zvezdniiat-ni-rojdenik-rei-romano-na-60.362865", "text": "На 21 декември своя рожден ден празнува популярният и обичан американски актьор и комик Рей Романо. Роден през 1957 година в Ню Йорк, той участва в редица филми и телевизионни сериали, като най-известната му роля без съмнение е тази на Реймънд Бароун в един от най-успешните комедийни сериали - \"Всички обичат Реймънд\".\r\nПо-късно участва и в друг популярен сериал - \"Мъже на средна възраст\".\r\n\r\nРажда се в семейството на учителка по пиано и инженер.\r\nКомикът има италиански корени, като почти всичките му прабаби и прадядовци са италианци.\r\nКато ученик Рей е искал да стане счетоводител, като дори работи за кратко в банка.\r\nПодобно на своя герой в сериала, Рей Романо има брат полицай, която служи в полицията в Ню Йорк.\r\nАктьорът живее с родителите си до 29-годишна възраст.\r\nПрез 1987 година се жени за своята съпруга Анна, от която има 4 деца. Две от тях са момчета близнаци.\r\nРей Романо е един от най-популярните гласове в анимационната поредица \"Ледена епоха\".\r\nПрез 2010 година актьорът съобщава, че неговата съпруга Анна е спечелила битката с рак на гърдата. Семейството решава да сподели пред всички за своята борба и да се опита да помага на други хора в тежко положение.\r\nРей Романо е и доста добър в покера. Освен това играе и голф.\r\nИма 2 награди \"Еми\" за ролята си във \"Всички обичат Реймънд\".", "date": "2017.12.21", "title": "Звездният ни рожденик: Рей Романо на 60"}
{"url": "https://www.dnes.bg/sofia/2017/12/21/obshtinata-s-apel-kym-stolichani-zasadete-jivite-elhi.362963", "text": "Гражданите, които са избрали да украсят дома си с жива елха в саксия за Коледа, след празниците да засадят дръвчетата в междублоковите си пространства, призовават от Столичната община. \r\nЗа максимално прихващане на дръвчетата, препоръчително е да се запази целостта на кореновата бала при изваждането й от контейнера и пренасянето й в почвата. Озеленителите съветват засаждането да се реализира в ден с положителни температури. При избора на локация за посаждане на дръвчето, препоръчително е да се спазва отстояние от 6-7 метра от други дървета и храсти.\r\nСтоличната община напомня на всички, които предпочетат да украсят отрязана жива елха в дома си, след празниците да изхвърлят дървото до сивите контейнери за битови отпадъци. Специализиран превоз ще събере елхите по график и ще ги извози за рециклиране на инсталацията за биологично третиране \"Хан Богров\", където ще бъдат преработени и от тях ще бъде направен компост за подхранване на почвата.\r\nОт СО апелират жителите на районите \"Витоша\", \"Панчарево\", \"Връбница\", \"Нови Искър\", \"Кремиковци\", и \"Овча купел\" да изхвърлят коледните си дръвчета на изградените обособени места за събиране на зелени биоразградими отпадъци от домакинствата, както следва по адреси:\r\n1. Район \"Витоша\" на ул. \"Беловодски път\", старото обръщало на авт. 63;\r\n2. Район \"Витоша\" - кв. \"Симеоново\" - площад \"Виктория\" ;\r\n3. Район \"Витоша\", с. Владая - ул. \"Любомир Миланов Дамянов\"\r\n4. Район \"Нови Искър\" - ул. \"Кумарица\" 60;\r\n5. Район \"Връбница\" , с. Мрамор - ул. \"Васил Левски\"\r\n6. Район \"Панчарево\" - с. Горни Лозен, ул.\"Кайгана\" и ул. \"Съединение\" до трафопоста;\r\n7. Район \"Панчарево\"- с. Долни Лозен - ул. \"В. Левски\" и ул. \"Иван Пешев\" срещу 32\r\n8. Район \"Кремиковци\" - кв. \"Челопечене\" на ул.\"Гилица\";\r\n9. Район \"Кремиковци\" - с. Яна на ул.\"Св. Анна\";\r\n10. Район \"Овча купел\" - кв. \"Горна баня\" до моста на Домуз дере.\r\n ", "date": "2017.12.21", "title": "Общината с апел към столичани: Засадете живите елхи!"}
{"url": "https://www.dnes.bg/science/2017/12/21/probiv-2069-a-nasa-prashta-misiia-za-izvynzemen-jivot.362964", "text": "НАСА разглежда възможността през 2069 г. да организира първата в историята междузвездна космическа експедиция до звездната система Алфа Кентавър за търсене на живот там, предаде ТАСС, като цитира сп. \"Ню сайънтист\".\r\nЗамислено е мисията да съвпадне със 100-годишнината от кацането на човек на Луната. Този път обаче към космоса ще се отправят малки сонди, а не хора. Сондите ще се насочат към близка до Земята екзопланета, кръжаща около звезда, която се намира в системата Алфа Кентавър и е на разстояние около 4,4 светлинни години от нашата планета. \r\nЗа да долетят до екзопланетата за повече или по-малко приемлив срок, сондите ще трябва да се движат със скорост, която се равнява на 10 процента от тази на светлината. Ако им се удаде да го сторят, експедицията ще продължи 44 години и ще достигне до дестинацията си през 2113 г., информира БТА.\r\nУчените отбелязват, че досега не са разработени технологии, които биха позволили да се развие подобна скорост. \r\n\"Всичко е като в мъгла\", призна един от авторите на проекта Антъни Фрийман от Лабораторията за реактивни двигатели на НАСА в Калифорния. Но по думите на учените, до 2069 г. има достатъчно време, за да се обмислят детайлите.\r\n ", "date": "2017.12.21", "title": "Пробив! 2069-а НАСА праща мисия за извънземен живот"}
{"url": "https://www.dnes.bg/index/2017/12/21/receptata-dnes-pitki-za-bydni-vecher.362841", "text": "Питката за има централна функция в обредната вечеря. Тя е символ на плодородието, здравето, благоденствието и просперитета през новата година.   ", "date": "2017.12.21", "title": "Рецептата Dnes: Питки за Бъдни вечер"}
{"url": "https://www.dnes.bg/notifikacii/2017/12/21/turoperatori-poslygvat-vseki-peti-e-bez-zastrahovka.362965", "text": "Всеки пети туроператор е без валидна застраховка \"Отговорност на туроператора\", показва справка на \"Монитор\" в Регистъра на регистрираните туроператори и туристически агенти. \r\nКъм момента в електронния списък фигурират имената на 1071 туристически агенции, от които 224 са с изтекла полица. Това означава, че около 20% или всяка пета фирма няма право да организира пътувания.\r\nНа 58 от компаниите пък съвсем скоро им изтича застраховката. Останалият брой търговци са с валидни полици или пък са такива, които вече са заличени от регистъра.От данни на Министерството на туризма става ясно, че от 2014 г. до момента общият брой на отписаните туроператори е 15.\r\nПрез 2014 г. те са били 9, 2015 г. - 4, а през 2016 г. и 2017 г. по един, ако не броим последния случай с фалиралата \"София тур и Холидей\" ЕООД. \r\nСред основните мотиви за заличаване и прекратяване на дейност, посочени от туристическото ведомство, са, че въпросните дружества са работели без действаща застраховка или пък те сами са пуснали молба да бъдат заличени поради прекратяване на дейност, както и заради \"други системни нарушения на Закона за туризма\".\r\nВъв вторник вечерта разбрахме за поредния туроператор, който е фалирал, и то дни преди най-чаканите празници в годината, когато традиционно голям брой хора тръгват на път. Спешната проверка на министерството на туризма показала, че фирма \"София тур и Холидей\" ЕООД има валидна застраховка, сключена само преди дни - на 11 декември 2017 г., със ЗАД \"Алианц- България\", като полицата е влязла в сила от 00:00 часа на 12 декември 2017 г. Според информация от самия туроператор покритието на застраховката им е за 1 млн. лв., а според подадената към министерството информация за полицата лимитът на обезщетението е за 450 хил. лв.\r\nПред журналисти ресорният министър Николина Ангелкова заяви, че се издирва собственикът на \"София тур и Холидей\". През октомври месец фирмата е сменила собственика си, когато е прехвърлена на сръбския гражданин Драган Живкович, който е в неизвестност.\r\nОказва се обаче, че в списъка на туроператорите като управители са посочени съвсем други лица, а именно Димитър Иванов Тонев и Ралица Пламенова Тонева. Разминават се и адресите на управление.\r\nС тази фирма се оказа свързан и друг туроператор с подобно име \"София тур и ко\", чийто район на управление се намира на бул. \"Княз Ал. Дондуков\" 86. Срещу това дружество има подадени сигнали, но тя не е обявена в несъстоятелност, отговори на въпрос Ангелкова. \r\nНяма информация обаче какъв е броят на пострадалите клиенти и какъв е размерът на евентуалните щети.\r\n\"Обезщетения ще се плащат на хората\", заяви Орлин Пенев, изпълнителен директор на \"Алианц България\". Той обясни, че не се изплащат на принципа първи по ред, първи по право. Трябва да се съберат всички искове и сумата да се раздели пропорционално спрямо това, което всеки е платил на търговеца, ако не стига за покриване на пълните суми. Пенев уточни, че все още не се знае какъв е размерът на исковете, за това не може да се каже и дали ще стигнат парите за всички.\r\n\"При нас има подадени малко повече от 80 иска, за които все още не е установено към кой от застрахователите трябва да се насочат\", добави още изпълнителният директор на \"Алианц България\".", "date": "2017.12.21", "title": "Туроператори послъгват! Всеки пети е без застраховка"}
{"url": "https://www.dnes.bg/za-da-se-razbirame/2017/12/21/silnite-jeni-v-liubovta-s-kakvo-otblyskvat-myjete.362915", "text": "В наши дни все по-често чуваме определението „силна жена“. Обикновено зад него се крие едно пораснало момиче, което е преминало през различни изпитания в живота. Жена, която постига успехи, има цели, притежава редица качества, знае цената си и ѝ харесва да се нарича силна.От друга страна, тяхната същност често е плашеща за представителите на силния пол. Дали защото в такъв случай те са по-слабите, а би трябвало да е обратното?С какво силните жени отблъскват мъжете?Мъжете често пазят тайни и умеят да лъжат. В немалко случаи, жените дори да знаят, че са мамени, премълчават в името на връзката си. Но силната жена оценява искреността и лоялността. За нея това е градивен елемент на връзката и без значение колко е влюбена, ако бъде измамена, тя ще продължи сама напред.Повечето мъже са склонни да контролират избора на партньорката си, ето защо биха се почувствали некомфортно в компанията на една независима жена, която има свои позиции, мнение, ценяща личното пространство и взимаща смели решения.\r\nСилната жена знае какво иска от живота. Тя се нуждае от партньор, с когото да споделя идеите си, да обсъждат, дори и да не са на едно мнение, но не и от такъв, който ще се опита да я ограничи по някакъв начин, да я контролира.", "date": "2017.12.21", "title": "Силните жени в любовта – с какво отблъскват мъжете? "}
{"url": "https://www.dnes.bg/world/2017/12/21/sutrin-mygla-severnokoreiski-voinik-izbiaga-na-iug.362967", "text": "Севернокорейски войник избяга в Южна Корея тази сутрин през силно охраняваната сухоземна граница и демилитаризираната зона между двете страни, предаде агенция Йонхап, цитирайки представител на генералния щаб на въоръжените сили в Сеул. \r\nТова е втори подобен случай на границата по 38-ия паралел за малко повече от месец.На 13 ноември друг севернокорейски войник бе прострелян и тежко ранен от бившите си колеги след зрелищно бягство през демилитаризираната зона при Панминчжон. Той все още е в болница в Южна Корея, след като бе ранен от куршуми на пет места. \r\nВойникът с нисък чин се появил внезапно пред южнокорейски пост в западния сектор на границата в 8:03 ч местно време тази сутрин, възползвайки се от гъстата мъгла. Там бил задържан и в момента \"съответните органи\" изясняват неговите намерения. \r\nПървоначално бе съобщено, че този път инцидентът се е разминал без стрелба, но по-късно Йонхап предаде, че южнокорейските граничари са дали около 20 изстрела по севернокорейските войници, които издирвали беглеца. \r\n(БТА)", "date": "2017.12.21", "title": "Сутрин, мъгла... севернокорейски войник избяга на юг"}
{"url": "https://www.dnes.bg/stranata/2017/12/21/vremeto-dnes-studeno-s-temperaturi-mejdu-minus-2-i-3-s.362968", "text": "Начало на зимата – днес, 21 декември в 18 часа и 28 минути. \r\nЗначителна облачност ще има днес, като след обяд на места намаляваща до предимно слънчево. \r\nЩе духа слаб, по Черноморието до умерен запад-северозападен вятър. Студено, с максимални температури между минус 2° и 3°, за София минус 2 – минус 1°. \r\nТакава е прогнозата за времето на Националния институт по метеорология и хидрология (НИМХ) при БАН.\r\nНад Черноморието ще има значителна облачност, която след обяд ще намалее до предимно слънчево време. Ще духа до умерен северозападен вятър. Максимални температури на въздуха: 2-3°. Температурата на морската вода е 9° - 10°. Вълнението на морето ще бъде 1-2 бала.\r\nВ планините също ще има значителна облачност, но по високите части ще бъде предимно слънчево, а след обяд на места и в по-ниските части. Ще духа умерен вятър от запад-северозапад. Максимална температура на височина 1200 метра около минус 3°, на 2000 метра – около минус 8°.\r\n \r\n ", "date": "2017.12.21", "title": "Времето днес: Студено с температури между минус 2° и 3°С"}
{"url": "https://www.dnes.bg/stranata/2017/12/21/sled-prognozite-za-sniag-idva-koleda-kato-velikden-s-do-15-c.362978", "text": "Въпреки очакванията за обилен сняг по празниците, Коледа идва с време като по Великден. Последните прогнози на синоптиците са за слънце и температури между 10 и 15 градуса.Снеговалеж у нас ще има само в събота на 23 декември, обясни климатологът доц. Георги Рачев.Очаква се и доста слънце в районите, където няма мъгла. С 1-2 градуса по-ниски температури ще има на Стефановден. Не се очаква съществена снежна покривка.Декември обаче се очаква да завърши с аномалии от около 4 градуса над нормата, посочи той пред БНТ.На 28, 29 и 30 България ще попадне под валежната зона и ще се редуват дъжд и сняг. На 31 декември не се очакват никакви валежи, а температурите ще бъдат около нулата.Циклонът \"Карина\" ще оказва влияние върху времето у нас, прогнозира още Рачев. Очаква се той да пристигне у нас след 48 часа.Снегът, който се очаква да донесе, ще бъде на доста места, но много малък по обем - между 1-3 см. В равнинната част на България няма да има трайна снежна покривка.В планините започва образуването на нова снежна покривка, която е доста малка за тази част на година. \r\n ", "date": "2017.12.21", "title": "След прогнозите за сняг: Идва Коледа като Великден – с до 15°C!"}
{"url": "https://www.dnes.bg/health/2017/12/21/neven-prirodniiat-antiseptik.362990", "text": "Редом с няколкостотин вида вируси, които предисвикват настинка и грип, природата ни предлага и също толкова богат избор от естествени  антивирусни продукти, които подсилват имунитета, намаляват възпалението и директно унищожават вирусните частици. ", "date": "2017.12.21", "title": "Невен – природният антисептик"}
{"url": "https://www.dnes.bg/health/2017/12/21/limoni-portokali-6-leka-pri-zapek.362917", "text": "Сутрешно гадене, глад, промени в настроението... Това са само част от неразположенията по време на бременност и сякаш те не са ни достатъчни, освен тях, запекът е другият проблем, с които се сблъскваме през 9-те месеца.Запекът по време на бременност се дължи основно на хормонални промени. Бременността често се съпровожда от увеличение на прогестероновия хормон, което причинява отпускане на всички мускули в тялото ви, включително чревните мускули. Освен това нарастващото коремче също оказва натиск върху тях.Как може да облекчите запека и бременността ви да бъде по-лека? Като начало включете в менюто си кисело мляко и сок от сини сливи, а в следващите редове може да прочетете какво още може да облекчи неразположенията ви.Защо тази комбинация работи срещу запек? Лимонът проявява своите антиоксидантни свойства и има високо съдържание на витамин С. В комбинация с топла вода и мед е едно от най-често използваните средства за лечение на запек, тъй като увеличава производството на жлъчка в тялото ви. Това, от своя страна, подобрява движението на червата и улеснява изхождането.Портокалите са богат източник на витамин С и са част от храните, препоръчвани за облекчаване на запека. Съдържат добри количества фибри, чиито недостиг обикновено води до появата на запек. Освен това, консумацията на цитрусовите плодове ще засили защитните сили на организма ви. ", "date": "2017.12.21", "title": "Лимони, портокали... 6 лека при запек"}
{"url": "https://www.dnes.bg/crime/2017/12/21/dve-jeni-i-tri-deca-raneni-sled-pyten-ad-do-aitos.362992", "text": "Две жени и три деца пострадаха след тежък пътен сблъсък край Айтос, съобщават от МВР-Бургас. Инцидентът станал на пътя от село Вресово към града, в района до МТС Ябълчево.\"Фолксваген Шаран\", управляван от 38-годишен шофьор от село Струя, заради неспазване на дистанция блъска отзад намаляващия скоростта \"Опел Астра\".От удара са пострадали 34-годишна жена, пътувала в \"Опел\"-а и двете й деца близнаци на 2 г., както и 36-годишна пътничка във \"Фолксваген\"-а и 8-годишната й дъщеря.Двата автомобила са шофирани от съпрузите на пострадалите жени. Ранените са транспортирани до УМБАЛ Бургас, няма опасност за живота им.\r\n ", "date": "2017.12.21", "title": "Две жени и три деца ранени след пътен ад до Айтос"}
{"url": "https://www.dnes.bg/business/2017/12/21/turisticheski-potencial-imame-a-realizirame-li-go.362981", "text": "Според него над 20 общини имат желание да развиват зимен туризъм, а зимният турист харчел 3 пъти повече пари от летния.\"София има 20% ръст на туризма - пример, който се поема от Варна, Бургас и Пловдив\", отбеляза Благой Рагин.Директорът на Института за анализи и оценки в туризма Румен Драганов поясни, че основният туристопоток се формира от местното население и вътрешните пътувания.\"В годишен план имаме около 17 млн. пътувания в страната и 5 млн. излизания\", посочи той в \"България сутрин\".Той определи като \"притеснително и голямо разочарование за туризма\" поредното фалиране на туроператор. Дни преди коледните празници фирмата провали екскурзиите на стотици клиенти, а нейният собственик все още не е издирен.Според Румен Драганов европейска директива казва, че правителството трябва да създаде достатъчна гаранция у пътуващите, че техните пари ще бъдат върнати.\"Ако има някой виновен, това е Министерството на туризма\", настоя той и добави, че ведомството е трябвало да създаде достатъчна гаранция, ако туроператор изпадне в несъстоятелност, а още днес парите да бъдат върнати. Също така да бъде създаден център за информация и да бъдат платени моралните щети на засегнатите.Вчера депутатите решиха да бъде отложен с една година новият режим за концесии на плажовете, който ще влезе в сила от 1 януари 2019 г. Това възмути вицепремиера Валери Симеонов, който написа във Facebook \"Пак ни извъртяха!\"\"Това е поредно доказателство за това какви удари търпи туризмът от корупция на висше ниво\", каза от своя страна Румен Драганов.Той е на мнение, че решенията в тази насока водят до загуба на конкурентоспособност и има редица концесии на безценица.", "date": "2017.12.21", "title": "Туристически потенциал имаме, а реализираме ли го?"}
{"url": "https://www.dnes.bg/obshtestvo/2017/12/21/pyrviiat-redoven-polet-sofiia-odesa-shte-e-utre.362997", "text": "Първият редовен полет по маршрута София - Одеса - София, по който е назначен въздушният превозвач \"България Ер\", ще бъде изпълнен утре.Всяка седмица - в петък и в неделя, ще се извършват полети в двете посоки.Линията ще подобри свързаността между двете държави и ще позволи на  историческите български общности в Украйна да заздравят своите връзки с  родината. Така ще се създаде възможност учещите и работещи в България  бесарабски българи да избегнат тежкото 10-12 часово пътуване с автобус.Откриването на линията е по инициатива на вицепремиера Валери Симеонов. Проектът е осъществен с  активното съдействие на министъра на финансите Владислав Горанов и  министъра на транспорта, информационните технологии и съобщенията Ивайло  Московски, съобщиха от правителствената информационна служба.Със законови промени през юни беше облекчено договарянето със сезонни работници, което позволи в летния туристически сезон 2017 над 3000 граждани на Украйна и Молдова от български произход да работят у нас.Новата въздушна линия ще позволи по-високата им мобилност през 2018 г., както и развитието на двустранните туристически и икономически отношения с Украйна и Молдова.В първия полет до Одеса ще участват народни представители и правителствена делегация, водена от вицепремиера Валери Симеонов.", "date": "2017.12.21", "title": "Първият редовен полет София - Одеса ще е утре "}
{"url": "https://www.dnes.bg/football/2017/12/21/senzaciia-bristol-bi-shuta-na-iunaited-za-kupata-na-ligata.362984", "text": "Отборът от Чемпиъншип Бристол Сити удари с 2:1 Манчестър Юнайтед и записа велика победа, с която се класира на полуфинал за Купата на Лигата.\r\nТимът от Бристол вече елиминира четири отбора от елита този сезон в турнира - Уотфорд, Стоук, Кристъл Палас и Юнайтед.\r\nЖозе Моуриньо бе направил доста промени в титулярния си състав, но това не трябва да бъде оправдание за издънката.\r\nВ другия четвъртфинал от снощи Челси се наложи с 2:1 над Борнемут. \r\nЗдрави единоборства белязаха срещата на \"Стамфорд Бридж\", като футболистите на мениджъра Антонио Конте се оказаха по-съобразителни и стигнаха до победата по драматичен начин в края на мача. \"Сините\" водеха с 1:0 до 90-тата минута с гол на Вилиан, но натискът на гостите даде резултат в края на мача.В 90-ата минута резултатът стана 1:1, след като Дан Гослинг засече подаване в наказателното поле и отправи топката в десния ъгъл на вратата.\r\nМинута по-късно драмата бе пълна, след като Алваро Мората получи прекрасно подаване и отбеляза гол, намирайки вратата с майсторски завършващ удар.Малко след края на срещите бе изтеглен и жребият за полуфиналите. Челси ще се изправи срещу Арсенал, а в другия сблъсък за място на финала лидерът във Висшата лига Манчестър Сити ще срещне втородивизионния Бристол Сити.\r\nПолуфиналите се играя на разменено гостуване, а първите мачове са в седмицата, започваща на 8 януари.", "date": "2017.12.21", "title": "Сензация! Бристол би шута на Юнайтед за Купата на Лигата"}
{"url": "https://www.dnes.bg/stranata/2017/12/21/dva-tir-a-se-udariha-na-vitinia-spriaha-trafika-kym-sofiia.363002", "text": "Временно е затворено движението по магистрала \"Хемус\" в  посока столицата около тунела \"Витиня\" поради катастрофа с два ТИР-а,  съобщиха от пресцентъра на МВР.Ограничението е заради пътен  инцидент между два ТИР-а, станал към 10:20 часа. По първоначални данни на около 500 м след тунела \"Витиня\" шофьорът на тежкотоварен автомобил,  пътувал в посока към Варна, е изгубил управлението.Камионът е преминал  разделителните мантинели, навлязъл е в другото платно и се е ударил в  друг ТИР. Няма пострадали, но инцидентът налага спиране на движението в  лентите в посока към столицата.Екипи на Пътна полиция отклоняват трафика към София по стария път. В посока Варна движението е по магистралата.", "date": "2017.12.21", "title": "Два ТИР-а се удариха на \"Витиня\", спряха трафика към София"}
{"url": "https://www.dnes.bg/sofia/2017/12/21/kilometyr-levche-da-ima-li-minimalna-cena-za-taksito.362985", "text": "Няма основание за въвеждане на минимална цена от 1 лев за километър пробег за такситата в София. Това е мнението на бившият председател на транспортната комисия в Народното събрание Настимир Ананиев.\r\n\"Те искат минимална долна граница, това значи, че тях ги е страх от конкуренцията\", заяви Ананиев в студиото на \"България сутрин\".\r\nТой припомни още, че е била въведена горна граница, което е станало, за да се спрат случаите на подведените клиенти.\r\nНастимир Ананиев обърна внимание на услугата, която предоставят такситата и тяхното състояние.\r\nПред Ананиев подчерта още, че е бил против въвеждането на патентен данък. Според него таксиметровият бранш трябва да бъде като всеки друг бизнес и да плаща данък за това, което печели.\r\nБившият депутат обясни, че бюрокрацията, от която се оплакват таксиметровите превозвачи, е основателна. Той подчерта, че срокът за подаването на документи за следващата година е прекалено малък и може би няма да успеят всички таксита да получат нужните разрешителни за 1 януари. Това ще доведе до период с много по-малко таксита в София.\r\nОбявеният за тази сутрин протест на таксиметровите шофьори пред сградата на Столичната община не се състоя.", "date": "2017.12.21", "title": "Километър - левче! Да има ли минимална цена за таксито?"}
{"url": "https://www.dnes.bg/muzika/2017/12/21/bivshiiat-barabanist-na-d-2-stava-nastoiasht.363004", "text": "Барабанистът Явор Александров-Яшо отново се връща в D_2. Барабанистът е в състава на групата от създаването й през 1999 година.Новината за официалното завръщане на Яшо, след 5-годишно отсъствие, ще бъде съобщена на изявата им, която ще е на 23 декември в столичен клуб.Вече се превърна в традиция всяка година D_2 да радва феновете си с коледен рок концерт. Това е осмото издание на музикантите, които ще изпълнят любими хитове.В сетлиста ще присъстват популярни парчета на групата и най-добрите им изпълнения от албумите \"6\" и \"Феникс\".\r\n ", "date": "2017.12.21", "title": "Бившият барабанист на D_2 става настоящ"}
{"url": "https://www.dnes.bg/notifikacii/2017/12/21/shofioryt-v-melbyrn-umishleno-se-vriazal-v-peshehodcite.363010", "text": "Врязването на превозно средство в група пешеходци, които са се намирали в оживена зона в Мелбърн, е \"умишлен акт\", твърдят австралийските правоохранителни органи, цитирани от а AFP.\"Вярваме, че това, което видяхме, е умишлен акт. Мотивите са неясни\" - заяви пред репортери в Мелбърн полицейският командир Ръсел Барет. При инцидента пострадаха 12 души, двама от които са настанени в болница, включително дете в предучилищна възраст, получило травма на главата.Водачът на превозното средство е арестуван. Да припомним, че през януари тази година четирима души загинаха, а над 20 други бяха ранени при сходен инцидент във втория по големина град в Австралия.", "date": "2017.12.21", "title": "Шофьорът в Мелбърн умишлено се врязал в пешеходците"}
{"url": "https://www.dnes.bg/world/2017/12/21/minite-osakatiavat-ubivat-220-000-ukraincheta-sa-zastrasheni.362988", "text": "Стотици хиляди деца рискуват да станат жертви на мини и други взривни устройства в засегнатата от война Източна Украйна, показва доклад на ООН, цитиран от Франс прес.Регионът е едно от местата с най-голяма концентрация на минни полета. Кървавият конфликт между украинската армия и подкрепяните от Русия бунтовници излага на опасност 220 000 деца, които живеят, играят и ходят на училище в райони, осеяни с противопехотни мини и други експлозиви, се посочва в доклада на Детския фонд на обединените нации /УНИЦЕФ/.\"Неприемливо е, че места, където преди по-малко от четири години децата можеха да играят в сигурност, днес са осеяни със смъртоносни експлозиви\", заявява Джована Барберис, представителка на УНИЦЕФ в Украйна.\"Всички участници в конфликта трябва незабавно да спрат да използват тези жестоки оръжия\", които излагат деца на постоянна опасност от наранявания или смърт, призова тя.Данни, събрани в периода от януари до ноември тази година, показват, че средно едно дете на седмица е ставало жертва на конфликта по дългата 500 км фронтова линия, разделяща воюващите страни. Противопехотни мини и невзривили се снаряди са основна причина за нещастните случаи, засягащи децата, според УНИЦЕФ.Агенцията предупреждава, че бомбите и мините заплашват също жизненоважната инфраструктура, доставяща вода, газ и електричество и призовава всички страни в конфликта да сключат ново примирие и да разрешат дейности по разминиране и възстановяване. (БТА)\r\n ", "date": "2017.12.21", "title": "Мините осакатяват, убиват... 220 000 украинчета са застрашени!"}
{"url": "https://www.dnes.bg/politika/2017/12/21/karadaiy-posreshtame-evroshefstvoto-razedineni.363001", "text": "Еврошефството ни е провал, защото във властта са националистите, които печелят избори с говорене срещу Европа, смята лидерът на ДПС Мустафа Карадайъ.Според него председателството ни на ЕС е едно от най-важите събития за страната.\"Посрещаме председателство разединени, конфронтирани, бедни, без изгледи за политическа нормалност и икономически растеж, с ерозирала държавност и основната причина за това е формулата на управление\", отсече Карадайъ в декларация от името на своите депутати.Той отсече, че разделението на обществото, езикът на омразата, политиката на отхвърлянето, създаване на неясни мнозинства без ценностна основа, разрушават демокрацията, доверието в институциите, в държавността като цяло.Според него ГЕРБ, първата политическа сила след вота през март, не е разчела правилно резултатите от изборите и поради липса на воля да понесе своята отговорност е предложила неудачна форма на управление, включваща, без да има нужда, националисти във властта.\"Така излъгаха обществото, избирателите си, отказаха се от предизборната си програма, загърбиха европейските ценности, минираха европредседателството, застрашиха демокрацията и държавността, властта не само не генерира  сигурност и стабилност, не създава условия за икономически растеж, не гарантира нужните реформи, работи се на принципа проба–грешка\", обвини още лидерът на ДПС.", "date": "2017.12.21", "title": "Карадайъ: Посрещаме еврошефството разединени!"}
{"url": "https://www.dnes.bg/obshtestvo/2017/12/21/ombudsmaia-s-kritika-za-e-simulaciiata-na-vot-imitaciia.362991", "text": "Омбудсманът Мая Манолова разкритикува симулациите на дистанционно електронно гласуване, проведени миналата седмица.Манолова изпрати становище до Централната избирателна комисия (ЦИК), в което настоява, че те трябва да се проведат по друг начин.\"Смятам, че за да не бъде симулацията само имитация, същата следва да се извърши в реален изборен район и сред реални избиратели, като включва всички елементи на изборния процес, започвайки от регистрацията на избирателя.Процедурата следва да се придържа към разпоредбите от Изборния кодекс, като бъдат ясно очертани двата разделни във времето етапа - предварителна регистрация и същинско гласуване\", посочва общественият защитник.Според нея, за да се постигне целта на закона, трите симулации не следваше да бъдат проведени наведнъж в рамките на един или два дни, а разделени във времето достатъчно, така че да бъдат извършени анализ и оценка след всяка една от тях, като изводите от първата да послужат за подобряване на системата при провеждане на втората и т.н.Оценката на омбудсмана за проведените симулации е, че не изпълняват целта на закона, защото избирателите трябва да могат да се регистрират дистанционно, от дома си например или от друго избрано от тях място, до определена дата, след което отново дистанционно да гласуват на друга дата.Електронно дистанционно гласуване е именно от дистанция, както личи и от наименованието и както е описано в Изборния кодекс. В противен случай се оказва форма на присъствено машинно гласуване, коментира омбудсманът.Манолова изтъква, че съгласно разпоредбите на Изборния кодекс единствената разлика между симулация на дистанционно електронно гласуване и експериментално дистанционно гласуване, което трябва да се проведе три пъти след 1 януари 2018 г. преди същинското прилагане на дистанционно електронно гласуване на избори за Европейски парламент през 2019 г., е, че при симулацията се гласува за измислени партии и коалиции, докато експериментите се провеждат на реални избори, но резултатите не се вземат предвид.Според омбудсмана и симулациите, и експериментите следва да демонстрират и да гарантират надеждността на дистанционното електронно гласуване, а не да послужат като основания за отмяната му от законодателя.", "date": "2017.12.21", "title": "ОмбудсМая с критика за е-симулацията на вот: Имитация!"}
{"url": "https://www.dnes.bg/muzika/2017/12/21/skandau-za-grupa-na-2017-pobedihme-diado-na-dylgo-biagane.363017", "text": "7 възходящи са годините, в които си пропрява път един от най-успешните  музикални тандеми у нас - група \"Скандау\". Момчетата бяха избрани за  група на годината, но не са особено възхитени от наградата.\"Група на годината за нас значи, че сме най-добрата група на годината и  смятаме, че победихме дядо на дълго бягане. Бяхме номинираме с групи,  които в момента не са толкова евентуални и победата беше лесна. Ще е  глупаво да се направим на много възхитени, по-добре да бъдем реалисти\",  коментира Йонислав Йотов-Тото пред Лъчезар Евтимов-Лъчо обяви, че през 2018 г. планират да пуснат две нови песни в един ден. Момчетата се шегуват, че се стремят да го съобщят навсякъде, за да не могат да избягат от обещаното.\r\n\"Искаме да направим състезание между наши си песни, защото е безсмислено да се състезаваме с другите\", посочиха гостите в \"България сутрин\".\r\nЗапитан за равносметката за отиващата си 2017 година, Лъчо подчерта, че това е най-силната им година в живота, като са им се случвало само хубави неща.\r\n\"Не можем да кажем какво ни накара да се намръщим. Най-необходимото чувство е това на удовлетворението\", каза младият изпълнител.\r\nТото пък призна, че се страхуват от славата, но уточни, че да си известен в България е като да си картоф в кило картофи и на свой ред попита как се определя известността.\r\nОт известните се очаква да възпитават, отбеляза той и определи това твърдение като \"уникална грешка\". Ние сме известни хип-хоп изпънители, не сме възпитатели, настоя Йонислав Йотов.\r\n\"Можем да дадем добър или лош пример, но нека всеки прецени дали да го последва, или не\", допълни Лъчезар.\r\n ", "date": "2017.12.21", "title": "\"Скандау\" за група на 2017: Победихме дядо на дълго бягане!"}
{"url": "https://www.dnes.bg/notifikacii/2017/12/21/priznaniiata-na-mehmed-vliazyl-za-pari-no-damla-go-chula-i.363045", "text": "Мехмед, братовчедът на Дамла, който бе арестуван за убийството й вчера, е търсел пари в дома на роднините си. Малкото момиченце обаче го видяло и той я убил.Това ставало ясно от признанията на младия мъж, пише rodopi24.Майката на Дамла дала в събота 50 лева назаем на племенника си Мехмед, а часове по-късно той влязъл в апартамента в блок \"Слава\" в центъра на Момчилград да търси още пари. При тършуването призори в неделя обаче от шума се събудила 7-годишната му братовчедка.Мехмед удушил Дамла, а после облепил главата й с тиксо. Нямал време да тършува из жилището, избягал навън и се скрил. \r\nСлед 7.30 часа се появил в Спешното отделение на болницата в Момчилград.\r\nТези признания направил самият заподозрян за жестокото убийство в Момчилград.\r\nКакто Dnes.bg писа майката на Дамла, Садет Мусаы бе освободена от ареста днес. Тя бе арестувана заради това, че е оставила детето си без надзор и така го е подложила на опасност.\r\nЖената излязла от ареста по чехли и тръгнала в неизвестна посока и се разминала с близките си. Те се насочили към болницата, предполагайки, че жената е тръгнала към моргата да прибере трупа на дъщеря си.\r\nСадет Муса успяла да стигне до Момчилград с такси.", "date": "2017.12.21", "title": "Признанията на Мехмед: Влязъл за пари, но Дамла го чула и..."}
{"url": "https://www.dnes.bg/obrazovanie/2017/12/21/uskoreno-razvitie-nkiz-svyrzva-i-uchilishtata-s-biznesa.363040", "text": "Програмата за ускорено професионално развитие на младите, която стартира Национална компания \"Индустриални зони\", може да се разшири от университетите към училищата. Това става ясно от плановете на ведомството.Програмата вече започна с някои от големите ВУЗ-ове, а целта й е да предостави възможност за стажове и постоянна работа във фирмите, които оперират в зоните на държавната компания.Догодина НКИЗ предвижда да продължи инициативата като разшири партньорствата си с още  университети от цялата страна. Това обяви изпълнителният директор на компанията Антоанета Барес, цитирана от \"Фокус\". Заради проекта на НКИЗ, започнал по нейна инициатива, тя получи и награда \"Златно сърце\" на сп. Business Lady, която й връчи шефът на БТПП Цветан Симеонов.Барес обяви, че плановете на компанията са на следващ етап програмата да се разрасне още и в нея да се включат и средни професионални училища.При получаването на наградата изпълнителният директор на компанията благодари за подкрепата на екипа на НКИЗ и Министерството на икономиката, както и на своите партньори и обясни, че без тях добрите резултати от проекта не биха били възможни.Тя припомни, че инициативата е замислена и в подкрепа на настоящите и нови инвеститори в индустриалните зони на НКИЗ с цел преодоляването на едно от най-сериозните предизвикателства пред инвестиционните проекти – осигуряването на качествени специалисти.", "date": "2017.12.21", "title": "Ускорено развитие: НКИЗ свързва и училищата с бизнеса"}
{"url": "https://www.dnes.bg/health/2017/12/21/izometrichni-uprajneniia-ukrepvat-muskulite.362993", "text": "Изометричните упражнения са специфични тренировъчни методи, които всеки почитател на фитнеса може да включи към своя тренировъчен режим. Те предлагат идеална възможност за тонизиране и укрепване на мускулатурата в случаи, когато не желаете или нямате възможност да разчитате на пълноценна фитнес тренировка. ", "date": "2017.12.21", "title": "Изометрични упражнения - укрепват мускулите"}
{"url": "https://www.dnes.bg/temida/2017/12/21/pokushenieto-sreshtu-danychniia-izstrel-sreshtu-dyrjavata.363038", "text": "Покушението срещу високопоставения данъчен служител от началото на седмицата се разглежда като изстрел към държавата и държавността.Това заяви финансовият министър Владислав Горанов след извънредна среща при премиера Бойко Борисов.Най-добрият медицински екип се грижи за пострадалия ръководител на фискалния контрол в НАП Иво Стаменов и сигналите за състоянието му са положителни, увери Горанов. Той допълни, че Стаменов е и ще продължава да бъде добросъвестен и честен държавен служител.43-годишният шеф на фискалния контрол бе прострелян в понеделник сутринта в района на ул. \"Дунав\". Маршрутът му бил обичаен за отиване на работа.Със сигурност покушението не е свързано с личния живот на данъчния служител, а с изпълнението на служебните му задължения, посочи главният прокурор. По думите му за първи път от много време насам има посегателство, което не се изчерпва само до запален личен автомобил и посегателство върху лично имущество.Той заяви, че трябва да се отговори изключително твърдо от държавата и определи посегателството като \"зловещ сигнал към всички негови колеги и към всички, които работят за държавата\".Цацаров съобщи, че в разследването по случая е ангажиран \"възможно най-добрият екип от Столична дирекция\" и допълни, че всички действия като координация възлага на заместника си Борислав Сарафов. Оттук насетне държавата ще трябва да покаже, че е на мястото си и е в състояние да защити тези, които работят за нея, посочи главният прокурор.Националната агенция за приходите ще продължи да работи усилено, въпреки безскрупулното посегателство срещу Иво Стаменов, увери изпълнителният директор на НАП Галя Димитрова.", "date": "2017.12.21", "title": "Покушението срещу данъчния – изстрел срещу държавата!"}
{"url": "https://www.dnes.bg/obshtestvo/2017/12/21/borisov-uveri-nap-shte-im-go-vyrnem-za-strelbata.363050", "text": "Премиерът Бойко Борисов заяви, че стрелбата по данъчен служител е стрелба по самата държава.В понеделник бе прострелян ръководителят на фискалния контрол в НАП Ивайло Стаменов, който отивал на работа с колата си. Основна версия за покушението е работата му.\"Ако ги оставим безнаказани, утре ще посегнат и на друг\", каза Борисов по време на срещата си с ръководството на Националната агенция за приходите и с директорите на териториалните дирекции на Агенцията, съобщиха от правителствената информационна служба.\"Имаме много ясен план. Благодаря за отличната работа през годината, за това, че благодарение на вашия труд, като пчелички, приходните агенции – и двете, са с близо милиард повече приходи. Благодарение на вас, защото от нас е волята, а от вас е работата, заедно с колегите от МВР и, разбира се, с абсолютната подкрепа на главния прокурор – най-видимият резултат е повечето пари в бюджета, благодарение на който може да се дават и давахме и повече пенсии, увеличение на заплатите и на учители, и на полицаи и на военни и т.н.\", заяви премиерът.Той отбеляза, че нападението над данъчен служител няма да остане безнаказано. По думите му данъчните служители ще са част от предложените от МВР ответни мерки.\"Така хората ще ни вярват повече, така ще разберат че това, което правим, е принципно, правилно и безкомпромисно. И рано или късно, правилата ще се спазват. Така че много приказки не е нужно да се казват. Имаме утвърден от прокурорите план, имаме насоки, имаме, дето се вика, достатъчно, за да им го върнем така, както заслужават. И това ще бъде сторено, може да бъдете сигурни, да ходите на работа на спокойни\", обобщи Борисов.", "date": "2017.12.21", "title": "Борисов увери НАП: Ще им го върнем за стрелбата!"}
{"url": "https://www.dnes.bg/crime/2017/12/21/devet-dushi-sa-zadyrjani-v-burgasko-za-droga.363037", "text": "Девет души, пласирали и произвеждали наркотици, са задържани по време на масирана спецоперация на Областната дирекция на МВР в Бургас.\r\nПолицаи са извършили арести в Несебър, Бургас, Айтос, Средец и Малко Търново. Намерени и иззети са амфетамини, метамфетамин, канабис и т.н. \"друсан чай\", образувани са шест бързи полицейски производства.\r\nВ Несебър е задържан 33-годишен, в чийто дом са открити 200 гр канабис и две електронни везни.\r\n24-годишен е задържан в Средец, от стаята му са иззети стъклено плаке с метамфетамин, както и прекурсори и съоръжения за производство на пико. Служители на полицията в Малко Търново пък задържали 38-годишен с 13 грама канабис.\r\nВ Бургас са извършени проверки на няколко места. В к-с \"Меден Рудник\" са арестувани двама мъже на 20 и 32 г., пласирали т.н. друсан чай.\r\nСъс същата опасна дрога е задържан 25-годишен, който само преди седмица бе арестуван за наркоразпространение. Тогава в дома в кв. \"Победа\" бяха открити 98 топчета синтетичен канабис. При днешната акция полицаи намерили 15 топчета от дрогата.\r\nНа метри от СОУ \"Иван Вазов\" в Поморие е задържан 16- одишен бургазлия, у когото са открити два свитъка с канабис.\r\nПолицията в Айтос задръжала криминално проявена на 34 г. с девет топчета марихуана.\r\nПри извършена проверка в дома на 30-годишен от бургаския квартал \"Сарафово\" са намерени и иззети амфетамин и метамфетамин с различен грамаж.\r\n ", "date": "2017.12.21", "title": "Девет души са задържани в Бургаско за дрога"}
{"url": "https://www.dnes.bg/zvezdi/2017/12/21/val-kilmyr-oshte-bori-raka-no-veche-ne-strada-za-oskar.362994", "text": "Когато се разшумя, че Вал Килмър е диагностициран с рак, той отрече неприятната новина. Информацията за болестта на актьора дойде от неговия колега и приятел Майкъл Дъглас, който победи същата диагноза - тумор на гърлото.Две години по-късно 53-годишният Килмър призна, че е болен и продължава да се лекува. Сега, в интервю за \"Холивуд рипортър\", актьорът, познат с ролите си в продукции като \"Топ Гън\", \"Уилоу\", \"Доорс\", \"Тумбстоун\", \"Батман завинаги\", \"Светецът\", споделя как болестта е променила възгледите му за живота, съобщава БТА.Той разкрива, че преди заболяването е гледал на всичко, което се случва в Холивуд твърде сериозно. Вече не е така - осъзнал е, че няма нищо по-важно от здравето.\"Преди приемах нещата твърде сериозно. Бях разстроен, че големите награди, като Оскар, ме подминават - признава той в интервюто, което се води в присъствието на двете му деца - 26-годишната Мерседес и 22-годишния Джак. - Желаех да имам повече Оскар-и от всеки друг! Вижте, например Мерил Стрийп сигурно се чувства много добре, знаейки, че всички я обичат. Наградите в крайна сметка са признание за обич\".В същото интервю се включва и дъщерята на Килмър, която разкрива нова драма, която разтърсва фамилията по същото време, когато баща й разбира, че е болен от рак. Автомобил удря Мерседес.\"Бяхме по едно и също време в една и съща болница. За мен беше съкрушително да виждам и двамата на легло\" - казва синът на актьора - Джак.", "date": "2017.12.21", "title": "Вал Килмър още бори рака, но вече не страда за Оскар"}
{"url": "https://www.dnes.bg/obshtestvo/2017/12/21/policaite-na-protest-no-bez-da-blokirat-gkpp-ta.363047", "text": "Както се заканиха служителите на МВР излизат на протест на границата, но обещаха, че няма  да блокират ГКПП-та. \r\nНедоволството им отново е заради ниските заплати и на 22 декември ще го покажат за пореден път.Протестът ще започне от 11:00 часа на ГКПП \"Станке Лисичково\", ГКПП \"Стрезимировци\" и пред РДГП \"Елхово\", от 11:30 часа протести ще се проведат на ГКПП \"Кулата\" и ГКПП \"Илинден\", а в 12:00 часа ще е началото на протестите на ГКПП \"Дуранкулак\" и пред РПУ – Сливен, обясни зам. шефът на Синдикалната федерация на служителите на МВР Димитър Попов.\"Няма да създаваме никакви пречки за преминаващите пътници, тъй като утре се очаква засилен трафик. Няма да пречим и на колегите, които в момента ще бъдат на работа и ще обслужват този поток. Протестът ще бъде изцяло законен. Ние нямаме право на стачка, както и нямаме право да блокираме пътища или да затрудняваме движението. Нашият протест ще бъде изцяло съобразен със Закона за митингите и манифестациите, където е записано много ясно, че не трябва да бъдат създавани пречки за безопасността на движението и въобще - за нормалният трафик и обществения ред. Няма да пречим на никого, затова нека хората са спокойни – те ще могат да пътуват без проблеми\", каза още Попов.Той добави, че протестиращите ще седят от двете страни преди зоната на граничните пунктове, където ще кажат какви са техните искания, след което ще се разотидат. Протестът се очаква да продължи около 60 минути на всички 5 гранични пункта.\r\n\r\n ", "date": "2017.12.21", "title": "Полицаите на протест, но без да блокират ГКПП-та"}
{"url": "https://www.dnes.bg/sofia/2017/12/21/taksidjii-kak-da-poddyrjame-kolite-sys-stotinki.363048", "text": "Таксиметрови шофьори протестираха пред Столичната община. Те настоваха за фиксирана минимална цена на километър и поискаха спешни мерки от общината.1 лев на километър през деня и 1,14 лв. през нощта – за тези цени настояват таксиметровите шофьори. \r\n\"Себестойността на 1 км е около 90 стотинки. Фирми, които не са таксиметрови компании си правят пиар на наш гръб, като обявяват цени под себестойност\", коментира един от таксиметровите шофьори пред .\r\nСпоред хората от бранша подбиването на пазара и ниските тарифи водят до невъзможност за заплащане на патентния данък и поддръжката на колите. Затова много хора са принудени да теглят кредити.\r\n\"За мен трябва да е 2 лева първоначалната тарифа. Не може с тези стотинки да поддържаме колите\", отбеляза дама, присъстваща на протеста, а нейн колега подчерта, че това все пак не е евтин транспорт, а \"услуга-лукс\".\r\nОт Столичната община обясниха, че от два месеца водят преговори, но исканията на превозвачите са разнообразни, а исканата минимална цена от 1 лев засега е невъзможна.\r\nАнализът ще е готов най-рано след месец. Бунтът в жълто обаче ще продължи – категорични са шофьорите.", "date": "2017.12.21", "title": "Таксиджии: Как да поддържаме колите със стотинки?"}
{"url": "https://www.dnes.bg/index/2017/12/21/godinata-v-snimki-fevruari-2017.362296", "text": "По традиция Dnes.bg събра за вас най-интересните и любопитни снимки от отминаващата си година, месец по месец.\r\nСлед като вчера видяхме най-интересните снимки от първия месец на годината, сега е време да се позабавляваме с кадрите, които белязаха зимния февруари. \r\nА ако сте пропуснали най-интересните снимки от януари, ", "date": "2017.12.21", "title": "Годината в снимки: Февруари 2017"}
{"url": "https://www.dnes.bg/obshtestvo/2017/12/21/bezrabotni-uj-niama-a-bednite-5-400-000.362989", "text": "В края на 2017 година безработицата у нас намалява, доходите растат, но според КНСБ средства за нормален живот нямат близо 5 400 000 българи.Минималните пенсии за осигурителен стаж и възраст нараснаха през 2017 година на две стъпки и от октомври вече са 200 лева. Двукратното увеличение засегна над 800 000 пенсионери. Продължава политиката по нарастване на минималната работна заплата и от 2018 година минималното възнаграждение ще е 510 лева. В същото време обаче експерти коментираха, че няма нова политика по доходите, сегашната се основава само на това да се увеличава минималната работна заплата, а не се отчита квалификацията на работниците. \r\nСпоред данни на синдикатите от 2012 г. минималната работна заплата се е повишила с 62,5%,  но тя остава най-ниска в ЕС - 235 евро. По данни на КНСБ в България минималната заплата е по-ниска с 26,2 на сто от тази в Румъния, с 5,2 на сто от тази в Сърбия, от тази в Гърция - с 65,6 на сто, от Турция - с 46,9 на сто, а от Словения - със 70 на сто. Само в сравнение с Албания минималната работна заплата в България е по-висока - с 29,9 на сто, отбелязват от КНСБ.\r\nПредседателят на Асоциацията на индустриалния капитал в България Васил Велев настоява, че половин Европа се труди в страни, в които няма месечна минимална работна заплата. По данни, цитирани от Велев, средната работна заплата в страните без минимална работна заплата е с 60 процента по-висока от тези, в които има такава. \r\nНа дневен ред през 2017 година беше и искането на бизнеса да отпадне добавката за т. нар. клас прослужено време. Работодателите смятат, че добавката за стаж трябва да бъде премахната, тъй като е дискриминационна спрямо по-новите служители, както и спрямо държавните служители, за които т.нар. клас прослужено време беше отменен. Бизнесът смята, че след отпадането на класа за прослужено време ще се преодолее необоснованото различие във възнаграждението на работници, извършващи една и съща дейност, но с различна продължителност на трудовия стаж.\r\nСпоред бизнеса с преструктуриране на работната заплата и отпадането на допълнителното възнаграждение за прослужено време, което ще се инкорпорира в основната месечна заплата на работника или служителя, ще се даде възможност за равнопоставеност на работниците и служителите.\r\nПозицията на работодателските организации е, че отмяната на добавката за стажа ще даде възможност за връщане на трудовия пазар на работници и служители.\r\nСиндикатите от своя страна заявиха, че ако някой посегне на добавката, са готови за национални протести. Според КТ \"Подкрепа\" и КНСБ работодателите нямат никакви икономически аргументи за отпадането на добавката. Те оспориха и твърдението, че такава добавка няма в останалите европейски страни, като посочиха, че в различните държави процентите са различни, наименованията на възнаграждението също, но такова има в много от страните-членки на ЕС.\r\nСпоред статистиката средномесечната безработица през първите единайсет месеца на годината е 7,2%, отчетоха от социалното министерство и отбелязаха, че е достигнато нивото отпреди кризата. В същото време обаче министърът на труда и социалната политика Бисер Петков и експерти отчитат, че въпреки намаляването на безработицата и повишаването на заетостта, остават нерешени предизвикателства като недостигът на квалифицирана работна ръка, структурните проблеми на безработицата.\r\nСпоред данни на Института за икономика и международни изследвания хората в трудоспособна възраст в България, които нито работят, нито учат, нито искат да търсят работа, са над 300 000. Анализаторите определят тези хора като огромен резерв на пазара на труда - близо 10 на сто от работещите. Те не допринасят за социалните системи и генерират бедност, маргинализация и сива икономика. За тях действащите политики по заетостта не работят, защото те предполагат мотивирани хора.\r\nЕксперти като Иван Нейков смятат, че законодателството продължава да не отговаря на феномена \"увеличен брой на възрастните работници\", както и че са необходими нови режими на работното време и на почивка. През 2001 година първокласниците са били 113 000 а през 2017 г. те са 64 000. Това според Нейков показва, че за дълъг период непрекъснато ще нараства дела на работниците от категорията 55 плюс. Освен това вече излизащият от активна възраст няма да бъде заместван от млад работник, както е било досега. Средногодишно се пенсионират около 100-105 хиляди души, а младите, които навлизат на пазара на труда, ще бъдат под 70 000, посочи Нейков.\r\nСоциалният министър Бисер Петков обяви, че обучението на работници ще бъде водещо направление в активната политика на пазара на труда през 2018 г. Със средства от държавния бюджет за активна политика на пазара на труда ще се финансира обучението на не по-малко от 11 000 безработни, като приоритетни целеви групи ще бъдат продължително безработните и безработните без професии и квалификация, каза министърът. Обученията ще бъдат определени съобразно потребностите на работодателите и прогнозите за търсене на работна сила.\r\nПоследните данни на КНСБ за издръжката на живота сочат, че под средствата за нормален живот са 75% от домакинствата в България. За да се задоволят основните потребности на домакинство от двама възрастни и две деца, свързани с храна, с условията на живот, здравеопазване и образование са необходими 2301 лева на месец. Брутната работна заплата за всеки от двамата работещи родители с две деца трябва да бъде не по-ниска от 1474 лева, за да се осигурят средствата, необходими за издръжката на живот на този тип средностатистическо домакинство.\r\nОфициалните данни за заплатите на наетите през третото тримесечие на 2017 г. отчитат средна работна заплата за страната от 1037 лева, която е с близо 30 процента по-ниска от необходимите средни стойности за издръжка.\r\nТака под издръжката на живота са общо 5 400 000 българи, отбеляза синдикалният лидер Пламен Димитров. Само 25 процента от домакинствата са с общ доход на човек над издръжката на живота или около 1,8 милиона души.\r\n30 процента от домакинствата са с общ доход на човек под издръжката за бедните домакинства (до 314 лева официална линия на бедност) или близо до 2 165 000 души.\r\nОт КНСБ за първи път изчислиха и издръжката на живота за София. Необходимите средства за издръжка за четиричленно домакинство в столицата са 3003, 32 лева, като средно на човек от този тип домакинство издръжката на живот е 750, 83 лева. Тя надхвърля средните за страната стойности с 30,5 процента. Следователно брутната работна заплата за двама работещи родители с две деца, живеещи в София, трябва да бъде не по-ниска от 1924 лева, за да се осигурят необходимите средства за нормален живот.\r\nСпоред официалните данни за заплатите в София средната работна заплата в столицата е 1405 лева, която е с близо 27 процента по-ниска от необходимата.", "date": "2017.12.21", "title": "Безработни уж няма, а бедните – 5 400 000"}
