{"url": "https://www.dnes.bg/sport/2018/02/24/levski-pobedi-kategorichno-septemvri-sofiia-s-4-1.368968", "text": "Левски победи категорично Септември София с 4:1 с в двубой от 22-ия кръг на Първа лига, игран на стадион \"Васил Левски\".\r\nФутболистите на треньора Делио Роси този път успяха да покажат разнообразие в атака и постигнаха първи успех на стадион \"Васил Левски\" за този сезон. По два гола отбелязаха Станислав Костов и Габриел Обертан, а почетното попадение за домакините бе дело на Антони Иванов от дузпа.\r\nСлед тази победа Левски вече е с 45 точки, с 6 по-малко от ЦСКА и Лудогорец. В неделя \"зелените\" гостуват на Ботев Пловдив.\r\nДвубоят започна с минута мълчание в памет на починалите Павел Панов и Георги Марков. Почитта към двамата футболисти продължи и в 5-ата минута, след като играта беше спряна за аплодисменти за Георги Марков, който носеше номер 5, докато беше активен състезател. Сектор \"Б\" пък излезе с транспарант: \"Георги ще те помним вечно!\"\r\n Как премина срещата четете в\r\n ", "date": "2018.02.24", "title": "Левски победи категорично Септември София с 4:1 "}
{"url": "https://www.dnes.bg/notifikacii/2018/02/24/sobstvenikyt-na-inerkom-ginka-vyrbakova-biznesyt-ni-e-rabotesht.368954", "text": "Инвестираме в добре работещ бизнес и ще го развиваме устойчиво, заяви Гинка Върбакова, собственик на компанията \"Инерком\".Именно това е компанията, която купува активите на ЧЕЗ в България. Заради продажбата енергийният министър Теменужка Петкова хвърли оставка вчера, за да не се спекулира с познанството й със собствениците на пазарджишката семейна фирма.\"Инерком България\" е част от група компании, които вече 10 години работят в областта на енергетиката, енергийната инфраструктура и строителството. Основната ни дейност до момента е свързана с изграждане на централи и производство на електроенергия от ВЕИ. Групата притежава 6 действащи фотоволтаични централи, с обща мощност около 23 МВт, посочва Върбакова в интервю пред БТА.\r\nГордеем се, че сме сред малкото български компании, които инвестират в толкова мащабен проект в енергетиката. Това е голяма стъпка в развитието на нашата компания и ние се отнасяме много професионално и отговорно към нея.\"Инерком България\" е част от група компании, които вече 10 години работят в областта на енергетиката, енергийната инфраструктура и строителството. Основната ни дейност до момента е свързана с изграждане на централи и производство на електроенергия от ВЕИ. Групата притежава 6 действащи фотоволтаични централи, с обща мощност около 23 МВт.Успоредно работим за изпълнение на проект за фотоволтаична централа с мощност от 80 МВт, която ще функционира изцяло на пазарен принцип. Имаме опит в изграждане на енергийна инфраструктура - нови присъединявания, кабелни и въздушни трасета - средно напрежение, реконструкция на съоръжения от преносната електроенергийна система, свързани с нови присъединявания. Реализирали сме редица такива проекти. Занимаваме се и със строителна дейност. Членуваме в секторните бизнес организации - Българската фотоволтаична асоциация и Камарата на строителите. Имаме партньорства с много големи български и международни компании.Досега не сме присъствали активно в публичното пространство, защото естеството на бизнеса ни не го налагаше. Ние, както и нашият екип, напълно осъзнаваме обществената значимост и интерес към дружествата, които ще придобием. Ще поддържаме отношения на диалог с всички заинтересовани страни.\r\nВ бизнеса е важно какво предлагаш, колко надежден си и какъв потенциал имаш. Бяхме избрани в една изключително тежка процедура, която привлече множество международни участници, организирана и проведена по законите на Чешката република. Ние, както и всички останали кандидати, преминахме през много проучвателни етапи и трябваше да покрием редица изисквания на продавача - ЧЕЗ и мажоритарния й собственик в лицето на чешката държава.Предоставихме множество документи, одити, финансова и търговска информация, изискана в процедурата. Доказахме, че имаме опит и капацитет да придобием и управляваме дружествата, които ЧЕЗ продава. Благодарим на целия екип от консултанти по сделката - адвокатска кантора Allen and Overy, нашите консултанти по английско право, Адвокатско съдружие Спасов и Братанов, и финансовия консултант Mane Capital, както и на партньорите от банковите и финансовите институции, всички от които работиха много професионално.Остава последният етап - сделката да бъде одобрена от антимонополния орган Комисия за защита на конкуренцията. Едва след това тя може да бъде финализирана и ние да станем собственик. След придобиването ще направим и търгово предложение до миноритарните акционери, съгласно изискванията на закона. \r\n\"Инерком\" участва самостоятелно в процедурата. Ще бъдем подкрепени единствено от уважавана банкова институция, която ще ни предостави кредит. Това ще стане на базата на конкретни критерии, свързани с нашия бизнес и кредитно досие.Собствеността ни е напълно прозрачна и публично достъпна. Групата се състои от 9 компании, в които аз съм единствен или мажоритарен собственик. Това е факт от създаването на дружествата и може лесно да бъде проверено. \r\nУтвърдена практика е подобни придобивания да се финансират основно с привлечен капитал. По време на преговорите договорихме подкрепа за нашето участие в сделката от страна на голяма международна банка с висок кредитен рейтинг. Когато се използва привлечено финансиране, условията по споразумението с банката се финализират едва след избора на купувача. На този етап не можем да дадем повече информация, но сме предоставили всички необходими документи, касаещи финансирането на продавача ЧЕЗ.\r\n\"Инерком\" притежава активи и кредитна репутация, които ни дадоха възможност да използваме привлечено финансиране. Активите на групата ни се оценяват на около 100 милиона лева. Приходите ни нарастват устойчиво със среден темп от около 30 процента през последните години.По предварителни финансови данни приходите на групата за миналата година са около 50 милиона лева и ще отчетем печалба от около 10 млн. от дейността си.Дружеството, което ще придобие активите на ЧЕЗ след одобрението на КЗК, е \"Инерком България\" ЕАД и е част от нашата група. То бе създадено специално във връзка с придобиването на активите на ЧЕЗ. Това е утвърдена практика при подобни сделки, тъй като позволява прозрачност и ефективност на управление на бизнеса. \r\nКупуваме от ЧЕЗ един добре работещ бизнес и ще го развиваме устойчиво в интерес на клиентите и с отговорност към сигурността и стабилността на енергийната система. Познаваме добре енергийния пазар. Минали сме през всички промени до момента в сектора на производство на електроенергия от ВЕИ.Запознати сме с местните регулации и лицензионни изисквания към дружествата, които предстои да придобием. Познаваме международните тенденции и добрите практики в сектора. Електроразпределението и електроснабдяването са вероятно едни от най-регулираните бизнеси в България и подлежат на контрол от Комисията за енергийно и водно регулиране (КЕВР). В толкова регулирана среда компаниите работят в строго определени рамки.Като собственик \"Инерком\" ще задава стратегическите приоритети и посока за развитие и ще следи за стабилността и ефективността. За оперативното управление ще разчитаме в голяма степен на експертизата на мениджърите и служителите в компаниите, които ще придобием. Ще заложим на приемственост и експертност. Екипът на ЧЕЗ е с доказано висок професионализъм и опит.Това са над 3000 човека, които години наред се грижат за сигурността и качеството на доставките на електроенергия за всички клиенти на дружествата. За председател на Съвета на директорите на \"Инерком България\" поканихме Милена Стоева, юрист с дългогодишен опит в енергетиката. Тя е запозната с бизнеса, който придобиваме, работила е дълги години на отговорни позиции в дружества от групата на ЧЕЗ.Осъзнаваме обществената значимост на бизнеса, който придобиваме. Нашата цел е в рамките на регулаторните изисквания да предоставим най-добра услуга на клиентите и да развиваме успешно дружествата в новите пазарни реалности. Знаете, пред енергийния сектор предстоят важни промени, свързани с пълната либерализация на пазара на електроенергия.Ще работим, за да направим най-доброто предложение на потребителите и да разширяваме пазарното присъствие на дружествата. Планираме въвеждане на иновативни технологии на база утвърдени международни практики. Ще насочим инвестиции и в проекти, които водят до оптимизиране на оперативните разходи. Ще продължим добрите практики, свързани с развитие на човешките ресурси. Усилията ни ще бъдат фокусирани върху постигане на максимална сигурност на доставките и устойчив ръст на качеството на услугите.", "date": "2018.02.24", "title": "Собственикът на \"Инерком\" Гинка Върбакова: Бизнесът ни е работещ"}
{"url": "https://www.dnes.bg/zvezdi/2018/02/24/dokazatelstvoto-che-zvezdite-ne-sa-syvyrsheni.368881", "text": "Склонни сме да забравяме, че снимките на популярните личности, които виждаме на кориците на списания и в социалните мрежи, много често са преминали през доста сериозна обработка.Да, знаменитостите може да имат нужните пари, за да изглеждат по най-добрия начин през цялото време, но въпреки всичко те са хора и имат точно толкова несъвършенства, колкото и всеки от нас.Фалшивото съвършенство обаче, което ежедневно наблюдаваме от звездите, крие риск от изкривена представа за външния вид и притеснителни последици за самочувствието и себеусещането на хората.Така че, ако се притеснявате от целулита по бедрата си или от някой друг недостатък, който ви лишава от самоувереност, прегледайте тези снимки.Вижте знаменитостите, които често представят своята визия не точно такава, каквато е, в галерията на ", "date": "2018.02.24", "title": "Доказателството, че звездите не са съвършени"}
{"url": "https://www.dnes.bg/notifikacii/2018/02/24/kokainyt-v-ruskoto-posolstvo-ne-bil-svyrzan-s-diplomat.368953", "text": "Намереният кокаин в една от сградите на руското посолство в Аржентина няма отношение с дипломатите от представителството. Това заяви днес говорителят на руското външно министерство Мария Захарова.В съобщение в социалните мрежи Захарова съобщи, че \"информацията, разпространена от някои медии, че в аферата е замесен дипломат, не е истина.“\nСпоред нея отговорен е един от техническите служители, който \"не е разполагал нито с дипломатически паспорт, нито е имал общо с дипломатическата поща“, съобщава ТАСС.По-рано бе съобщено, че при съвместна руско-аржентинска акция в една от сградите на руското посолство в Буенос Айрес са намерени почти 400 килограма кокаин.Във връзка със случая бяха арестувани общо петима души - двама аржентинци и трима руснаци.", "date": "2018.02.24", "title": "Кокаинът в руското посолство не бил свързан с дипломат"}
{"url": "https://www.dnes.bg/politika/2018/02/24/bsp-shte-pravi-svoia-televiziia.368955", "text": "Националният съвет на БСП възложи на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие, анализи и прогнози да разработи концепция за стартиране на телевизионен канал на БСП. Това съобщиха от пресцентъра на партията.\r\n ", "date": "2018.02.24", "title": "БСП ще прави своя телевизия"}
{"url": "https://www.dnes.bg/obshtestvo/2018/02/24/na-losh-bylgarski-niamam-gorivo-na-ti-biju-na-bezcenica.368957", "text": "\r\n                        \r\n                        \r\n                        \r\n                    Екип на  спира автомобила си, след като вижда мъж, който търси начин да пътува на автостоп. Въпросният се оказал част от група румънци, които на лош български обясняват, че са останали без гориво и искат да продадат 22-грамов златен пръстен на едва ли не символична цена.\r\nСлед като екипът отказва \"изгодната\" оферта, журналистите подават сигнал на тел. 112, че става дума за престъпна схема за продажба на фалшиви бижута.Колата на хитрите румънци потегля, а патрул успява да я спре едва когато стига град Гурково.\r\nРумънците отричат да са замесени в подобна схема, но от полицията съветват да не се заблуждаваме, ако закъсал шофьор на пътя ни предложи евтини бижута.", "date": "2018.02.24", "title": "На лош български: Нямам гориво, на ти бижу на безценица…"}
{"url": "https://www.dnes.bg/index/2018/02/24/antibakterialni-kyrpichki-spreiove-pari-na-viatyra.368956", "text": "Британски специалист предупреди, че антибактериалните кърпички и спрейове за почистване са безполезни, съобщи в. \"Дейли мирър\".Според доктор Клеър Ланьон от университета Нортумбрия, родителите, които купуват подобни продукти, \"пилеят парите си\". Причината е, че бактериите могат да се размножават на интервали от 20 минути.\"Някои бактерии могат да се делят на всеки 20 минути, така че не отнема много време на една клетка да се превърне в един милион клетки. Всъщност това може да стане за около 6,6 часа\", обясни специалистът. Решението е доста просто.\"След проведеното изследване, открихме, че много антибактериални почистващи продукти не са толкова ефикасни, както добрите стари сапун и вода\", добави тя.Сапунът е по-добър в почистването, защото съдържа съставки, които разрушават клетъчните стени на бактериите.Доктор Ланьон проведе експеримент, при който откри \"рязко увеличаване\" на броя на бактериите само 12 часа, след като кухнята е била почистена с мокри кърпи.Тя обясни, че трябва да внимаваме като чистим \"рискови\" храни, като пиле, морски дарове и яйца, но е нормално да имаме бактерии вкъщи. Това е полезно за имунната ни система, а и да поддържаме дома си стерилен е невъзможно.", "date": "2018.02.24", "title": "Антибактериални кърпички, спрейове - пари на вятъра "}
{"url": "https://www.dnes.bg/za-da-se-razbirame/2018/02/24/5-vajni-vyprosa-za-otgovor-predi-svatbata.368906", "text": "Планирането на една сватба е истинско предизвикателство. Някои двойки не успяват да издържат този труден процес, други наемат агенция, за да им помогне.Има много неща, които трябва да обмислите, когато сте предприели крачката да сключите брак. За някои дори не сте подозирали.Какви въпроси да си зададете преди да пристъпите към подготовката за сватбата?Различните моменти от годината крият различни предизвикателства, трудности или пък предимства. Обмислете къде е подходящо да се проведе церемонията, как да сте облечени и какво да посъветвате вашите гости. Дори часовият диапазон от деня има значение – дали сватбата ще е дневна или нощна.Някои хора държат на традициите, други на подаръците, трети искат на всяка цена сватбата им да е на плажа. Желанията могат да са всевъзможни. Помислете добре как искате да протече сватбата ви преди да пристъпите към самата организация.", "date": "2018.02.24", "title": "5 важни въпроса за отговор преди сватбата"}
{"url": "https://www.dnes.bg/stranata/2018/02/24/selo-aprilovo-todorovden-v-snimki.368958", "text": "\nПравославните християни отбелязват днес деня на свети великомъченик  Теодор Тирон, наричан и Тодоровден. Празникът е известен още и като Конски Великден. По традиция се чества винаги в събота през първата седмица от Великия пост.Денят се отбелязва с провеждането на кушии – надбягване с коне. Народното поверие гласи, че на този ден Свети Тодор съблича своите 9 кожуха, яхва бял кон и отива при Бога, за да измоли лято.На днешния ден празнуват всички с имена Тодор, Теодора, Божидар, Божана и Дарина.\r\nВижте как премина празникът в село Априлово, община Горна Малина, през обектива на фотографа ни Олег Попов.", "date": "2018.02.24", "title": "Село Априлово: Тодоровден в снимки"}
{"url": "https://www.dnes.bg/crime/2018/02/24/pri-chelen-sblysyk-pytnik-zagina-7-dushi-postradaha.368959", "text": "Пътник е загинал, а седем души са пострадали при катастрофа на пътя София - Бургас. Днес в 15.55 часа в дежурната част на ОДМВР - Сливен е постъпил сигнал за възникнал пътен инцидент на главен път I-6 на около 100 метра преди разклона за село Драгоданово. По първоначални данни е настъпил челен сблъсък между два буса, съобщиха от полицията в Сливен.Едното превозно средство се е движило в посока град Бургас - Сливен, другото от Сливен в посока с. Градец.От произшествието на място е загинал един от пътниците в буса, пътуващ за село Градец, а други 7 от същото превозно средство са откарани в МБАЛ - Сливен за преглед и оказване на медицинска помощ, без опасност за живота.В другото превозно средство водачът е пътувал сам, не е пострадал. На мястото на инцидента се намират екипи на \"Пътна полиция” и експерти. Извършва се оглед. Пътният участък не е затворен. Движението се регулира от екипи на \"Пътна полиция”. ", "date": "2018.02.24", "title": "При челен сблъсък - пътник загина, 7 души пострадаха"}
{"url": "https://www.dnes.bg/akoshtete-vqrvaite/2018/02/24/spored-zodiiata-zashto-toi-si-otiva.368860", "text": "Случвало ли ви се е да се чудите какво сте объркали във връзката? Изглежда всичко върви добре, а в един момент той решава, че иска да си тръгне? Астрологията може да ви помогне да разберете защо е постъпил така според неговия зодиакален знак: Мъжът Везни ще избере партньорка, която постъпва справедливо и честно към другите. Ако той забележи, че вие търсите изгода, мамите или нагрубявате несправедливо някой, много ще се разочарова и ще си тръгне. Скорпионите много държат да имат до себе си страстна и уверена жена. Те искат да се възхищават от нейната сила и качества. Ако вие покажете слабост и неувереност пред този мъж, той вече няма да се възхищава от вас и ще се отдръпне. Скорпионът търси истинска кралица. ", "date": "2018.02.24", "title": "Според зодията: Защо той си отива?"}
{"url": "https://www.dnes.bg/stranata/2018/02/24/angelkova-v-sasht-dalechnite-pazari-sa-vajni-za-turizma-ni.368961", "text": "Русия, Китай и далечните пазари са много важни за българския туризъм. Това каза министърът на туризма Николина Ангелкова при посещението си във фондация \"Карнеги\" във Вашингтон, съобщиха от Министерството на туризма. Тя разговаря с Пол Стронски, старши сътрудник от Програма \"Русия и Евразия\" към организацията. Неговите изследвания се фокусират върху отношенията между Русия и държави от Централна Азия и Южен Кавказ. Развиват проекти в различни сфери - туризъм, включително адвенчър пътешествия, икономика, култура и др.Руският пазар е изключително важен за входящия туризъм на България, посочи Ангелкова. Тя съобщи, че през 2017 г. Русия заема пето място в националната класация за брой туристически посещения в нашата страна с около 558 хил. визити.На предстоящото международно изложение \"Интурмаркет\" в Москва, което е сред най-важните за популяризиране на страната ни, България ще се представи с голям щанд като атрактивна дестинация за летен, морски, балнео- и СПА, културно-исторически, поклоннически, детски и други видове туризъм.Българският министър акцентира, че 2017 г. е била рекордна за сектора у нас в цялата му история и че се надява растежът на приходи и туристи да бъде надскочен и през настоящата година.За това несъмнено ще помогне и 6-месечното председателство на България на Съвета на ЕС, което стартира в началото на годината. То не само ще засили престижа на нашата държава като активна членка на Съюза, но и ще я направи още по-разпознаваема като туристическа дестинация. Особено важна е и ролята на България като посредник за насърчаване интеграцията на Западните Балкани към европейските проекти и инициативи.Министър Ангелкова подчерта, че меркетинговите активности на ведомството дават все по-високи резултати. За миналата година приходите от международен туризъм в България са близо 6,9 млрд. лв., което е 9,3% ръст спрямо рекордната дотогава 2016 г.За тези постижения спомага и активният диалог с големите международни туроператори като ТУИ, \"Томас Кук\", \"Некерман\", \"Дер Туристик\" и др. Бяха отбелязани сериозни ръстове на редица пазари - сред тях Германия с 870 хил. туристи (трето място в класацията) и над 5% ръст, Великобритания с 338 хил. визити и 24% увеличение, Ирландия с 31 хил. и 22% ръст и много други.За нас за важни също далечните и новите пазари, защото България все още не е така популярна там като маршрут за четири сезона, каза министър Ангелкова. Тя даде пример с Китай, който реализира у нас над 26 хил. туристически пътувания през 2017 г., а това е над 41 процента скок спрямо 2016-а. Потенциалът обаче е много по-голям и затова съвместно с други страни от региона сме готови да предлагаме общи туристически продукти към азиатските държави, обобщи Ангелкова.\r\n ", "date": "2018.02.24", "title": "Ангелкова в САЩ: Далечните пазари са важни за туризма ни"}
{"url": "https://www.dnes.bg/politika/2018/02/24/premieryt-razporedi-dans-i-nap-da-proveriat-sdelkata-za-chez.368960", "text": "Министър-председателят Бойко Борисов възложи на Държавната агенция “Национална сигурност” и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\". Това съобщиха от правителствената информационна служба. \n\n\nПремиерът също така поиска в разследването на всички обстоятелства да се включат Комисията за енергийно и водно регулиране и Комисията за финансов надзор.Борисов разговаря с ръководствата на НАП и КФН, които го увериха, че наблюдават сделката от четвъртък и ще извършат незабавна проверка.\"Правителството няма отношение по сделката между двете частни компании, но ще използва ресурса си да провери всички обстоятелства и да гарантира енергийната сигурност\", допълват от пресслужбата на Министерски съвет.Припомняме, че сделката за ЧЕЗ разклати правителството. Вчера енергийният министър Теменужка Петкова хвърли оставката си. Причината - близки отношения със собствениците на пазарджишката семейна фирма \"Инерком груп\".Почти веднага от Брюксел се намеси премиерът и обяви, че приема оставката на Петкова. От думите му стана ясно, че лично той я е посъветвал на този ход, за да няма спекулации и съмнения за конфликт на интереси. ", "date": "2018.02.24", "title": "Премиерът разпореди: ДАНС и НАП да проверят сделката за ЧЕЗ!"}
{"url": "https://www.dnes.bg/obshtestvo/2018/02/24/kalaidjiite-bulkite-ni-ne-se-prodavat-veche.368962", "text": "Калайджиите са събраха от традиция на Тодоровден, но пазар на булки вече няма. Булките ни не се продават вече, младите се вземат по любов. В това бяха категорични участниците в днешната сгледа, която циганите-калайджии си правят по традиция на Тодоровден в Стара Загора. Край автогарата и сега се събраха над 500 души от Южна България, но явно само за да спазят традицията и познати от различни селища да се видят на празника, който калайджиите тачат от векове.\r\nИмаше ги кокетните закачки между момите и момците, но нямаши пазарлъци за цената на кандидатките за булки. Или, ако ги има - това става далеч от хорските очи вкъщи, твърди \"\".А и хората, които идват на това събиране, от година на година намаляват - къде с обяснението, че калайджиите са на гурбет по чужбина, къде защото традициите вече не са това, което бяха. За разлика отпреди 10-15 години, участниците в сгледата пристигаха основно с мерцедеси втора ръка, които са заменили обичаните от тези хора в миналото съветски волги.\r\nПознавачи на особеностите на тази етническа група обясниха, че тя продължава да бъде затворена и младите от нея се женят само помежду си.", "date": "2018.02.24", "title": "Калайджиите: Булките ни не се продават вече!"}
{"url": "https://www.dnes.bg/health/2018/02/24/rezus-faktor-kak-vliiae-na-bremennostta.368916", "text": "Точно както има различни основни кръвни групи, като тип А и тип В, ​​има и резус фактор -Rh фактор. Той представлява протеин, който може да присъства по повърхността на червените кръвни клетки. Около 85% от всички хора имат Rh фактор и се наричат Rh положителни, а тези които нямат фактор са Rh отрицателни. Rh факторът се унаследява; т.е. родителите предават гените си на своите деца. Например, ако майката е Rh негативна и бащата е Rh положителен, плодът може да наследи Rh гена от бащата и да бъде Rh положителен. Има вероятност, обаче, да e и Rh отрицателен. Друга възжмоност е майката и бащата да са Rh отрицателни и двамата. То, тогава бебето също ще бъде Rh отрицателно. Резус факротът има своята важна роля в протичането на бременността. Той може да причини проблеми, ако бременната е Rh негативна и плодът е Rh положителен. Това състояние се нарича Rh несъвместимост. Клиничните проявления на резус несъвместимсотта обикновено не настъпват при първата бременност, но те могат да се появят в по-късна бременност. При резус несъвместимост съществува риск Rh-отрицателна кръв на бременната да влезе в контакт с кръвта на Rh-положителения плод. В такъв случай организмът на бъдещата майка започва да произвежда антитела срещу Rh фактора. Тези антитела атакуват Rh фактора, а състоянието се означава като \"Rh сенсибилизация\". По време на бременността, бременната и плодът не споделят кръвни системи. Въпреки това, малко количество кръв от фетуса може да премине през плацентата в цикрулацията на жената. Още за влиянието на резус факторът върху бременността, може да прочететe в ", "date": "2018.02.24", "title": "Резус фактор: Как влияе на бременността?"}
{"url": "https://www.dnes.bg/stranata/2018/02/24/kym-stranata-idvat-stud-viatyr-i-sniag.368963", "text": "През нощта валежите ще обхванат страната - в Северна и Западна България ще превалява сняг, а в Горнотракийската низина и по Черноморието - дъжд. С усилване на вятъра в западната половина от страната от северозапад, а в източната - от североизток ще нахлува студен въздух. Атмосферното налягане е по-ниско от средното за месеца - временно ще се повиши.Според НИМХ утре валежите ще продължат, като с понижението на температурите почти навсякъде и в Горнотракийската низина и по Черноморието дъждът ще премине в сняг. По-значителни ще бъдат снеговалежите в Западна България. Ще се образува снежна покривка. Ще духа до умерен, в източните райони и временно силен североизточен вятър. Минималните температури ще бъдат между минус 4° и 1°, а максималните – между минус 2° и 3°.През нощта срещу понеделник, с преминаването на средиземноморски циклон през Гърция и Егейско към Черно море, валежите у нас ще се усилят и обстановката още ще се усложни.Над Черноморието ще е облачно с валежи, като постепенно почти навсякъде дъждът ще премине в сняг. Ще духа умерен и временно силен североизточен вятър. Максимални температури на въздуха между минус 1° и 3°. Температурата на морската вода е 6-7°. Вълнението на морето ще бъде 3-4 бала с тенденция на усилване.Над планините ще облачно със снеговалежи. Ще духа силен вятър - в ниските части постепенно ще се ориентира от изток-югозиток, а по билата ще е от югозапад. Ще има снежни виелици и по проходите ще се образуват навявания. Максималната температура на височина 1200 метра ще бъде около минус 7°, а на 2000 метра – около минус 10°.През първата половина от следващата седмица ще бъде ветровито и студено, валежите от сняг ще продължат. В понеделник валежите ще са умерени, в Западна и Централна България, както и в югоизточните райони - временно и силни.В Северна България и по високите котловинни полета ще се натрупа снежна покривка, по-съществена в северозападните райони. По високопланинските проходи и в Североизточна България ще има условия за виелици и навявания.Във вторник валежите чувствително ще отслабнат, в повечето райони и ще спрат, но вечерта в Родопите отново ще завали. В сряда ще превалява главно в югоизточната половина от страната.", "date": "2018.02.24", "title": "Към страната: Идват студ, вятър и сняг"}
{"url": "https://www.dnes.bg/stranata/2018/02/24/poreden-protest-vyv-vidin-zatvoriha-pytia-e79.368943", "text": "Протестиращи жители на Видин затвориха за пета поредна събота международен път Е79. Исканията им са, решение на Министерски съвет за изграждане на магистрала от Видин до София и тунел под прохода \"Петрохан\". Организатор на протеста са граждански движения от Видин. \r\nВъпреки засиленото присъствие на полиция и жандармерия, протестиращите успяха да пробият образувания кордон от полицейски автомобили, излязоха на пътното платно и затвориха за движение път Е 79.\r\n\"Искаме правителството да изпълни задължението си към Северозапада, да вземе решение и определи процедурата за изграждане на целия път, с конкретни реални срокове, етапи и откъде ще бъде осигурено финансиране\", каза Росица Кирова, ръководител на гражданско обединение \"Единни за промяна\" и един от организаторите на протеста.\r\nНа изхода на Видин са се образували колони от чакащи автомобили. Очаква се днешният протест и затварянето на международен път Е79 да приключи около 15.00 часа. За следващата седмица организаторите на протеста са обявили тридневни блокади на международния път.\r\nДва протеста с искане за изграждане на тунел под старопланинския проход \"Петрохан\" имаше днес на шосетата край Монтана и Берковица.\r\nНа главен път Е-79 на изхода от Монтана за Враца и София се събраха около 20 души от Монтана. Те издигнаха плакати \"Тунел под Петрохан - ключ за северозападна България\", \"Искаме проект и строеж на тунел под Петрохан\". \r\nНа мястото имаше и около 30 полицаи, които не позволиха на протестиращите да блокират пътя. От полицията обясниха, че протестът не е разрешен от кмета на община Монтана и протестиращите нямат право да блокират пътя, по който минават автомобилите за Дунав мост 2 при Видин-Калафат.\r\nОколо 20 протестиращи от общините Берковица и Вършец се събраха в центъра на берковското село Бързия, от където преминава пътят София-Берковица-Монтана през старопланинския проход \"Петрохан\". Те издигнаха плакати: \"Искаме тунел под Петрохан\", \"Не обричайте нашия край на обезлюдяване\" и т.н. \r\nПротестът не беше разрешен и шосето не беше блокирано за постоянно, но на моменти протестиращите спираха движението по пътя, като минаваха с плакати по пешеходната пътека в центъра на село Бързия и така се събираха по няколко чакащи автомобила. Според организаторите на протеститеe от гражданска инициатива за тунел под \"Петрохан\" ако такова съоръжение бъде изградено, то това ще съкрати значително пътя София-Берковица и ще направи региона привлекателен за инвеститорите и туристите.(БТА)", "date": "2018.02.24", "title": "Пореден протест във Видин, затвориха пътя Е79"}
{"url": "https://www.dnes.bg/mish-mash/2018/02/24/izkustvoto-na-ulicata-koeto-pravi-sveta-cveten.368883", "text": "Може да се каже, че отмина времето на графитите, които се появяват на различни места из градовете.Някои хора виждат в тях изкуство, за други те са проява на вандализъм.Все пак уличното изкуство е вид изкуство и определено има своето място.Без значение дали става дума за възложен проект или не, уличното изкуство се радва на все по-голяма популярност.Чрез него артистите съживяват скучните градски райони и прибавят малко повече цвят в ежедневието ни.Ще ви представим изключителни примери на улично изкуство от различни части на света. Те са и поредната причина да се оглеждате, докато вървите по улиците.Може да ги разгледате в галерията на ", "date": "2018.02.24", "title": "Изкуството на улицата, което прави света цветен "}
{"url": "https://www.dnes.bg/notifikacii/2018/02/24/razbiha-dva-bardaka-s-prostitutki-v-bansko.368944", "text": "Полицията в Благоевград разкри мрежа за проституция в Банско при специализирана акция. Задържани са четирима души, а в две заведения са открити общо 20 момичета, които са предлагали сексуални услуги срещу заплащане, съобщи БНР. \r\nГлавният секретар на МВР Младен Маринов разкри подробности за операцията, проведена през изминалата нощ в курортния град.\r\n\"Две заведения, които реално са използвани за проституция и разпространение на наркотични вещества. Има задържани четири души - двама организатори, двама, които са съдействали по намиране на клиенти и обслужване на клиентите, 20 момичета, които са използвани за тази дейност и много пари и наркотични вещества от различен вид, за които в момента се назначава експертиза, за да се установи количеството и от кой вид са точно\", обясни той.", "date": "2018.02.24", "title": "Разбиха два бардака с проститутки в Банско"}
{"url": "https://www.dnes.bg/politika/2018/02/24/bsp-kym-borisov-koi-shte-garantira-che-tokyt-niama-da-poskypne.368947", "text": "\r\n                        \r\n                        \r\n                        \r\n                    Оставката на енергийния министър Теменужка Петкова и продажбата на активите в България на ЧЕЗ са сред най-обсъжданите теми на днешния пленум на БСП, съобщава .\r\nВчера ръководството на Столетницата се изказа много остро срещу сделката с активите на ЧЕЗ. Днес по-опозиционно настроените също се изказаха негативно срещу сделката със закупуването на ЧЕЗ.\nБившият член на изпълнителното бюро на БСП Георги Гергов посочи като съмнително дружество с общ капитал от 50 хил. лв. да купи компания, която има силата да свали правителство.\r\nПартията настоява прокуратурата и ДАНС да проучат всички детайли по сделката за продажбата на ЧЕЗ. Социалистите искат премиерът да даде обяснение кой ще гарантира на близо 3 милиона българи, че цените на тока няма да се променят.\r\nПреди началото на Пленума, делегатите на БСП категорично заявиха, че оставката на енергийния министър Теменужка Петкова не решава проблемите в енергетиката и настояват за незабавни действия от страна на правителството.\r\n\"Можем да разсъждаваме дали тази оставка не е предварително калкулирана, имайки предвид големия залог в тази сделка – обществото да бъде успокоено, че виждате ли, никой няма общо, а всъщност е ясно, че до голяма степен по този начин функционира българската икономика. И тук до имената на някоя Гинка, Георгиус, има още редица знайни и незнайни герои\", коментира Янаки Стоилов от БСП.\r\n\"Днес, ако това го приеме българското общество, че позволяваме да се гаврят и щом чехите искат да продават, ние да го купим\", коментира Георги Божинов от БСП. ", "date": "2018.02.24", "title": "БСП към Борисов: Кой ще гарантира, че токът няма да поскъпне?"}
{"url": "https://www.dnes.bg/akoshtete-vqrvaite/2018/02/24/nai-mnogo-travmi-vyv-fitnesa-na-biagashtata-pyteka.368945", "text": "Лондонският таблоид \"Метро\" предупреждава, че бягащата пътека предизвиква най-много травми във фитнес салона и този уред трябва да се ползва с повишено внимание.\r\nВестникът цитира американско национално изследване, според което джогингът, спринтовете, а дори и ходенето по движещата се лента предизвикват всяка трета травма във фитнес клуба. \r\nИнцидентите обикновено завършват с шиниране на пищялите, с фрактури и наранявания на колянната става. \r\nСпоменатите травми най-често се дължат на липсата на предварително загряване преди ползването на уреда. Много често спортуващите падат от бягащата пътека. \r\nНа лентата не трябва да се предприемат никакви екстремни натоварвания, за да се опазим от наранявания.", "date": "2018.02.24", "title": "Най-много травми във фитнеса - на бягащата пътека"}
{"url": "https://www.dnes.bg/crime/2018/02/24/policiiata-spipa-10-kg-koka-na-letishteto.368946", "text": "Двама души са арестувани заради трафик на голямо количество кокаин в София при съвместна операция на МВР и Агенция \"Митници\". Самата акция по задържането на трафикантите е проведена в района на Владая, съобщи Нова.\r\nКокаинът е около 10 килограма и е заловен на летището в столицата.\r\n ", "date": "2018.02.24", "title": "Полицията спипа 10 кг кока на летището"}
{"url": "https://www.dnes.bg/politika/2018/02/24/cvetanov-sreshtu-radev-nedopustimo-e-da-iska-voina-s-gerb.368948", "text": "Има желание от страна на президента Румен Радев за война с ГЕРБ, което е недопустимо. Това каза председателят на ПГ на ГЕРБ и зам.-председател на партията Цветан Цветанов в Сандански.\r\n\"Недопустимо е обединителят на нацията да върви към разединението й\", заяви той. \r\nЦветан Цветанов изтъкна, че ГЕРБ държи на демократичните принципи и не подкрепя подобен вид напрежение.\r\n\"В момента БСП и президентът Румен Радев са едно. Те целят дестабилизация на страната, която на свой ред да доведе до предсрочни избори. Те обаче не осъзнават, че кризата, която ще настъпи след тези избори, ще ни отдалечи от поставените цели\", изтъкна той.\n\r\nСпоред него след като вече е бил съставен кабинет и премиерът Борисов стъпи много силно на европейската и международна схема, президентът Радев е трябвало да се примири с конституционно заложените си функции като такъв. \r\n\"Той системно обижда парламента и прокарва разделителни линии в обществото. Всички помните поне една негова обида към най-висшия законодателен орган в нашата държава – Народното събрание. Налага вето след вето, стремейки се да затвърди позициите си, но благодарение на нашата твърда парламентарна позиция успяхме да го преодолеем\", подчерта Цветанов и допълни, че ГЕРБ и управляващото мнозинство ще подкрепи всяко едно усилие на президента за постигането на стабилност и сигурност както в България, така и в целия регион. \r\nПо думите на зам.-председателя на ГЕРБ, БСП непрекъснато генерират скандали и се възползват от всяка възможност да ударят по управляващите. \r\n\"Помните по време на бежанската криза как всяваха страх в обществото с непрекъснатите си заплахи как бежанците ще превземат страната. С действията си те непрекъснато доказват, че не могат да бъдат алтернатива на сегашното управление\", категоричен бе Цветан Цветанов. Той подчерта, че БСП отдавна са показали двойното си лице – едното тук, в България, и другото – в Брюксел. \r\nЦветанов отбеляза, че в момента тече Българското европредседателство, чийто основен приоритет е очертаването на ясна европейска перспектива пред Западните Балкани. \r\n ", "date": "2018.02.24", "title": "Цветанов срещу Радев: Недопустимо е да иска война с ГЕРБ!"}
{"url": "https://www.dnes.bg/politika/2018/02/24/mvnr-syvetva-ne-pytuvaite-na-balkanite-zaradi-snegovete.368949", "text": "Външно министерство съветва българските граждани да избягват пътуванията на Балканите заради очакваното влошаване на времето.Във връзка с усложнената зимна обстановка на Балканите и очакваното влошаване на метеорологичните условия в Хърватия, Словения, Република Македония, Румъния, Босна и Херцеговина,Черна гора и Сърбия, изразяващо се в минусови температури, силни ветрове и обилни снеговалежи, Министерството на външните работи съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката.В случай на неотложни пътувания МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните вла‎сти и указанията на пътните знаци и да потеглят на път напълно подготвени за придвижване в зимни условия - зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии.В случай на кризисна ситуация, МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до Дирекция \"Ситуационен център\" на МВнР, която приема денонощни сигнали за бедстващи хора на телефон: 00359 2 948 2404 или на имейл: crisis@mfa.bg", "date": "2018.02.24", "title": "МВнР съветва: Не пътувайте на Балканите заради снеговете"}
{"url": "https://www.dnes.bg/temida/2018/02/24/nadzirateli-na-protest-iskat-i-20-ryst-na-zaplatite.368950", "text": "\nСлужители на затворите от цялата страна излязоха на първи национален  протест пред правосъдното министерство. Те недоволстват от лошите  условия на труд, ниското заплащане и недостига на служители в сектора.Правосъдният министър Цецка Цачева излезе и разговаря с протестиращите.  Тя обяви, че няма как да бъде изпълнено тяхното искане за 20-процентов  ръст на заплатите им и уточни, че такова увеличение не са получили и  служителите на МВР.Цачева обясни, че ще се търсят възможности за  увеличаване на заплащането и щатовете в затворите в бюджета за  следващата година, предаде БНР.От своя страна протестиращите обявиха, че  продължават  с демонстрациите  си. Ивайло Григоров от Синдиката на служители в затворите обясни: \"Продължаваме с протестите до пълно изпълнение на исканията. Ние сме служители на сектор \"Сигурност\" и ще се борим докрай за единно третиране на целия сектор\".", "date": "2018.02.24", "title": "Надзиратели на протест, искат и 20% ръст на заплатите"}
{"url": "https://www.dnes.bg/balkani/2018/02/24/svaliat-nadpisa-aleksandyr-veliki-ot-letishteto-v-skopie.368951", "text": "\nМакедонските служби днес са започнали отстраняването на надписите \"Александър Велики“ от международното летище в Скопие, предава агенция “Макфакс“.Това става в изпълнение на решение на правителството за преименуване на аеропорта, посочи концесионерът на летището. За смяната се договориха премиерите на Гърция и Македония Алексис Ципрас и Зоран  Заев на среща в кулоарите на Световния икономически форум в Давос миналия месец, припомня \"Фокус\".По време на на разговорите бе засегната и темата за решаване на спора за името. В знак на добра воля  Заев обеща, че Скопие ще смени името на международното летище и  магистрала, които досега носеха името на Александър Велики.Надписът на летището ще бъде заменен с \"Международно летище Скопие\". ", "date": "2018.02.24", "title": "Свалят надписа \"Александър Велики\" от летището в Скопие"}
{"url": "https://www.dnes.bg/notifikacii/2018/02/24/vyoryjen-se-barikadira-v-kyshtata-si-vyv-velingrad-zadyrjaha-go.368964", "text": "Въоръжен мъж се барикадира в къщата си във Велинград, като преди това нападнал сестра си и заплашил с пушка охранител, съобщи bTV.\r\nСлед операция, продължила часове, той беше задържан, а в дома му беше открит цял боен арсенал, като за нито едно от оръжията мъжът не е имал разрешително.При задържането той е бил с 3.6 промила концентрация на алкохол, а в дома му са открити три пушки, включително бойна и малокалибрена, а на тавана - взривно вещество с детонатор. Той е имал разрешително за оръжие, но то му е било отнето преди година.\r\nПрез цялото време с него е била и дъщеря му, която е в пети клас. Момичето е станало свидетел и на нападението над леля ѝ.\r\nРано тази сутрин Георги Табаков нахлул с пушка в жилището на сестра си, докато тя спи, скарали се за имот и я набил.\r\nЖената успяла да натисне паник-бутона на охранителната фирма. Пристигналият на място охранител обаче бил посрещнат от Табаков със заплахи и насочена пушка.\r\nНападателят се оттеглил необезпокояван в жилището си на другия край на града и се затворил вътре.\r\nТабаков обаче бил задържан изненадващо. След около час и половина чакане той слязъл да си вземе дърва и бил задържан светкавично, без да окаже съпротива.\r\n ", "date": "2018.02.24", "title": "Въоръжен се барикадира в къщата си във Велинград, задържаха го"}
{"url": "https://www.dnes.bg/health/2018/02/24/uvelichavat-parite-za-bolnici-i-pacienti-bls-shte-podpishe-nrd.368965", "text": "Българският лекарски съюз взе решение да подпише нов рамков договор със здравната каса. Това се случи на редовния събор на организацията, състоял се днес, съобщиха от БЛС. Решението бе взето с 229 гласа \"за\", 28 \"против\" и 7 \"въздържал се\".В документа е заложено увеличение на цените на над 130 клинични пътеки, като за това са отделени 150 милиона лева от бюджета на НЗОК. Завишения има в почти всички пътеки по специалности. \r\nПодписването със Здравната каса трябва да стане до 28 февруари, а Договорът да влезе в сила от 1 април. \r\n\"За първа година от десетилетие има увеличение на клинични пътеки в болнична помощ, както и завишени обеми, и цени на прегледи в извънболнична“, категорични са от БЛС.По-голямата част от клинични пътеки, по които работят и общинските болници, са увеличени – пулмология, акушерство и гинекология, раждания, педиатрия, неврология и др. Повишение има в пътеките за рехабилитация и долекуване. В тазгодишния НРД за медицински дейности приоритетна тежест е дадена на майчинското и детското здравеопазване, както и на ражданията.Значително завишени параметри са постигнати и в извънболничната помощ. В първичната е даден приоритет със завишени цени и обеми на профилактичните прегледи за деца от 0 до 18 г. Повишаване има при диспансеризацията, имунизацията и в капитацията при ОПЛ.При специалистите първичния преглед е завишен с 1 лв. Тази година е обърнато и сериозно внимание на социалнозначимите заболявания в рискова група при жените от 30 до 40 год. Те ежегодно ще се възползват от профилактичен преглед при гинеколог, с възможност за изследване на цитонамазка. Увеличени са и обемите за мамографско изследване, с оглед ранно откриване на злокачествени заболявания на гърдата.В клиничните лаборатории също са предвидени по-големи обеми, необходими за първичната профилактична и диспансерна дейност на общопрактикуващите лекари.Броят на направленията, които личните лекари дават за преглед при специалист, ще се увеличи, каза зам.- председателят на Българския лекарски съюз Галинка Павлова\"Благодарене на конструктивни преговори, колективна и последователна работа със съсловието, БЛС успя да договори параметри в здравния сектор, които не са променяни от много години. Всичко, за което БЛС се е борил, цели максимално улесняване и удовлетворяване работата на заетите в сектора колеги. Не на последно място, тазгодишните постигнати резултати в разпределението на средства, ще повишат качеството на медицинската услуга и адекватно ще отговорят на потребностите на пациентите“, коментира д-р Венцислав Грозев, председател на БЛС.Във връзка със създалото се напрежение в сектора и вмешателството на министърът на финансите Владислав Горанов в преговорния процес за НРД 2018 г., БЛС прие официална декларация на 67-ия Събор на съсловието, подготвена от РЛК Пловдив. Текстът на документа гласи, че здравето на пациентите, лекувани на територията на РБългария, не може да бъде рискувано с фискални цели.", "date": "2018.02.24", "title": "Увеличават парите за болници и пациенти, БЛС ще подпише НРД"}
{"url": "https://www.dnes.bg/world/2018/02/24/kompanii-v-sasht-spirat-specialnite-oferti-kym-nra.368966", "text": "Американски компании спират да предлагат специални оферти за членове на Националната асоциация на притежателите на огнестрелни оръжия\r\nНяколко големи американски компании са спрели партньорството си с Националната асоциация на притежателите на огнестрелни оръжия (NRA) на фона на дебатите, разразили се след стрелбата в гимназия във Флорида, предаде ДПА.Някои частни компании са спрели да предлагат отстъпки за членове на лобистката организация. Сред тях са компанията за автомобили под наем Херц (Hertz) и конкурентът й Ентърпрайз (Enterprise).\n\n\nДруги фирми, сложили край на подобни споразумения с асоциацията, са застрахователят Метлайф (MetLife), компанията за киберсигурност Симантек (Symantec) и няколко хотелски вериги.Сред първите, спрели специалните оферти за членове на асоциацията, са Първа национална банка на Омаха (First National Bank of Omaha).Силната реакция на оцелели от нападението, при което изключеният ученик Никълъс Крус уби 17 души на 14 февруари, отново разпали продължителния и силно поляризиран спор за режима на притежание на оръжия в САЩ. Американската авиокомпания Делта се присъедини към нарастващия списък от над дузина компании, които скъсаха връзките с NRA, Националната асоциация на притежателите на огнестрелно оръжие, след кървавата стрелба в училище във Флорида.Други компании, подложени на натиск да скъсат връзките с лобистката организация, са ФедЕкс и Амазон, която е един от дистрибуторите на телевизионния канал на НРА чрез своята услуга стрийминг. )БТА)\r\n ", "date": "2018.02.24", "title": "Компании в САЩ спират специалните оферти към NRA"}
{"url": "https://www.dnes.bg/mish-mash/2018/02/24/koi-sa-skritite-udovolstviia-za-vsiaka-zodiia-i-chast.368884", "text": "Хората не сме съвършени, а зодиакалният знак е доказателство за това.Нужно е само да надникнете в дневния си хороскоп, за да разберете, че всеки от нас има своя собствен специален порок. Астролозите в повечето случаи са склонни да говорят за качествата на хората, като тактично избягват недостатъците. Сега обаче предстои обаче да се спрем на по-тъмната страна на зодиака и да разберем кои са онези малки неща, които доставят удоволствие на всяка зодия и дори оставят чувство на вина. Представителите на тази зодия предпочитат да се преструват, че това, което хората мислят, няма значение за тях. Но дълбоко в себе си искат останалите да видят колко страхотни са те и да го признаят. Затова те тайно се стремят да направя впечатление, за да може тяхното величие да бъде оценено. Знаете ли кога хората говорят за неприлични и разтърсващи коментатори в мрежата? Когато говорят за някой Телец. Те не харесват вниманието, но не могат да се сдържат да не извлекат удоволствие от това да създадат малко врява... макар и анонимно. Никога не биха гласували за човек като Доналд Тръмп например, но нямат проблем да спорят онлайн с хора, които са против него. Целия материал четете на ", "date": "2018.02.24", "title": "Кои са скритите удоволствия за всяка зодия? (I част)"}
{"url": "https://www.dnes.bg/za-da-se-razbirame/2018/02/24/koi-zodii-sa-rodeni-za-lideri-vijte-gi.368904", "text": "Някои хора умеят да внушават респект в останалите с лекота – било чрез своето присъствие, поведение, обществена позиция или лични и професионални постижения. При някои личности това да бъдат лидери изглежда сякаш съвсем естествено в природата им и никой не оспорва авторитета им.Понякога качествата им могат да бъдат предопределени от характерните черти на зодиакалния им знак.Вижте кои 6 зодии се нареждат сред най-авторитетните в зодиака и са т. нар. родени лидери.Звезден представител: Ана Уинтур, Хилъри КлинтънТази зодия е властолюбива и амбициозна, което е задължително условие за прогресивните лидери. Но за тях е много важно да запазят разум и да не се поддават на ласкателства и лицемерие. Умеят да различават фалша и измамните усмивки безпогрешно. Това им дава възможност да управляват справедливо. Понякога са прекалено взискателни и тази тяхна черта може да провокира недоволство в другите, но Скорпионът умее да го потушава с лекота.Звезден представител: Коко ШанелЛъвовете са специални лидери. За разлика от другите знаци в зодиака, за които тази роля е естествена, то Лъвовете се държат лидерски, защото смятат, че така трябва. Самочувствието и егото им са достатъчно големи, за да направят от тях амбициозни ръководители, но понякога имат нужда от балансиращ партньор, който да ги сваля малко на земята, когато прекалят с фантазиите. Но пък именно въображението и смелостта им допринасят за това лидерството им да е успешно. ", "date": "2018.02.24", "title": "Кои зодии са родени за лидери? Вижте ги!"}
{"url": "https://www.dnes.bg/politika/2018/02/24/kutev-prognozira-siderov-shte-sybori-kabineta.368934", "text": "В правителство върви процес по самосваляне на кабинета, като това ще се случи отвътре. Това прогнозира зам.-председателят на БСП Антон Кутев в ефира на bTV. Според него управляващите вървят от един гаф към друг, а Волен Сидеров е човекът, който ще събори правителството.\n\n\r\n\"Дали е кума не ме интересува, проблем е кой управлява електропреносната мрежа. Това не бива да е частна фирма, която очевидно няма капацитета и финансите да го прави. Верният ход беше ЧЕЗ да стане държавно\", коментира червеният депутат.\r\nСпоред него от приватизация не се печели, а държавата трябва да се върне в управлението на ключови сектори. \r\n\"Не разбрах какво спечелихме при хиляди предприятия, които се приватизираха и се продадоха на скрап. Държавата трябва да се върне не само в енергетиката, в много сектори - инфраструктура, ВиК\", уточни той.", "date": "2018.02.24", "title": "Кутев прогнозира: Сидеров ще събори кабинета"}
{"url": "https://www.dnes.bg/notifikacii/2018/02/24/i-rado-iankov-se-provali-na-olimpiadata.368924", "text": "Последната ни надежда за медал от Олимпийските игри в Пьонгчанг се изпари. След срамното представяне на биатлонистите, Радослав Янков също не успя да покаже на какво е способен в дисциплината паралелен слалом в сноуборда. \r\nБългаринът се провали и отпадна безславно още в квалификациите и не успя да стигне дори до 1/8-финалите. Той даде общо време 1:26,04 минути от двата манша и остана на 19-ото място.\r\n\"Напрежението оказа влияние. Може би не направих това, което трябва технически. Може би можех да карам малко по-изправено между вратите и това ме лиши от финалите. Трябва да караш добре, да си във форма, всичко да е на място - екипировка, психика. Едва тогава идва и късметът. Но трябва да си добре подготвен. Този сезон поради определени обстоятелства не започна добре. После започнах да влизам във форма. Тук тренирах доста добре и не мога да се каже, че нещо ми е попречило. Просто днес не направих това, което исках. Не успях да оправдая моите очаквания. Ще направим анализ на сезона и започваме отново. Един цикъл свърши и започва нов. Гледаме напред. Пекин ме очаква, стига да съм здрав\", заяви Янков.\r\nПредставителката ни при жените в същата дисциплина - Теодора Пенчева, също не успя да впечатли. Тя завърши на 27-ата позиция с общо време 1:38,63 минути от двата манша и също отпадна рано-рано от надпреварата.", "date": "2018.02.24", "title": "И Радо Янков се провали на Олимпиадата"}
{"url": "https://www.dnes.bg/eu/2018/02/24/briuksel-se-kolebae-za-sreshtata-si-s-erdogan-vyv-varna.368923", "text": "Европейският съвет ще прецени на 22 и 23 март дали има условия за провеждането на срещата ЕС – Турция във Варна на 26 март.\r\nТова съобщи председателят на Европейския съвет Доналд Туск след срещата на европейските премиери и президенти в Брюксел.\r\nТуск, заедно с шефа на Европейската комисия Жан-Клод Юнкер и турският президент Реджеп Ердоган трябва да се срещнат в морската ни столица при домакинството на премиера Бойко Борисов, който е инициатор на събирането.\r\nПричина за острата реакция на Брюксел е отказът на Анкара да се подчини на призивите от Брюксел да отстъпи от агресивния подход спрямо две еврочленки – Кипър и Гърция.\n\n\"Ние сме солидарни с Кипър и с Гърция\", заяви снощи Туск от името на европейските лидери. Туск съобщи, че кипърският президент и гръцкият премиер са поискали подкрепа от европейските лидери.\r\nТуск настоя Турция да преустанови действията си и да уважава суверенитета на Кипър \"да изследва и използва природните си ресурси в съответствие с международното право и конвенцията на ООН за морското право\".\r\nПремиерът Бойко Борисов съобщи, че се е срещнал с кипърския президент Никос Анастасидис, който го е запознал с проблема. По-късно той се видя и с гръцкия премиер Алексис Ципрас, в присъствието на Юнкер и на германския канцлер Ангела Меркел.\r\n\"Това е изключително тежка, изпълнена с очаквания и с напрежение среща\", заяви Борисов по повод подготвяната вечеря между лидерите на евроинституциите и турския президент в резиденция \"Евксиноград\".\r\n\"Доколкото познавам президента Ердоган, нашите лидери и себе си, ще се поставят въпроси, по които не мисля, че ще се разберем. Това ще бъде много тежко изпитание за всички нас\", добави Борисов.\r\nАнкара препятства италианска компания, която дълбае за природен газ в кипърската икономическа зона, да достигне до квадранта си и да продължи работа. Гръцки кораб, изпълняващ мисия по патрулиране в Егейско море пък беше ударен от турски граничен катер на 13 февруари. Мястото на инцидента е част от оспорвана от двете държави територия.\r\nТурският президент Ердоган отказва да изтегли военните си кораби от кипърските териториални води като предупреди италианските газовици, че \"не бива да надхвърлят възможностите и силата си като се доверяват на кипърската страна\".\r\nАнкара е против дупченето за газ, тъй като твърди, че мястото, където се водят проучванията принадлежи на Северен Кипър, държава която не е международно призната.\r\nЕвропейската комисия отправи няколко апела за въздържание и добросъседство през последните дни, а върховната представителка за външната политика на ЕС Федерика Могерини се срещна с турския премиер Бинали Йълдъръм, но засега без резултат.\r\nЕвропейските лидери призоваха и сирийския президент Башар Асад да прекрати да избива мирно население.\r\n\"Режимът на Асад брутално атакува невинни мъже, жени и деца. Неговите защитници, Русия и Иран, позволяват това да се случва. Призоваваме ги да прекратят това насилие. ЕС настоява за незабавно примирие и доставка на спешна хуманитарна помощ\", заяви Туск.\r\nГерманският канцлер Ангела Меркел и френският президент Еманюел Макрон писаха на Владимир Путин, за да го призоват да поеме своята отговорност за установяване на примирие.В последните дни над 400 цивилни граждани, включително деца, бяха убити при обстрела от страна на режима на Асад в Източна Гута край Дамаск. Междувременно Русия блокира в Съвета за сигурност на ООН приемането на резолюция за прекратяване на огъня.", "date": "2018.02.24", "title": "Брюксел се колебае за срещата си с Ердоган във Варна"}
{"url": "https://www.dnes.bg/obshtestvo/2018/02/24/muzika-kino-rodyt-na-kompozitora-iosif-cankov.368760", "text": "\r\n                        \r\n                        \r\n                        \r\n                    Песните на Йосиф Цанков са изпълнявани и записвани в албуми от известни чужди изпълнители, като Жозефин Бекер, Жилбер Беко, Йосиф Козбон и др.\r\n \r\nТой е и сред основателите на Българското национално радио и националния отбор по баскетбол. Бил е представител за България на \"Осрам\" и съсобственик и управител на първата фабрика в страната за грамофонни плочи \"Берлин грамофон\", по-късно \"Дойче грамофон\".\r\n\"Ако той се беше родил на Запад, щеше да получи \"Грами\", убедена е Йосифа Стоянова, внучка на популярния композитор.\r\n\"Дядо ми е имал много тежки моменти, но никога не се е предавал. Не настояваше да поемем по неговия път. Сега от рода ни с музика се занимава брат ми Велислав и неговите деца. Дъщеря му също носи името на Йосиф Цанков\", сподели още пред  Йосифа Стоянова.\r\n\"Родът ни се гордее с много предприемчиви хора – Иван Хаджиберов от Габрово, куриер от Опълчението, но и виден индустриалец, който е въвел електричеството в България (в Габрово светва първата електрическа крушка), направил е ВЕЦ. Освен него, родът от Русе са интересни с това, че прадядо ни Иван Цанков дарява дворно място в центъра на града и там е построено първото кино, а съпругата му е и първата българка шофирала автомобил\", разказаха в студиото на предаването \"Фамилно\" потомците на Йосиф Цанков.", "date": "2018.02.24", "title": "Музика, кино... Родът на композитора Йосиф Цанков"}
{"url": "https://www.dnes.bg/usa/2018/02/24/jena-probva-da-nahlue-s-kola-v-beliia-dom.368926", "text": "Лек автомобил удари бариера на Белия дом, но не премина през нея, а управлявалата го жена, беше задържана, съобщи Сикрет сървис, цитирана от Ройтерс.\r\nНе са произведени изстрели, няма и пострадали служители от охраната, се казва в поредица съобщения на службите. Белият дом беше отцепен, като всичко стана малко след срещата между президента на САЩ Доналд Тръмп и австралийския премиер Малкълм Търнбул, който все още беше в сградата на американското президентство.\r\nЖената, управлявала лекия автомобил, който удари бариера на Белия дом, е 35-годишна от Тенеси. След случката американското президентство остана отцепено за около час, предаде Асошиейтед прес. \r\nСикрет сървис добави, че водачът на автомобила, е била \"незабавно задържана\". Случката е станала на югоизточния вход на комплекса. За жената е установено, че е жител на Ла Верн, щата Тенеси, както и че Сикрет сървис и преди се е сблъсквала с нея в района на Белия дом, като се е стигало до неуточнен брой арести \"за различни криминални прояви\".\r\nСлужбата заяви, че на жената са повдигнати неуточнен брой обвинения и е била предадена на полицията на Окръг Колумбия.\r\nВ съобщение в Twitter Тръмп изказа похвали за действията на охраната: \"Благодарности към прекрасните мъже и жени на Съединените щати и към Сикрет сървис за добре свършената работа!\"", "date": "2018.02.24", "title": "Жена пробва да нахлуе с кола в Белия дом"}
{"url": "https://www.dnes.bg/muzika-drugi/2018/02/24/4magic-debiutirat-s-together-vecherai-rado.368927", "text": "Момичетата от 4Magic, които станаха големия победител в последното издание на X Factor, представиха своя дебютен сингъл \"Together (Вечерай, Радо)\". Техните продуценти от Вирджиния Рекърдс пуснаха lyric видеото, а официалният клип ще бъде показан на 2 март.\r\nВидеото е заснето в продължение на два дни в родния град на момичетата Пловдив от режисьора Николай Шопов. \r\nДебютният сингъл на 4Magic е дело на един от най-успешните румънски музикални продуценти - Monoir. Парчето е с модерно денс звучене, в което се преплитат клубен бийт и части от българската фолклорна песен \"Вечерай, Радо\". \r\nИменно с изпълнение на \"Вечерай, Радо\" още на първия кастинг Валентина, Елеонора, Елия и Никол, се превърнаха в откритието на петия сезон на X Factor у нас. \r\nСлед края на предаването момичетата започват активна работа с екипа на \"Вирджиния Рекърдс\" и партньорството им с Monoir се оказва логична стъпка, тъй като през 2016 година румънецът оглави класациите в България и редица европейски държави именно с музикален проект (\"The Violin Song\"), в който имаше брилянтно вплетен семпъл от българска фолклорна песен.", "date": "2018.02.24", "title": "4Magic дебютират с \"Together (Вечерай, Радо)\"  "}
{"url": "https://www.dnes.bg/snimka-na-denia/2018/02/24/sybotata-oblachna-temperaturite-do-11-gradusa.368928", "text": "Днес ще се задържи облачно, на места в равнините и низините в сутрешните часове ще има мъгла. Привечер ще започнат валежи - в Северна България предимно от сняг, по Черноморието и в Горнотракийската низина - от дъжд. Максималните температури ще са между 3° и 8°, в крайните югозападни райони – до 10-11°, сочи прогнозата на Националния институт по метеорология и хидрология към БАН. \r\nНад Черноморието ще бъде облачно, през деня ще е почти без валеж. Ще духа слаб, в източните райони – до умерен изток-североизточен вятър. Максималните температури ще са между 4° и 7°. Температурата на морската вода е 6-7°. \r\nНад планините ще бъде облачно, по върховете и мъгливо. На места ще прехвърча сняг. Вятърът ще е слаб от север-северозапад, по високите части – от запад-югозапад и вечерта ще се усили. Максималната температура на височина 1200 метра ще е около 1°, на 2000 метра – около минус 3°", "date": "2018.02.24", "title": "Съботата облачна, температурите - до 11 градуса"}
{"url": "https://www.dnes.bg/obshtestvo/2018/02/24/moleben-za-5-g-ot-intronizaciiata-na-patriarh-neofit.368929", "text": "На Тодорова събота днес със Света литургия и с благодарствен молебен в софийската митрополитска катедрала \"Св. Неделя\" ще бъде отбелязана петата година от избора и интронизацията на Негово светейшество Българския патриарх и Софийски митрополит Неофит. Това съобщиха от Софийската митрополия.\r\nПразничното богослужение ще започне в 9:00 часа в храма, а след литургията ще бъде отслужен и благодарственият молебен.\r\nОт Софийската митрополия приканват православните християни да вземат молитвено участие в Светата богослужба в катедралата \"Св. Неделя\".\r\nНа 24 февруари 2015 г. на Патриаршески избирателен събор в София Русенският митрополит Неофит беше избран и интронизиран за патриарх на Българската православна църква.", "date": "2018.02.24", "title": "Молебен за 5 г. от интронизацията на патриарх Неофит"}
{"url": "https://www.dnes.bg/stranata/2018/02/24/avariia-ostavi-chast-ot-pernik-bez-parno.368930", "text": "Част от жителите на Перник отново останаха без парно и прекараха студена февруарска нощ. Причината е авария на централен топлопровод. \r\nОт \"Топлофикация-Перник\" потвърдиха за аварията, като уточниха, че се надяват до края на деня радиаторите да бъдат отново топли. От дружестовото допълниха, че се е спукала изгнила тръба.\r\nТова е поредната авария в Перник, след като преди няколко дни местните пак бяха без парно след пожар в ТЕЦ-а. ", "date": "2018.02.24", "title": "Авария остави част от Перник без парно"}
{"url": "https://www.dnes.bg/notifikacii/2018/02/24/trymp-ubeden-mejdu-sasht-i-kitai-sedi-samo-tyrgoviiata.368931", "text": "Американско-китайските отношения са по-добри от всякога, но въпросите за търговията и търговския дефицит между двете държави може да попречат на това, заяви президентът на САЩ Доналд Тръмп, цитиран от ТАСС.\r\n\"Не мисля, че някога сме имали по-добри отношения с Китай, отколкото сега. Единственото, което може да попречи на това, е търговията. Защото тя е толкова едностранна, и тези хора, които са били тук на тази длъжност и толкова години са стояли на това място, никога не е трябвало да допускат това\", каза Тръмп. \"Това е много несправедливо към САЩ и към работната сила на САЩ.\"\r\nСпоред американския лидер ситуацията с търговския дефицит между САЩ и Китай с годините само ще се влошава, но сегашното правителство възнамерява \"да поправи това\". \"Това може да е единственото нещо, което да се окаже на пътя на дълготрайните и прекрасни отношения, защото разполагаме с всички предпоставки за приятелство\", каза Тръмп.\r\nАмериканският президент нееднократно е казвал, че най-същественият проблем в двустранните отношения с Китай е постоянно растящият търговски дефицит, който миналата година надхвърли 500 милиарда долара. Тръмп смята тази ситуация за недопустима и според него Китай е получил колосални възможности за икономически растеж благодарение на това, че предишните американски правителства са позволили Пекин да бъде приет в Световната търговска организация.", "date": "2018.02.24", "title": "Тръмп убеден: Между САЩ и Китай седи само търговията"}
{"url": "https://www.dnes.bg/akoshtete-vqrvaite/2018/02/24/bivsh-pyrva-liubov-kakvo-znachi-ako-gi-synuvame.368745", "text": "Най-често срещаната причина да сънуваме партньора е защото не получаваме достатъчно внимание от него.Обикновено тогава имаме кошмари, като това показва нашите страхове във връзката с него.\r\n \r\nАко сънувате влюбена двойка, това означава, че ще имате успех в начинанията си. Ако ваш приятел е влюбен във вас в съня ви, вероятно вие тайно се надявате това да се случи. По този начин понякога осъзнаваме чувствата си към някой.\r\n \r\nАко сънувате първата си любов, това може би означава, че в сегашната си връзка имате нужда от повече вълнение, забавления и изненади.\r\n \r\nАко някой ви казва или показва, че не сте достоен в съня ви, а вие имате чувства към него, това означава, че страдате от ниско самочувствие.", "date": "2018.02.24", "title": "Бивш, първа любов: Какво значи, ако ги сънуваме?"}
{"url": "https://www.dnes.bg/obshtestvo/2018/02/24/hlebar-medicinska-sestra-aktrisa-te-spasiavat-bylgarski-evrei.368843", "text": "Двадесет са българите, обявени за праведници от израелския институт “Яд Вашем” заради приноса им за спасяването на българските евреи. Сред по-известните личности са Димитър Пешев, патриарх Кирил (тогава Пловдивски митрополит) и екзарх Стефан Софийски. Сред тях обаче има и напълно непознати имена. Това са обикновени хора - хлебар, медицинска сестра, актриса, които рискуват живота си в размирните военни години, за да помогнат и спасят евреи. Сред тях е майката на големия актьор Йосиф Сърчаджиев - Анна.\r\nТехните лични истории ще бъдат разказани за първи път в изложба, организирана от Държавна агенция “Архиви” по повод 75-ата годишнина от спасяването на българските евреи, пише .\r\nИсторията е добре известна. На 22 февруари 1943 г. след засилен германски натиск българският комисар по еврейските въпроси Александър Белев и германският пълномощник СС-хауптщурмбанфюрер Теодор Данекер подписват споразумение за изселване от страната първо на 20 хиляди евреи от “новите земи”. Предвижда се недостигащата бройка да бъде допълнена с евреи от старите предели на страната. Сключеното тайно споразумение подлежи на потвърждаване от Министерския съвет, но не и на обсъждане от Народното събрание. На 4 март започва депортирането на 11 343 евреи от Македония - с влак през Югославия, и от Беломорието - с влак през България и с параход от Лом, към лагерите в германските източни области.\r\nЗа допълване до числото 20 хиляди правителството прави акция на 9 март в Кюстендил, Дупница, Горна Джумая, Пловдив и Пазарджик за насилствено събиране на евреи. В резултат на прочутата кюстендилска акция, която се оглавява от депутата Петър Михалев, търговеца Асен Сюичмезов, дееца на ВМРО Владимир Куртев и Иван Момчилов, както и решителната намеса на подпредседателя на НС Димитър Пешев, обаче още същия ден се постига отмяна на заповедта за депортиране на евреи от старите предели на страната.\r\nНа 17 март 43 депутати слагат подписите си под писмения протест на Димитър Пешев до министър-председателя Богдан Филов по повод антисемитската политика на правителството. 10 дни по-късно Пешев е бламиран като зам.-шеф на НС, но нито един евреин от “старите предели” не напуска България.\r\nПрез май под силен натиск евреите са изселени от София в провинцията. Животът на над 48 хиляди души обаче е спасен.\r\nИсторията разказва много за приноса на Пешев и другите по-известни личности сред българските праведници. Фокусът обикновено е върху 8-10 публични фигури, но малко се знае за останалите хора, спасили български евреи. А те са тихите герои, които, водени от човещината, помагат, разказва Иванка Гезенко, експерт в Държавна агенция “Архиви”, която обобщава събраните документи за българските праведници.\r\nНякои от тези хора са носили храна или вода, други са крили еврейски семейства в домовете си - всеки е помагал, колкото може. В днешно време това може да изглежда обикновено, много делнично, но в онези години е било страшно, защото Законът за защита на нацията преследва не само евреите, но и българите, които им помагат, казва Гезенко.\r\nЗа съжаление, за част от тези “обикновени” герои няма данни, нито запазени снимки. Има малко информация в института “Яд Вашем”, а от българските архиви се надяват да привлекат вниманието на хора, които знаят историята им или познават техни наследници.\r\nЕто ги 20-те български праведници:\r\n(1886-1980). Журналист, общественик и политически деец. Обявен за праведник на 31 май 1966 г.\r\n - 1878-1957). Български екзарх (1945-1948). Обявен за праведник на 11 ноември 2001 г.\r\n - 1901-1971). Историк, доктор по богословие, академик. Патриарх и Софийски митрополит (1953). Обявен за праведник на 11 ноември 2001 г.\r\n (1894-1975). Политик и общественик, министър на правосъдието (1935-1936), подпредседател на НС (1938-1943). Удостоен със званието на 10 януари 1973 г.\r\nЕто и четиримата кюстендилци, които са в делегацията, отишла при Димитър Пешев и които през 1943 г. създават Обществения комитет за спасяването на българските евреи:\r\n (1899-1977 г.). Търговец. Удостоен със званието на 10 януари 1973 г.\r\n (1888-1966). Адвокат. Обявен за праведник на 4 септември 1991 г.\r\n (1888-1946). Учител и деец на ВМРО. Обявен за праведник на 3 май 2010 г.\r\n (1899-1985). Адвокат, депутат в ХХV обикновено народно събрание. Получава званието на 10 януари 1973 г.\r\n (неизв.). Счетоводител. Роден в София. През 1942 г. осигурява храна за приятелите си евреи, които са изпратени в трудови лагери. През същата година помага на Давид Йозеф Азисов и баща му да бъдат освободени от затвора. По време на изселването на софийските евреи през май 1943 г. Михаил Михайлов съхранява имуществото на приятелите си евреи. Удостоен със званието на 2 февруари 1971 г.\r\n (неизв.). Родена в София. От 1942 до 1944 г. укрива в дома си Яков и Нисим Леви (баща и син). Две години след края на войната Вера Пасева продължава да се грижи за малкия Нисим. Обявена за праведник на 4 март 1987 г.\r\n (1906-1985). Роден в Шумен. По-късно семейството се премества в София. Завършва І Мъжка гимназия (1920), медицина (1932) в СУ, специализира в Берлин. Кабинетът му в София е бил на ул. “Бенковска” №2. В продължение на година и половина укрива в дома си 4-членно еврейско семейство в тайно помещение зад специално изградена преградна стена. Обявен за праведник на 29 януари 1980 г.\r\n (1891-неизв.). Медицинска сестра. През март 1943 г. раздава храна, вода и лекарства на беломорските евреи на гарата в Лом. Удостоена със званието на 18 декември 2001 г.\r\n (1923-2012). Живее с родителите си в центъра на еврейския квартал в София. Говори ладино (романски език, говорен от сефарадските евреи от Испания - б. р.) и се възприема като част от еврейското население, сред което е израснал. Истински и верен приятел на евреите, той става известен като “защитника на гетото”. Осигурява на приятелите си евреи фалшиви документи. Арестуван и съден от военен съд през 1943 г. Обявен за праведник на 11 февруари 1991 г.\r\n (неизв.- 1964). Родена в Търговище. През 1943 г. заедно с родителите си укрива в плевнята на дома си в Пещера семейството на Яко Нисим Ефраим. Една от омъжените му дъщери Леа Фархи е бременна и ражда преждевременно момиченце с помощта на Станка. Кръщава го Меди. В продължение на 2 г. Станка се грижи за тези хора. Тя и майка ѝ помагат и на други жени без оглед на техния религиозен и етнически произход. Удостоена със званието на 21 декември 2004 г.\r\n(1915-1995). Хлебар. След протестната демонстрация на софийските евреи на 24 май 1943 г. укрива 20 от тях във фурната на баба си в Ючбунар. Помага с храна на много от арестуваните 400 софийски евреи. Когато полицията го вижда да разговаря с евреин, го арестува и пребива, в резултат на което зрението му е силно увредено. Удостоен със званието на 16 юли 1963 г.\r\n(1900-1961). Лекар. През 1941 г. е изпратен в Скопие. Две години по-късно, при ареста на евреите в Скопие помага на свои приятели и техните семейства - над 50 души, като заявява пред властите, че тези хора са му необходими за предотвратяване на епидемии. Успява да издейства заповед за освобождаването на колегите му евреи лекари и фармацевти и техните семейства. Удостоен със званието на 14 април 2002 г.\r\n(неизв.) Театрална актриса. Анна Попстефанова е съпруга на областния полицейски управител на Скопие Стефан. В началото на март 1943 г. еврейската общност в Скопие е уведомена, че на 11 март всички трябва да се съберат на жп гарата. Попстефанови познават Мони и Рашел Карио и децата им и ги предупреждават да не отиват, а да се опитат да избягат. Анна Попстефанова укрива няколко дни в дома си семейство Карио, а след това ги премества в дома на Анна Сърчаджиева. Удостоена със званието на 21 април 1983 г.\r\n (1914-2007). Дъщеря на видния юрист от еврейски произход Йосиф Фаденхехт. През 1943 г. заедно със съпруга си - театралния режисьор Стефан Сърчаджиев, работят и живеят в Скопие. Укрива в дома си семейство Карио 10 дни, въпреки че в къщата, в която живеят, са разквартирувани германци. След това семейството успява да избяга през Албания. Удостоена със званието на 7 юни 1983 г.\r\n(1919-1996). Подпомага приятелите си евреи с храна и средства. След демонстрацията на софийските евреи на 24 май 1943 г. Мико Офер е арестуван и изпратен в лагера Сомовит. Денков го посещава и му носи храна и писма от семейството и приятелите. Успява да преведе нелегално в Румъния група евреи, които от там да стигнат до Палестина. Удостоен със званието на 5 януари 1971 г.\r\n (неизв.). Удостоен със званието през 2007 г.\r\n\r\nПрез 1953 г. в Израел е създаден институтът и мемориал “Яд Вашем”, посветен на Холокоста. Една от целите му е да издири и увековечи паметта на “праведниците на света” - хора с нееврейски произход, спасили евреи от техните палачи.\r\nДо 2018 г. са признати над 25 000 души от 49 страни, сред които и България с 20 праведници.\r\nПочетното звание “праведник на народите на света” се присъжда на тези, които в условията на нацисткия терор по собствена инициатива са помагали на евреи със следните действия:\r\n- Предоставяне на тайно убежище. В много от случаите този вид помощ е бил единствено спасение, но в същото време е бил много труден и рискован, тъй като даже тогава, когато тайното убежище, в което са укривани евреи, не се е намирало непосредствено в дома на спасителя, той е поемал отговорността да полага грижи за спасените. Спасителят и семейството му понякога с години са живеели под постоянна заплаха да бъдат изобличени.\r\n- Съдействие в укриване на евреи и помощ при изготвяне на фалшиви лични документи (лични удостоверения, свидетелства за раждане или кръщение и др.), намиране на безопасно жилище, а понякога и работа.\r\n- Участие в организиране на бягство от гето или концлагер с последващо укриване, а също и съдействие при преминаване в неутрална страна или по-малко опасна територия.\r\n- Участие в спасяването на еврейски деца в тези ситуации, когато раздялата с родителите им е била неизбежна (в случаите на изпращане на родителите в концлагер или изселване от едно място на друго).", "date": "2018.02.24", "title": "Хлебар, медицинска сестра, актриса... Те спасяват български евреи"}
{"url": "https://www.dnes.bg/cars/2018/02/24/notariusi-shte-sekvat-izmamite-pri-prehvyrlianeto-na-koli.368925", "text": "Нотариусите ще действат съвместно с КАТ при сделки с коли, а купувачи и продавачи ще бъдат сериозно облекчени с документацията.\r\nРегистрацията на кола вече става, без да има нужда договорът за покупка да се носи в КАТ. Данните за сделките от вчера се обменят по електронен път между МВР и нотариусите, съобщиха от Нотариалната камара. Целта е да се отстрани възможността за измами при прехвърлянето на автомобили.\r\nЧрез новата система МВР ще получава информация за всички сделки с превозни средства, а нотариусите ще имат достъп до системата. Така те ще получават данни за автомобила и собственика му и ще могат да установят дали са платени данъците на колата, дали е сключена застраховка \"Гражданска отговорност\" и дали е преминат годишен технически преглед.\r\nЕлектронният обмен на информация между двете институции беше регламентиран в Закона за движение по пътищата през декември 2017 г. Тогава началникът на Пътна полиция Бойко Рановски обясни, че купувачът на превозно средство в България ще има срок от един месец, за да регистрира превозното средство, припомня \"\". Това важи и за български граждани, които купуват кола от Европа. Ако срокът не се спази, ще се налага глоба.\r\nСлед глобата ще има още един месец, за да се регистрира автомобилът. Ако и тогава това не бъде изпълнено, ще следва служебно прекратяване на регистрацията и колата няма да може да се движи.\r\nДосега при продажба на кола между двама души старият и новият собственик удостоверяваха смяната на собствеността. След това трябваше пред КАТ да се представят куп документи, за да се вземе нов талон.\r\nС промяната документите ще се предоставят в КАТ по служебен път, а шофьорът ще може да получи директно готов талон.", "date": "2018.02.24", "title": "Нотариуси ще секват измамите при прехвърлянето на коли"}
{"url": "https://www.dnes.bg/crime/2018/02/24/zakopchaha-dvama-alo-izmamnici-izlygali-8-godishno-dete.368932", "text": "Двама ало измамници бяха задържани от полицията в Плевен, след като най-нагло в мрежата им попадна 8-годишно дете.\r\nПреди месец момиченцето даде всичките спестявания на родителите си - остави над 5 000 лева и златни накити до кошче за боклук на детска площадка. То било излъгано, че майка му е блъсната от кола. Измамниците видели, че жертвата им е малко дете, но това не ги спряло.\r\nЗадържаните, Стойчо и Станимир, са на по 41 години, приятели от Варна. Те били мулета, които бързо напреднали в \"занаята\", съобщава Нова тв.\r\nПолицията знае кои са шефовете на Стойчо и Станимир.\r\n\"Преки извършители не са установени, тъй като позвъняванията са извършени от Румъния\", твърди източник, който е запознат със схемите.\r\nДвамата задържани признават вината си. Готови били да върнат парите и да сключат споразумение с прокуратурата.\r\n ", "date": "2018.02.24", "title": "Закопчаха двама ало измамници, излъгали 8-годишно дете"}
{"url": "https://www.dnes.bg/stranata/2018/02/24/myj-zagina-v-katastrofa-krai-blagoevgrad.368935", "text": "Мъж е загинал при катастрофа край Благоевград, съобщиха от МВР. Инцидентът е станал тази сутрин около 9:25 часа днес на пътя между село Церово и Благоевград между леки автомобили \"Тойота\" и \"Рено\". \r\nПри сблъсъка е загинал водачът на \"Тойота\", който е на 67 години от Благоевград.\r\n ", "date": "2018.02.24", "title": "Мъж загина в катастрофа край Благоевград"}
{"url": "https://www.dnes.bg/kino/2018/02/24/tvyrde-lichno-s-malki-drami.368052", "text": "Колко дълбоки може да се окажат човешките емоции изследва филма на Сара Колангело \"Малки драми\". Сюжетът ни пренася из всекидневието на жители на американско градче, където основната прехрана идва предимно от местната мина. Трагичен инцидент в нея среща трима непознати, изиграни от Елизабет Банкс, Бойд Холбрук и Джейкъб Лофланд.\r\nЖертвите са девет, а единственият оцелял е заподозрян в изчезването на сина на изпълнителния директор. Филмът  фино изследва реакциите на хората, разтърсени от случая. Колагело изпитва до колко човек е подготвен за справяне със сложна ситуация и до какви последици води тя.\r\nКамерата следи отблизо преживелиците на основните персонажи, само за да докаже, че много често именно \"малките драми\" се оказват и най-сложни.Гледайте филма на 24 февруари от 23.00 часа по телевизия .", "date": "2018.02.24", "title": "Твърде лично с \"Малки драми\" "}
{"url": "https://www.dnes.bg/obshtestvo/2018/02/24/pak-izpykvame-na-chetvyrto-miasto-sme-po-ubiistva-v-es.368933", "text": "България заема челно място в черната класация по брой умишлени убийства на 100 000 жители. Страната ни заема четвърта позиция в ЕС, сочи анализ на Евростат за 2016 г., цитиран от Дарик.\r\nПред нас по показател \"умишлено убийство\" са само трите балтийски републики - Литва, Латвия и Естония, а най-малко жертви на убийства са регистрирани в Австрия, Холандия и Испания.\r\nСпоред данни на националната статистика у нас през 2016 г. има извършени 79 убийства и 26 опита за убийства. Престъпленията с нанасяне на телесна повреда са 820. \r\nПрез 2016 г. у нас са наказани 1770 престъпления против личността, като за това са осъдени над 1400 лица. Най-висок е делът на осъдителните присъди за престъпления против личността за \"причинени телесни повреди\" - 766 дела са приключили с присъда.\r\nНай-висок е коефициентът на криминална активност във възрастовата група 18-24 години - 1250 човека на 100 хиляди жители. Най-нисък е коефициентът на криминална активност у нас сред лицата на възраст над 50 години - 130 на 100 хиляди жители, отчита родната статистика.\r\nБлизо 5000 жертви на умишлено убийство са били регистрирани от полицията в ЕС през 2016 г., отчита анализът на Евростат.\r\nВ цифрово изражение най-голям брой на убийствата е регистриран във Франция - 1017 жертви или около 20 на сто от всички умишлени убийства в ЕС. Следват Германия - 682, Полша - 530 и Италия - 469 жертви.\r\nВ сравнение с населението обаче - Литва регистрира най-голям дял умишлени убийства на 100 000 жители - 5,9, пред Латвия - 3,4 , Естония - 3,2, България - 1,8 и Кипър - 1,7.", "date": "2018.02.24", "title": "Пак изпъкваме: На четвърто място сме по убийства в ЕС"}
{"url": "https://www.dnes.bg/zvezdi/2018/02/24/emili-rataikovski-otnovo-pali-fantaziite.368880", "text": "Емили Ратайковски никога не е била скромна и смело показва тялото си в социалните мрежи.В Instagram моделът често е доста по-дръзка, отколкото в професионалните фотосесии. Ратайковски привлича вниманието на последователите си като демонстрира съвършени форми по бикини или около някой басейн.Този път обаче 26-годишният модел се съблече за испанското издание на Vanity Fair.Кадрите са повече от провокативни, като Емили не се свени да свали всичко.Всъщност, на корицата на изданието е най-сдържаната снимка, а част от фотосесията еротичният модел и актриса качи в Instagram. За радост на почитателите ѝ.Вижте атрактивната Емили Ратайковски в галерията на ", "date": "2018.02.24", "title": "Емили Ратайковски отново пали фантазиите"}
{"url": "https://www.dnes.bg/politika/2018/02/24/pyrvanov-ne-vijda-potencial-v-sdelkata-za-chez.368936", "text": "Президентът на България (2002-2012 г.) Георги Първанов бе категоричен, че държавата трябва да защити своя и на 3 милиона потребители интерес при сделката за ЧЕЗ.\r\n\"Не съзирам потенциал тук. Тази сделка не буди доверие в обществото и потребителите. Съмнението остава и ако от другата страна имаме държава, защо България не проявява интерес.\n\n\n\n\r\nПо думите му оставката на енергийният министър Теменужка Петкова е засилила съмнението, че тя е \"един бушон\", тъй като понесла много хладнокръвно ситуацията.\r\nТой иронизира, че и АЕЦ \"Белене\" вече имала готов инвеститор в лицето на Гинка от Пазарджик, след което коментира и енергийния пазар.\r\n\"Аз не поставям АЕЦ \"Козлодуй” като алтернатива на АЕЦ \"Белене\". Нека да се работи по двата проекта. На Белене имаме готова площадка. Имаме реактор, който е построен точно заради тази площадка. Тепърва проучванията трябва да продължат, да се търсят лицензи. Тоест, забавянето ще бъде повече от 10 години. Време, в което ние вече трябва да произведем ядрена енергия. Така че без да отричам варианта за седми блок в АЕЦ \"Козлодуй\", а още повече, че там имаме свръхнатовареност – имаме 6 реактора, от които два работещи и четири се извеждат. Така че много по-сигурно е, ако говорим за сигурност, АЕЦ \"Белене\", каза Първанов.", "date": "2018.02.24", "title": "Първанов не вижда потенциал в сделката за ЧЕЗ"}
{"url": "https://www.dnes.bg/zvezdi/2018/02/24/andrei-pokaza-bremennata-si-bulka.368937", "text": "Телевизионният продуцент Андрей Арнаудов за първи път сподели общ кадър с бременната Емануела Толева, от която чака дете преди разгара на летния сезон.\r\nДосега двойката запазваше пълно мълчание около щастливото събитие. Двамата са заедно от 2016 г., а според последните слухове в светските среди наскоро са сключили брак. И снимката им е именно от сватбеното тържество, на което са присъствали само най-близките му.\r\nТова е втори брак за Андрей след неуспешния му с Даниела Янков. Двамата се венчаха в Белград, но връзката им се разпадна.\r\nС появата на бебето Арнаудов и Толева ще дадат своя дан към движението, което продуцентът реализира преди почти година - ДНК.\r\nКаузата на неправителствената организация е продължаването и спасяването на нашето ДНК на фона на безпрецедентната демографска криза в България.", "date": "2018.02.24", "title": "Андрей показа бременната си булка"}
{"url": "https://www.dnes.bg/politika/2018/02/24/volen-nedovolen-lipsva-ni-ideiata-razpiliavame-se-v-detaili.368938", "text": "Волен Сидеров увери, че ще направи всичко възможно коалицията на Обединените патриоти да се запази и да отидат заедно на избори. \r\n\"На нас ни липсва идейният поглед, прекалено много се разпиляваме в детайли. Да, туризмът е важно нещо, само че България не може да живее само от туризъм. Ние трябва да мислим за модерни технологии и за начин, по който хората, които са квалифицирани да не бягат от България\", заяви Сидеров пред bTV.\n\n\n\r\nТой призова партньорите си Красимир Каракачанов и Валери Симеонов да се обръщат към него по-често като най-опитния. \r\nТой упреква колегите си от ГЕРБ също в липса на достатъчно консултиране, съветване и вслушване в коалиционния партньор. \r\n\"Ние може да сме по-малък коалиционен партньор, но моят натрупан политичски опит за тях трябва да е ценен. Ако те не го оценят, значи смятат, че са самодостатъчни\", каза Сидеров.\r\nПо думите му съдбата на управляващата коалиция  между ГЕРБ и Патриотите също зависи от всекидневните действия.\r\n\"Затова насочвам вниманието към идейни неща. Всяка седмица трябва да излизаме първо тримата лидери на Патриотите с пресконференции, в които да казваме: Тук свършихме това, смятаме да се направи еди какво си. Трябва да насочим поглед към идейните неща, към това, което е важно да се върши. Имам усещането, че се работи на парче, ден за ден, няма идеология\", отбеляза той.\r\nСидеров коментира и оставката на енергийния министър Теменужка Петкова.\r\n\"Не знам дали е укоримо да познаваш някой, който е в бизнеса, освен ако той не е направил закононарушение. Всеки познава някого. Познавам всички бизнесмени, повечето банкери, интелектуалци, какви ли не хора. Ако заради всяко познанство трябва да се самоукорявам\", заяви лидерът на \"Атака\". \r\nИ допълни, че Патриотите нямат претенции към поста на енергиен министър, но самият той би могъл да посочи подходящи за поста хора, но не пожела да разкрие имена.\r\nПо думите му премиерът Бойко Борисов е готов да смени някой от министрите си, когато вижда, че това може да навреди на правителството, на партията му и на целия имидж.\r\n\"Премиерът Бойко Борисов разви качества през годините, натрупа опита, който вече му позволява да балансира по-добре, а това е много важно за един държавник. Успя да спечели доверие и одобрение в международен план, защото България обикновено е била пренебрегвана, сега като че ли е по във фокуса, разчита се на България като фактор\", отбеляза Волен Сидеров.", "date": "2018.02.24", "title": "Волен недоволен: Липсва ни идеята, разпиляваме се в детайли"}
{"url": "https://www.dnes.bg/notifikacii/2018/02/24/chervenata-armiia-brutalna-porobitelka-ili-hrabra-osvoboditelka.368939", "text": "За някои тя е брутална поробителка, за други - храбра освободителка. Червената армия се ражда точно преди 100 години.  припомня бурната ѝ история, която от самото начало е тясно свързана с една друга страна.\r\n\"Войниците ли? Те бяха винаги мили\", спомня си фотографът Кристиан Тил, който е отраснал в градчето Еркнер по време на съветската окупация в бившата ГДР.\r\nБлизо половин век - от 1945 до изтеглянето на последните части през 1994 година - съветската армия е стационирана в източната част на Германия. Тя е авангардът на съветската империя, насочен срещу капиталистическа Европа. В това иначе сурово време понякога има и ведри моменти. Кристиан Тил си спомня как руските войници миели танковете си в близкото езеро. \"Припадахме от смях, защото носеха не чорапи, а партенки\", разказва той.\r\n\r\nТази сравнително ведра атмосфера се установява едва в по-късните години на съветското присъствие. В началото е друго - мрачно, зловещо, брутално.\r\nПрез 1945 година, когато нацистка Германия току-що е загубила Втората световна война, германците изпитват най-вече едно: страх от съветските войници. Ужасяващи истории се разказват за тях: че малтретират жестоко жени и деца, че са мръсни и брутални. \"Тръпки ме побиваха от ужасите, които разправяха за тях. Някои хора дори посягаха на живота си от страх\", спомня си Илзе Ереке, която по онова време е била на 11 години.\r\nСъветските войници бързо дават да се разбере кой командва в страната: на 1 май 1945 превземат Райхстага и издигат там съветския флаг. Моментът е запечатан от руския фотограф Евгений Халдей и макар до ден-днешен да се спори доколко автентична е тази снимка, тя се превръща в икона на фотографията.\r\nВ първите години на съветската окупация се ширят беззаконие и насилие, насочено най-вече срещу жените. \"Бяхме дивеч за руснаците\", спомня си берлинчанката Ева Шлип за първите дни след окупацията на Берлин. \"Изнасилванията, разстрелите, плячкосването и тази безгранична омраза към германците, които бяха причинили толкова много страдания на руския народ - всичко това превръщаше живота ни в ад\", споделя тя. И до днес не е ясно колко жени са били подложени на насилие в първите месеци след окупацията - някои източници говорят за 200 хиляди, според други оценки жертвите са към 2 милиона.\r\nСъздаването на Червената армия е не на последно място резултат от унизителното поражение, което Германия нанася на Русия в Първата световна война. През 1917 година германската армия завладява обширни части от разпадащата се руска империя. През декември същата година в Брест-Литовск, на 180 километра от Варшава, представители на двете държави водят преговори за мир. \"Историческите обстоятелства създадоха ситуация, при която представители на най-революционния режим в историята на човечеството трябваше да седнат на една маса с дипломатическите представители на най-реакционната каста сред всички управляващи класи\", пише навремето Лев Троцки, който само няколко месеца по-късно основава Червената армия.\r\nУсловията на мирния договор, продиктувани на руснаците от тази \"реакционна каста\", са повече от унизителни. Формиращият се Съветски съюз е принуден да отстъпи на Германия обширни части от територията си - поражение, което руснаците никога повече не искат да изживяват. Затова още през януари 1918 Троцки започва да изгражда Червената армия, като набира и офицери от разпадналата се царска армия. Години по-късно, през 1934-та, Троцки обобщава резултата така: \"Процентът на неграмотните сред войниците непрестанно намалява. (...) Миналата година само в Москва 50 000 работници бяха отличени като снайперисти\". Думи, с които Троцки намеква, че армията е много повече от военна организация. Тя е школа на нацията и двигател на прогреса.\r\n\r\nСталин обаче разглежда армията като потенциална заплаха за собствената си власт. По онова време той отдавна е решил в своя полза битката си срещу \"бащата\" на Червената армия - още през 1928/29 година Троцки е принуден да емигрира. Сталин смята за опасни и всички онези войници и офицери, които навремето са служили в царската армия. Още повече, че много от тях изобщо даже не са горещи привърженици на комунистическата идеология. Така Сталин започва голямата чистка: от 1937 нататък близо 35 000 офицери са отстранени от длъжност, като над половината от тях са изпратени в лагери.\r\nСлед Втората световна война съветската армия става най-многочислената в целия свят. Тя включва 170 пехотни, 35 танкови и 58 артилерийски дивизии, а общият брой на войниците възлиза на около 4,5 милиона. Многократно повече са запасните войници - към 30 милиона.\r\nПрез 1994 година, когато се изтеглят от Източна Германия, съветските войски оставят след себе си около 1 500 военни бази. Близо половин милион войници се завръщат в родината си, а заедно с тях се изтеглят 4 300 танка, 100 000 превозни средства, 3 600 оръдия и 180 ракетни системи. Германия, която по това време е вече обединена, поема част от разходите по изтеглянето на съветските части - страната заплаща цели 7,5 милиарда марки, което се равнява на близо 4 милиарда евро.", "date": "2018.02.24", "title": "Червената армия – брутална поробителка или храбра освободителка?"}
{"url": "https://www.dnes.bg/politika/2018/02/24/cvetanov-do-sriada-shte-predlojim-zamestnik-na-petkova.368940", "text": "До сряда ще се постараем да обявим номинацията си за нов министър на енергетиката, тъй като преди това трябва да се съберем на съответния политически формат, заяви зам.-председателят на ГЕРБ и председател на ПГ на партията Цветан Цветанов в Сандански, цитиран от \"Фокус\".\r\n\"Нека първо да обсъдим всички детайли около това, което се случи вчера, защото в не малка част е доста спекулативно поднасяне на информация от страна на БСП. Аз съм убеден, че след обсъждане на всичко ще може да вземем най-правилното политическо решение, за да няма политически интерпретации\", каза още Цветанов. \r\nТой не пожела да коментира дали номинацията ще е на мъж или жена. \r\n\"Ние сме партия, в която не разпределяме позиции на полов принцип, а на качествата, които имат съответните кандидати\", подчерта Цветан Цветанов. ", "date": "2018.02.24", "title": "Цветанов: До сряда ще предложим заместник на Петкова"}
{"url": "https://www.dnes.bg/world/2018/02/24/arestuvaha-brata-na-terorista-salah-abdeslam.368941", "text": "По-големият брат на Салах Абдеслам, единствения оцелял терорист от атентатите в Париж през ноември 2015 година, е арестуван за голяма кражба. Това съобщи днес белгийският вестник \"Дерниер йор\", цитиран от ТАСС.\r\nПо информация на изданието Мохамед Абдеслам е бил арестуван в петък вечерта по подозрение в кражба на 70 000 евро от касата на общинския съвет на брюкселската община Моленбек, където по-рано е работил.\r\nВ Белгия Салах Абдеслам е съден за участие в престрелка с полицията при опита за задържането му през 2016 година. \r\n(БТА)", "date": "2018.02.24", "title": "Арестуваха брата на терориста Салах Абдеслам "}
{"url": "https://www.dnes.bg/politika/2018/02/24/ninova-zahapa-borisov-spasil-si-kojata-s-bushona-petkova.368942", "text": "Корнелия Нинова \"захапа\" премиера Бойко Борисов и неговия кабинет и припомни всички според нея прегрешения.  \r\n\"Безспорно най-важният приоритет за този, а и за следващите месеци, остава председателството на България на Съвета на ЕС. То все още е възможност България да бъде двигател, лидер във вземането на решения за бъдещето на Европа. Но правителството на Бойко Борисов опропастява тази възможност всеки ден. Правителството на Бойко Борисов отнема европейския образ на България\", каза председателят на НС на БСП на заседанието на НС на левицата. \r\nТя припомни, че председателството  започна с корупционен скандал за ремонта на НДК, премина през „кум гейт” и завърши с решение за противоконституционен акт на Народното събрание. \r\n\"Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер – завишени цени и занижен контрол. Скандалът за лобизъм в здравното министерство доведе до оставка на министъра на здравеопазването. От две седмици, нов скандал в Здравната каса слага траен етикет – хаос в здравеопазването, този път с последици за  европейския ни образ\", обобщи Нинова. \r\nТя заяви, че редица европейски държави предявяват претенции към председателстващия Съвета на ЕС за некоректност към договорни задължения.\r\n\"Избухна и скандалът в БДЖ, отново с обвинения в корупция и ощетяване на работниците там. Разбира се, не бива да пропускаме разкритията за далавери на кмета на ГЕРБ в Септември, както и пробива в системата БАЦИС, който управляващите панически покриха, но който също е доказателство за корупция и далавери във финансовата сфера\", припомни още лидерът на левицата.  \r\nКорнелия Нинова добави, че от вчера държавата се тресе от нов изключително арогантен случай на задкулисие и ярък образ на паралелната държава, който засяга националната сигурност и съдбата на 2 млн. българи – продажбата на ЧЕЗ. \r\n\"Наистина това е сделка между два свободни пазарни субекта, но тайна, непрозрачна и с много въпроси: как новосъздадената преди 5 месеца фирма, с капитал от 50 хил. лв. купува активи за 320 млн. евро. С какви ангажименти към българските потребители, с какви гаранции за българската електропреносна мрежа и за българската национална сигурност\", заяви още председателят на БСП. \r\nТя бе категорична, че позицията на левицата е ясна: \"Държавата трябва да има роля в структуроопределящи и важни за сигурността, икономиката и развитието й отрасли, какъвто е енергетиката. Нека не се опитват да ни упрекват, че сме за национализация. Ние сме за пазарна икономика и възможностите, които тя дава - България, като държава, да закупи ЧЕЗ за 320 млн. евро\". \r\nКорнелия Нинова коментира, че за да спаси кожата си, главният виновник Борисов е изгорил поредния бушон – Теменужка Петкова. Тя заяви, че БСП няма да спре до тук, а  ще иска изслушване на КЕВР и КЗК, ще потърси и купувача по сделката.\r\n\"Това е образът на България в първите два месеца от председателството. Вместо да ни наложи като лидер с визия за бъдещето на ЕС, правителството на Борисов даде основания редица авторитетни европейски издания да ни заклеймят публично като най-корумпираната и бедна страна в Европа”, каза още Корнелия Нинова. \r\nТя припомни, че не са закъснели, къде по-дипломатично, къде по-директно, отказите за приемането ни в Шенген и чакалнята на еврозоната - всички заради корупция в България. \r\n\"Ето така, Борисов и правителството му опропастиха и този шанс за България. От граждани за европейско развитие на България, ГЕРБ се превърнаха в партията, която ни отдалечава от европейската перспектива на страната\", категорична бе Корнелия Нинова.", "date": "2018.02.24", "title": "Нинова захапа Борисов, спасил си кожата с \"бушона\" Петкова"}
