{"url": "https://www.dnes.bg/eu/2019/11/20/putin-do-10-godini-strani-ot-iztochna-evropa-shte-napusnat-es.430264", "text": "Президентът на Русия Владимир Путин не изключи  възможността страни от Източна Европа след няколко години да обмислят излизане от Евросъюза, предаде ТАСС, пише БНР.\n\n\n\r\nПутин напомни на днешното пленарно заседание на инвестиционния форум \"Русия зове!\", че противоречията вътре в ЕС са се породили заради особеностите на разпределението на данъците. Той каза, че това става по начин, по който значителна част от данъчните средства на водещи страни от Европа отива в подкрепа на тези, които досега не са достигнали определено равнище на икономическо развитие и става дума за десетки милиарди евро.\r\n\n                    \n                    \n                \n                \n                \n                \r\nКъм 2028 година някои страни от Източна Европа ще достигнат такова равнище на икономическо развитие, при което те ще престанат да получават грантове и различни видове подкрепа от европейския бюджет, а ще трябва да плащат така, както прави Великобритания. И не съм убеден, че няма да им дойде на ум, както стана със самата Великобритания, да излязат от ЕС, каза руският лидер.\n\r\nСъщевремено Путин отговори и на въпрос защо СССР се е разпаднал. Той коментира, че неефективната икономическа политика е довела до колапс в социалната сфера и оттам - политически последствия.", "date": "2019.11.20", "title": "Путин: До 10 години страни от Източна Европа ще напуснат ЕС"}
{"url": "https://www.dnes.bg/rusia/2019/11/20/rusiia-e-zalovila-ruski-voenen-shpioniral-za-ukraina.430294", "text": "Руската федерална служба за сигурност (ФСС) - контраразузнаването, е задържала в южната Ростовска област руски военен, заподозрян в шпионаж за Украйна, предаде ТАСС, цитирайки съобщение на пресцентъра на ФСС.\n\r\n\r\nЗадържаният по подозрение в държавна измяна в град Аксай, Ростовска област, е военнослужещ от Южния военен окръг, съобщи ФСС. \r\n\r\n\"Според наличните данни (той) е изпълнявал задачи, поставени от главното разузнавателно управление на украинското министерство на отбраната, целенасочено е събирал секретни сведения от военен характер за Въоръжените сили на Русия, изтичането на които зад граница би могло да нанесе вреда на отбранителната способност на държавата\", посочва пресцентърът.\r\n\r\nСрещу арестувания е заведено дело за престъпление, квалифицирано от руския Наказателен кодекс като \"държавна измяна\", пише БТА.", "date": "2019.11.20", "title": "Русия е заловила руски военен, шпионирал за Украйна"}
{"url": "https://www.dnes.bg/obshtestvo/2019/11/20/kakvo-prichiniava-hemoragichnata-pnevmoniia-ubiec.430298", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Хеморагичната пневмония, от която се смята че е починало 3-годишното дете, често завършва с фатален край, твърдят специалистите. Какво обаче причинява опасната болест и колко бързо се развива?\n\n\r\nХеморагичната пневмония е много тежко усложнение, засягащо белия дроб, което може да бъде предизвикано от бактерии, вируси или гъбична инфекция, пише . \n\r\nСпоред специалистите усложнението протича мълниеносно, а действието му върху човешкия организъм зависи от имунната система.\n\r\nЛечението на хеморагичната пневмония зависи от причинителя. Най-тежки са усложненията, когато причинителят е вирус, а някои инфекции не могат да бъдат лекувани. \n                    \n                    \n                \n                \n                \n                \r\nТогава лекарите могат само да поддържат болния докато неговата имунна система се справи сама. Такива усложнения се получават най-често след грип. \n\r\nАко този тип пневмония е двустранна, тогава вероятността болният да се спаси е нищожна.\n\r\nСпeциалистите са категорични, че универсални съвети за това как да се предпазим от такъв тип усложнения няма. Но е важно да не подценяваме грипа и вирусните инфекции, да търсим лекарска помощ и да се ваксинираме, ако боледуваме често.", "date": "2019.11.20", "title": "Какво причинява хеморагичната пневмония убиец?"}
{"url": "https://www.dnes.bg/stranata/2019/11/20/myj-ot-dobrich-na-syd-ukril-danyci-za-32-bona.430285", "text": "Наказателен процес за укриване и неплащане на данъци в особено големи размери - 32 552 лева започна в Окръжния съд в Добрич, съобщиха от пресцентъра на институцията.\r\nНа подсъдимата скамейка е представляващ фирма със седалище и адрес на управление в Добрич, който според обвинителния акт е потвърдил неистина в справки-декларации по Закона за Данъка върху добавената стойност, използвал е документи с невярно съдържание при водене на счетоводството и пред данъчната служба.\r\nПодсъдимият е приспаднал и неследващ се данъчен кредит.В първото разпоредително заседание по делото като граждански ищец, представляващ държавата, е конституиран министърът на финансите чрез процесуален представител. Съдът допусна за съвместно разглеждане в процеса предявеният граждански иск от 32 552 лева заедно със законната лихва за забава.\r\n                    \n                    \n                \n                \n                \n                Подсъдимият е поискал процесът да премине по реда на съкратеното съдебно следствие и да възстанови вредите, причинени от деянието му.\r\nСъдът е приел, че трябва да отложи делото за максимално допустимия отзакона срок като даде възможност на подсъдимия да изплати дължимата сума, което защитава неговите права и е в интерес на държавата и обществото. Следващото заседание е насрочено за 20 февруари 2020 г.", "date": "2019.11.20", "title": "Мъж от Добрич на съд, укрил данъци за 32 бона"}
{"url": "https://www.dnes.bg/index/2019/11/20/noviiat-film-na-tom-hanks-pomognal-na-braka-mu.430272", "text": "Скоро по екраните ще се появи една интересна история от миналото на много вече пораснали деца в Америка. Става въпрос за добрия водещ Фред Роджърс, който се превръща в приятел на всички малки зрители пред екрана. Филмът се казва „A Beautiful Day in the Neighborhood“ и разказва за запознанството между Роджърс и журналист, който трябва да напише материал за личността му.\r\nПостепенно новинарят Том Джунод (Матю Рис) опознава не само водещия Фред Роджърс, а самия човек зад екрана. Всъщност се оказва, че няма голяма разлика между двамата и усмивката и топлото отношение от телевизията се пренася и в истинския живот. Самият Ханкс казва, че ролята е съвсем различна от всички досега.\r\n                \n                \n                „Мисля, че г-н Фред Роджърс е първата историческа роля, която играя, която не преминава през криза в професионалния или в личния си живот“, споделя актьорът в интервю пред филмовия фестивал в Торонто през септември тази година.\r\nИзглежда обаче, че „A Beautiful Day in the Neighborhood“ е помогнал и в личен план на Ханкс. Той споделя, че е „откраднал“ един от подходите, измислени от г-н Роджърс. Става въпрос за използването на рими, с които децата ще могат по-лесно да изразят точно какво чувстват в дадена ситуация.\r\n", "date": "2019.11.20", "title": "Новият филм на Том Ханкс помогнал на брака му"}
{"url": "https://www.dnes.bg/akoshtete-vqrvaite/2019/11/20/dobro-rabotnik-v-makdonalds-slagal-poveche-v-kutiite.430275", "text": "Коди Бондарчък е работил в МакДоналдс за две години и половина и наскоро призна в Twitter, че през този период е слагал по 11 чикън Макнъгетс в кутии за 10.\r\nТой призна, че го е правил с надеждата, че когато клиентите отворят кутията и видят допълнителното парче, ще се зарадват. \r\n\r\nКоди сам е изчислил, че дължи на хранителната верига около 1600 долара. \r\n\r\nВ коментарите под туита му хората го определят като герой и \"Робин Худ на пилешките Макнъгетс\". ", "date": "2019.11.20", "title": "Добро: Работник в МакДоналдс слагал повече в кутиите "}
{"url": "https://www.dnes.bg/obshtestvo/2019/11/20/dyrjavna-garanciia-za-interkonektora-s-gyrciia-do-215-mln-lv.430287", "text": "Държавна гаранция до 215 млн. лв. се предоставя по заемните споразумения за финансирането на интерконектора България-Гърция.\n\nС решение от днес Министерският съвет предлага на Народното събрание да ратифицира гаранционно споразумение между България и Европейската инвестиционна банка във връзка със сключен на 10 октомври 2019 г. Договор за финансиране на междусистемната газова връзка.\r\nСпоразумението е между Европейската инвестиционна банка и Българския енергиен холдинг.\n\r\nРатифицирането му е предварително условие за усвояване на средствата от заема от ЕИБ в размер на 109.9 млн. евро. С влизането му в сила ще бъде осигурен необходимият финансов ресурс за изпълнението на проекта, който е стратегически за диверсификацията на източниците и маршрутите за доставка на природен газ в региона, съобщиха от правителствената пресслужба.\n                    \n                    \n                \n                \n                \n                \r\nИзграждането на междусистемната връзка Гърция-България ще отвори допълнително трасе към Южния газов коридор между пазарите на Югоизточна Европа и Централна Източна Европа и по този начин ще осигури достъп до алтернативни трасета и източници за доставка на газ.\r\nОсигурявайки достъп до алтернативни източници на природен газ, проектът за междусистемна газова връзка Гърция-България е ключов за гарантиране на енергийната сигурност както в България, така и в целия район на Югоизточна Европа.\r\nТой ще съдейства и за увеличаване конкурентоспособността на националната и регионалните икономики.", "date": "2019.11.20", "title": "Държавна гаранция за интерконектора с Гърция - до 215 млн. лв."}
{"url": "https://www.dnes.bg/stranata/2019/11/20/shefyt-na-vik-pernik-ivan-vitanov-e-uvolnen-ot-posta-si.430276", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Шефът на ВиК-Перник Иван Витанов е уволнен от поста си, съобщи заместник-регионалният министър Николай Нанков. Днес зам.-министърът посети града и се срещна с кмета, след което заяви, че ще има наказани за водната криза, ще има и оставки.\r\nСпоред Нанков още утре ще стане ясно кой ще бъде назначен за шеф на пернишкото дружество. Очакванията са това да е човек наясно с проблемите в него.\r\nДве денонощия след въвеждането на водния режим в Перник граждани се опитаха да нахлуят днес в сградата на местното ВиК, съобщи .\n\n\n\r\n                    \n                    \n                \n                \n                \n                Перничани решиха да излязат на протест и заедно да попитат кой ще понесе отговорност за създалата се ситуация. Те искат оставката на управителя на ВиК Перник, спешно решаване на проблема и изнасяне на информация на светло.\n\r\nПротестиращите, нахлули в сградата, бяха спрени от полицаи, но част от тях успяха да влязат и да имат лична среща с Иван Витанов. До конкретно решение не се е стигнало. Той отказва да подаде оставка, докато вината му не се докаже.\n\r\nГраждани показаха и справка, в която се твърди, че водата в града няма да стигне за повече от два месеца. Причината за това е, че след въвеждането на режима разходът на вода не е намален.\r\nВъв високите квартали на града и по високите етажи вода няма по цял ден. Към момента алтернативният вариант за водоснабдяване от язовир \"Долна Диканя\" е невъзможен, тъй като пробите показват, че там има салмонела.", "date": "2019.11.20", "title": "Шефът на ВиК-Перник Иван Витанов е уволнен от поста си"}
{"url": "https://www.dnes.bg/index/2019/11/20/disidenti-ot-nejnata-revoliuciia-vijdat-novi-zaplahi-za-demokraciiata.430021", "text": "Времената са се променили драматично, откакто монсиньор Вацлав Мали е бил подлаган на разпити, побои и унижението да бъде лишен от правото да служи като свещеник и принуден да чисти тоалетни заради това, че е протестирал срещу комунистическия режим в Чехословакия.\n\r\nКато човек, подписал Харта 77 и станал говорител на тази гражданска инициатива, предвождана от хора като дисидента драматург Вацлав Хавел и призоваваща за спазване на човешките права, свещеникът е бил в челните редици на опонентите, взети на прицел от омразната тайна полиция.\n\n\nНо този уикенд, точно 30 години след началото на Нежната революция, довела до отхвърляне на тоталитарната система, Мали - сега римокатолически помощник-епископ на Прага - призовава новото поколение да се бори срещу заплахите, надвиснали над трудно извоюваната свобода.\n                \n                \n                \r\nНа митинг в парка \"Летна\" в чешката столица, същото място, където през ноември 1989 г. той е бил сред организаторите на голяма демонстрация, смятана за повратен момент в свалянето на комунизма, Мали предупреди множество от над 200 000 души, че постиженията на революцията са застрашени от политици, искащи да разделят обществото, да ограничат свободата на словото и да концентрират политическата и медийната власт в ръцете на неколцина.\n\r\nЦелта на съботната демонстрация, организирана от студентското движение \"Милион моменти за демокрация\", бе да се чества 30-ата годишнината от революцията, но и да се привлече внимание върху това, което критици смятат за опасно отклонение от идеалите й.\n\r\nТова бе поредният протест срещу управленския стил на Андрей Бабиш, милиардера магнат, оглавяващ правителството, обвинен в корупция и конфликт на интереси. Това бе протест и срещу ролята на Милош Земан, президента популист, призоваващ за по-тесни връзки с Русия и Китай. В интервю за \"Обзървър\" в седалището на архидиоцеза, намиращо се до великолепния Пражки замък, Мали каза, че и двамата не отговарят на стандартите на Хавел, който стана първият президент на Чехословакия след падането на комунизма, а после на Чехия след раздялата със Словакия през 1993 г.\n\r\n\"Те променят позициите си и са в ръцете на съветници пиари\":, каза той. \"Дават много прости обещания, които са много опасни, говорят за врагове и разделят обществото. Това е най-лошото в тяхното управление\".\n\r\nНеобходимо бе да се припомнят идеалите на Хавел - съдържащи се в известната му мисъл \"Истината и любовта ще възтържествуват над лъжите и омразата\" - които, твърди Мали, днес са също толкова валидни, колкото и по времето на комунизма. В последните дни навсякъде се честваше годишнината от събитията през 1989 г. - когато Чехословакия се отърси от четири десетилетия комунистическо управление, след като съюзническите режими паднаха в Полша, Унгария и Източна Германия. Президентката на Словакия Сузана Чапутова положи миналата седмица венец на монумент на пражката улица \"Народни тршида\", където демонстранти бяха нападнати от полицията за борба с безредиците преди 30 години. Този епизод предизвика масови улични протести и стана предвестник на падането на режима. Зрелищни светлинни шоута, концерти и други прояви имаше вчера в чешката столица и в други градове.\n\r\nЦентрална фигура в събитията от 1989 г. бе бившият дисидент Хавел, починал през 2011 г., но останал икона за много либерали.\n\r\nНо друг бивш съюзник на Хавел, Ян Урбан, сега преподавател и политически анализатор в Нюйокрския университет в Прага, дава по-критична оценка. Той го обвинява в нерешителност, заради която днес в Чехия има безпринципни политици и непокаяла се комунистическа партия, която до ден днешен е в парламента, където в момента подкрепя правителството на малцинството на Бабиш.\n\r\n\"Вацлав бе превъзходен за външния свят. Той върна Чехословакия на картата\", каза Урбан, съосновател на антикомунистическото движение Граждански форум.\n\r\n\"Но във вътрешен план той бе истинско бедствие. Казвам го с пълното съзнание, че ми е скъп приятел. Той беше мечтател. Не биваше да се захваща с президентска политика, така и не научи правилата на парламентарната политика\", каза Урбан.\n\r\n\"Управлението на Хавел осуети всяка възможност за бързо делегитимизиране на комунистическата партия... Ситуациите, свързани с граждански конфликти, винаги изискват символични жестове, защото хората искат да вярват, че новите управляващи ще направят направят най-доброто, за да дадат на обществото усещане за справедливост. Това беше най-големият провал.\"\n\r\nВсе си представям едно просто сравнение. Идеята членове на (Нацистката партия) да заседават в Бундестага на Западна Германия през 1975 г. е немислима. Защо тук сходна ситуация е считана за нормална?\", добави Урбан.\n\r\nДокато в съзнанието му изникват ясни спомени за живота през комунизма, 68-годишният Урбан, също подписал Харта 77 и уволнен от училището, в което преподавал заради отказа си да подпише официални изявления срещу документа, сдържа критиките си към случващото се сега. \"Никога не съм очаквал да видя края на комунизма\", каза той. \"Просто исках да нанеса възможно повече щети, преди да ме заловят. Така че не мога да бъда разочарован\".\n\r\nЖеланието да навреди - подтикван от гняв заради загубата на неродено дете, когато жена му направила спонтанен аборт след травмата от полицейски разпит - оставило дълбок личен белег.\n\r\nСлед като представил Харта 77 на конференция по човешките права в Москва през декември 1987 г., Урбан се върнал в Чехословакия и бил поставен под строго наблюдение. Срещите с други дисиденти се наложило да бъдат ограничени до няколко минути или дори секунди. Те се състояли на места като мостове, за да се избегне намесата на тайната полиция.\n\r\nПрез пролетта на 1988 г. Службата за държавна сигурност му изпратила ковчег с неговото име в апартамента му в пражкия район Мала страна, днес любимо място на туристите. Анонимни смъртни заплахи му били отправяни по пощата и телефона. Решен да не влезе в затвора, той си лягал със спортни обувки до леглото и въже до прозореца, за да може да избяга, ако призори се почука на вратата.\n\r\nДруга лична драма се разиграла през август 1989 г., когато куриер пристигнал с писмо, нареждащо му да се яви на другата сутрин за военно обучение. Урбан решил, че това е капан и убедил приятел да го скрие в спешното отделение на болница под претекст, че е получил сърдечен удар.\n\r\n\"Двама агенти на тайната полиция се появиха и седнаха в коридора, искаха от лекаря да докладва всичко, свързано със здравето на г-н Урбан\", каза той. \"По някаква невероятна случайност имаше друг г-н Урбан, който умираше бавно в съседната стая. След пет дни персоналът на болницата ми помогна да избягам в 5 сутринта и се крих през следващите 10 дни\".\n\r\nДо навечерието на революцията Урбан - помагащ с работата на нелегална осведомителна агенция - бил с последно предупреждение. Съдия му казал, че при следващата простъпка ще му бъде повдигнато обвинение в подривна дейност и може да влезе за 12 години зад решетките. Когато ръководството на комунистическата партия подало оставка седмица след началото на протестите, \"това бяха най-щастливите няколко часа от живота ми\", каза Урбан.\n\r\nСамо че имало уловка: \"Веднага осъзнах, че можем да правим каквото си искаме, но не знаехме какво искаме. Бяхме напълно неподготвени\".", "date": "2019.11.20", "title": "Дисиденти от Нежната революция виждат нови заплахи за демокрацията"}
{"url": "https://www.dnes.bg/index/2019/11/20/bezdimnite-vyglishta-shtadiat-prirodata-no-ubivat-horata.430121", "text": "Улан Батор е най-студената столица в света. Но и един от градовете с най-замърсен въздух в света. За да се справят с проблема, властите насърчават населението да използва бездимни въглища. Те може и да щадят природата, но се оказват опасни за хората. Бездимните въглища вече са взели най-малко осем жертви.\r\nЕдна от тях е Герел Ганбаатар. 29-годишната жена е бременна. През една октомврийска нощт, тя решава да остане в традиционна юрта в околностите на Улан Батор заедно със семейството си.\r\nНяколко часа по-късно Герел и родителите й получават гадене и дихателни нарушения. Повикват помощ, но твърде късно. Когато лекарите пристигат, бъдещатата майка вече е мъртва, съобщават от БТА.\r\n                \n                \n                За пръв път тази вечер семейството е използвало брикети от бездимни въглища - безплатно раздавано топливо от властите, които са забранили обикновените въглища. Брикетите се използват от близо месез и за това кратко време още седем души умират от задушаване. Жертвите са най-вече деца и възрастни хора. Множество пострадали са приети в болницата.\r\n\"Цял живот съм ползвала въглища и никога не сме се задушавали\", жалва се майката на Герел.\r\nДо миналата зима обикновените въглища бяха широко използвани в юртите около Улан Батор, в квартали, където се струпват хиляди чергари от степите.\r\nДимът, който се отделя от тези непреработени въглища, в град, където температурата с лекота слиза под минус 40 градуса зимно време, е обвиняван за рекордно високите равнища на замърсяване на монголската столица.\n\r\n\n\r\nОттам и се появява идеята да се разпространят бездимните брикети, които са по-дълготрайни и отопляват по-добре от обикновените въглища, както уверяват властите.\r\nСтига обаче да се използват правилно. Тези по-плътни брикети консумират двойно повече кислород от обикновените въглища, подчерта физикът Бямбажаргал Лосол от Монгорската академия на науките. Което повишава риска от задушаване с въглероден окис.\r\nДържавният завод, където се произвеждат брикетите, подчерта, че семействата трябва да почистват печката си преди да ги използват. Той започна да осигурява безплатна услуга по почистване след първите съобщения за задушавания в местната преса.\r\nВ град, където само половината жители имат централно отопление, правителството изпрати екипи в бедните квартали за информационни срещи как да се ползват брикетите и обеща да раздаде безплатно детектори на въглероден окис.\r\nСпоред експертите борбата на властите срещу замърсяването на въздуха започва да дава плодове.\r\nГ-жа Сономдагва от Монголския национален университет увери, че равнището на фини прахови частици ПМ 2,5, които проникват в белите дробове и артериите, вече е спаднало с 40 процента миналия месец спрямо октомври 2018 г.\r\nТова подобрение обаче може би се обяснява отчасти с необичайно мекото време тази есен, както и със страха от задушаване, който накара някои домакинства да ползват дърва вместо въглища. . . или да се отопляват по-малко.\r\nЕнхджаргал Чулуун, медицинска сестра в зъболекарски кабинет, признава, че брикетите отопляват по-добре и са по-лесни за ползване.\r\n\"Обаче все ни е страх да не се задушим, затова почнахме да спим на отворен прозорец\", каза тя.", "date": "2019.11.20", "title": "Бездимните въглища – щадят природата, но убиват хората "}
{"url": "https://www.dnes.bg/health/2019/11/20/bolni-i-na-rabota-eto-kakvo-se-sluchva-s-tialoto-ni.430150", "text": "В сезона на вирусите, настинките и грипа малко хора успяват да се предпазят от зарази. Повечето от нас биват засегнати минимум от една настинка на сезон. Големият въпрос, когато усетите, че започвате да подсмърчате и ви дразни гърлото е дали да отидете на работа. Краткият отговор е „не“. При всички положения е най-добре да останете вкъщи, когато се почувствате зле, защото нещата могат да се усложнят, ако не дадете време за почивка на организма си.\r\nТъй като няма универсално лекарство, нито ваксина за вирусните инфекции и настинките, тялото се нуждае от качествено време за почивка, за да може имунната система да се справи с инфекцията. Тя обикновено трае между 7 и 10 дни.\r\n                    \n                    \n                \n                \n                \n                \r\n\r\nКогато имунната система е атакувана от вирус, тялото се нуждае от почивка и повече сън, за да се справи по-бързо с инфекцията. Не е случайно, че бабите ни казват да си лежим в леглото и да си почиваме, когато сме болни. Организмът наистина има нужда от тази почивка, за да не хаби ресурс и енергия за останалите ежедневни ангажименти, най-вече работните.\r\nСънят е жизненоважна част от оздравителните процеси в организма, включително при възстановяване от вирусни и респираторни инфекции. Пиенето на течности паралелно с почивката съкращава процеса на оздравяване.\r\n\r\n ", "date": "2019.11.20", "title": "Болни и на работа? Ето какво се случва с тялото ни"}
{"url": "https://www.dnes.bg/akoshtete-vqrvaite/2019/11/20/syobshtenie-v-butilka-kakvo-kazva-parfiumyt-za-vas.430249", "text": "Независимо дали ухаете на бонбонени аромати или \"тежки\" парфюми, в изборът ви се крие тайно послание. \n\r\nАко сте привлечени към цитросовите миризми, вие най- вероятно сте динамична и енергична личност. Обичате предизвикателствата и сте винаги позитивни. \n\r\nФеновете на флоралните аромати са романтици и обичат да се грижат за околните. В същото време, изборът ви на такъв аромат говори за вас, че обмисляте всички възможни варианти преди да вземете решение. \n\r\nДървесните аромати са типични за хора със силен характер, авантюристи, които обичат да предизвикват себе си. \n\r\nАко залагате на тежки парфюми с нотки на канела и джинджифил, значи сте почитатели на драмата. Обичате да излизате и винаги да сте заобиколени от хора. \n                    \n                    \n                \n                \n                \n                \r\nПочитателите на свежи и леки аромати са със свободен дух, обичат да пътуват и да прекарват времето си навън. \n\r\nБонбонените миризми с нотки на шоколад, ванилия и карамел, са аромати, на които залагат хора, обичащи вниманието и искат да бъдат запомнени.", "date": "2019.11.20", "title": "Съобщение в бутилка: Какво казва парфюмът за вас? "}
{"url": "https://www.dnes.bg/world/2019/11/20/jertvite-na-terorizym-po-sveta-namaleli-prez-2018-g.430259", "text": "Броят на убитите при терористични нападения по света е спаднал с 15,2 процента миналата година спрямо предходната 2017 г., с общо 15 952 убити, се казва в Глобалния индекс на тероризма, който бе публикуван днес от Института за икономика и мир, предаде Франс прес.\n\r\nПо липса на общоприета дефиниция в международната общност, изследователите от института не уточняват какво разбират под терористична проява.\n\n\n\n\r\nБроят на регистрираните в доклада убити бележи спад за четвърта поредна година след пика си през 2014 г., уточнява намиращият се в Сидни австралийски мозъчен тръст, който използва данни от Университета на Мериленд, САЩ.\n                    \n                    \n                \n                \n                \n                \r\nВ базата данни на университета терористичните нападения се дефинират като \"прояви на недържавни актьори, включващи незаконна употреба или заплаха от незаконна употреба на сила или на насилие за постигане на политически, икономически, религиозни или социални цели чрез страх, принуда или сплашване\".\n\r\nВ Европа броят на убитите при терористични прояви е спаднал за втора поредна година - от над 200 през 2017 г. на 62 през 2018 г.\n\r\n\"Разпадането на групировката \"Ислямска държава\" в Сирия и Ирак бе усетено в Европа, където нито един смъртен случай не бе приписан на ИД през 2018 г., въпреки че 16 души умряха от ръката на екстремисти, които бяха вдъхновена от джихадистката й идеология\", пишат авторите на доклада.\n\r\nПрез 2018 г., както и през 2017 г., Афганистан е най-пострадалата от тероризма страна с 1443 нападения и най-малко 7349 убити. Следват Ирак (1131 нападения, 1054 убити), Нигерия (562 нападения, 2040 убити) и Сирия (131 нападения, 662 убити).\n\r\nТалибаните са задминали ИД и вече са най-смъртоносната терористична групировка в света със 71 процента повече причинени жертви. Талибаните са убили 38 процента от всички жертви на терористични прояви през 2018 г., се казва в доклада.\n\r\nСпадът на ИД пък продължава за втора поредна година. \"Броят на приписаните на тази групировка убити е спаднал с 69 процента през 2018 г., а броят на нападенията - с 63 процента. По някои оценки ИД вече разполага само с 18 000 бойци в Сирия и Ирак спрямо над 70 000 през 2014 г.\", пишат авторите на доклада.\n\r\nТе отчитат голямо засилване на крайнодесния тероризъм, особено в Западна Европа, Северна Америка и Океания. Броят на свързаните с него инциденти се е увеличил с 320 процента за последните пет години.\n\r\n\"Въпреки че броят на убитите е на най-ниското си равнище от 2013 г., тероризмът остава първостепенна световна заплаха. Той остава широкоразпространено явление в 67 страни, където има най-малко един убит, и 19 страни с над 100 убити\", пишат в заключение авторите на доклада.", "date": "2019.11.20", "title": "Жертвите на тероризъм по света намалели през 2018 г. "}
{"url": "https://www.dnes.bg/akoshtete-vqrvaite/2019/11/20/mili-diado-koleda-za-kakvo-mu-pishat-decata.430261", "text": "Тази година старецът от Северния полюс ще трябва да изпълни доста необичайни желания. Едно малко момченце може и да остане разочаровано, тъй като едва ли ще намери 13 000 паунда в коледния си чорап. \r\n\r\nДруг подрастващ си е пожелал чийзбургер меню от Макдоналдс. Подобно на него, момче се надява да получи големи пити кашкавал.\r\nДинозаври, котки, чанти и колани на Гучи, най- новият модел Iphone са сред другите желания на децата. \r\n\r\nОсвен материалните подаръци, малко момиченце си е пожелало сестра й да се върне от Ню Йорк за празниците. \r\n ", "date": "2019.11.20", "title": "Мили, Дядо Коледа... За какво му пишат децата?"}
{"url": "https://www.dnes.bg/obrazovanie/2019/11/20/rektoryt-na-su-obeshta-60-po-visoki-zaplati.430267", "text": "Ректорът на Софийския университет \"Св. Климент Охридски\" проф. Анастас Герджиков при представянето на мандатната програма за втория си ректорски мандат обеща, че ще се постигне увеличение на основните заплати в СУ с 60 на сто в рамките на този нов мандат.\r\nЩе се повишат и възнагражденията за наднормените часове, които вече са били увеличени с 2,5 процента в края на предходния мандат, но продължават да не са достатъчно високи.\n\r\nЕдна от задачите, която не можахме да изпълним, е за изготвянето на Стратегия за СУ, каза проф. Герджиков.\r\nТой се обяви и за още по-голяма роля на Софийския университет в работата на Съвета на ректорите. Необходимо е да има и увеличение на субсидията за научна дейност, която да се разпределя според получените резултати. Трябва да се увеличи и издръжката за един студент, например за природните науки, каза ректорът.\r\n                    \n                    \n                \n                \n                \n                Той се обяви и за привличането на повече студенти, особено от чужбина, за популяризирането на специалностите на СУ сред учениците, както и за развитието на електронното и дистанционното обучение.\r\nСпоред проф. Герджиков трябва да се създаде действащо настоятелство на СУ, тъй като близо два мандата нямало такова. По думите му трябва да се повиши също преподавателската и студентската мобилност. Безплатните езикови и компютърни курсове за преподавателите от СУ ще продължат и през втория ми мандат, ще продължи и предоставянето на ваучери за храна, обеща ректорът. Той каза, че има и програма за благоустрояването на кампусите на СУ и на междублоковите пространства в тях.\r\nНа въпрос от доц. Иван Колев от Философския факултет на СУ дали ще се подобрят условията на живот на студентите в Студентския град, след като по данни на МВР в него има 190 денонощни заведения, 3 казина и 33 нощни клубове и дискотеки, и Студентският град по-скоро приличал на \"зимен Слънчев бряг\", отколкото на кампус, проф. Герджиков отговори, че още при предходни ректори на СУ - Академичният съвет, е забранил продажбата на алкохол във всички имоти на Софийския университет, а не само в тези, които са в Студентски град. И от СУ нямаме никакъв принос към увеселителния живот в Студентския град, коментира ректорът.\r\nТой каза, че министърът на образованието и науката Красимир Вълчев имал идея от две години да се обособят миникампуси в Студентския град, където има няколко блока. Но някои университети приемат тази идея, а други висши училища искат блоковете да преминат на управление към МОН.\r\nКампусите обаче няма да решат проблема с увеселителните заведения, които са предимно в сгради на реституирана земя в Студентския град, заяви проф. Герджиков. Според него \"би могло МОН да издаде забрана университетите да не допускат подобни наематели\".\r\nВ СУ започна избор на ректор. За първи път от години кандидатът за ректор на най-старото висше училище у нас - Софийския университет, е един и това е сегашният ректор на СУ проф. Анастас Герджиков.", "date": "2019.11.20", "title": "Ректорът на СУ обеща: 60% по-високи заплати"}
{"url": "https://www.dnes.bg/eu/2019/11/20/klimatichnata-politika-na-es-vodi-kym-ikonomicheski-razpad.430280", "text": "Европейската инвестиционна банка (ЕИБ) обяви, че от 2021 г. спира финансирането на проекти, свързани с изкопаеми горива. От 2013 г. ЕИБ е дала 65 млрд. евро за ВЕИ-та и енергийна ефективност. Това означава, че банката води такава политика от много време и тя става все по-крайна. Това каза Боян Рашев, управляващ партньор в Denkstatt България, в ефира на .\n\n\n\r\n\"От практическа гледна точка това означава, че би трябвало да стане малко по-скъпо финансирането на проекти, свързани с изкопаеми горива. Няма да има достъп до парите на ЕИБ. Публичният ресурс в ЕС се насочва само към ВЕИ-та и енергийна ефективност\".\n                    \n                    \n                \n                \n                \n                \r\nНо по думите му реалността е друга.\n\r\n\"Целият ЕС и особено Източна Европа има нужда от газопреносна инфраструктура. Интерконекторът България-Гърция, който в момента се изгражда, се финансира от ЕИБ\".\n\r\nТой обясни, че финансовият вакум ще се запълни веднага. \n\r\n\"Този някой друг идва със съвсем различни разбирания за социална, икономическа и екологична справедливост. Западният свят остава диктаторите да завладеят неразвитата част от света\".\n\r\nСпоред него ако само един континент предприема такива мерки, този континент се самообрича на икономически разпад. \"Цената е много висока\", допълни той.\n\r\nЦелия разговор вижте в .", "date": "2019.11.20", "title": "Климатичната политика на ЕС води към икономически разпад"}
{"url": "https://www.dnes.bg/mish-mash/2019/11/20/divi-svine-razkriha-skrivalishte-na-kokain-v-toskana.430265", "text": "Стадо диви свине унищожи скривалище на кокаин в гора в италианския регион Тоскана, съобщава британският телевизионен канал Sky News.\r\n\r\nСтойността на дрогата се оценява на 17 хил. паунда. Когато наркодилърите пристигнали в скривалището, заварили кокаина разпръснат в прилежащия регион. Част от него е бил изкопан и погълнат от дивите свине.\r\n\r\nПолицията е разбрала за инцидента при подслушване на телефонен разговор, в който един от дилърите се оплакал за щетите.\r\n\r\nБандата - която се състои от един италианец и трима албанци - е заровяла наркотици в буркани и е пренасяла месечно около два килограма кокаин до градовете Арецо и Сиена. Изглежда обаче бурканите не са били достатъчни, за да предпазят кокаина от любопитните муцуни на глиганите.", "date": "2019.11.20", "title": "Диви свине разкриха скривалище на кокаин в Тоскана"}
{"url": "https://www.dnes.bg/snimka-na-denia/2019/11/20/oblaci-i-valeji-utre-nahluva-studen-vyzduh.430251", "text": "През утрешния ден над страната ще превали, по-значителни ще са валежите в Централна и Източна България, докато в западните райони ще има и временни разкъсвания на облачността.\r\nС умерен, в източните райони и поречието на Дунав и временно силен източен вятър ще започва да прониква по-студен въздух. Минималните температури ще са между 7 и 12, максималните - между 11 и 16 градуса.\r\nНад Черноморието ще е облачно с превалявания от дъжд, на повече места и по значителни в следобедните часове. Ще духа умерен и временно силен източен вятър. Дневните температури малко ще се понижат и максималните ще са между 14 и 17 градуса. Температурата на морската вода е 17 градуса. Вълнението на морето сутрнита ще е 3, през деня ще се усили до 4 бала.\r\n                \n                \n                Над планините ще е облачно с валежи от дъжд, по-значителни в Родопите и Източна Стара планина. Над около 2000 метра дъждът ще преминава в сняг. Ще духа умерен, в планините на изток и временно силен юг-югоизточен вятър. Максимална температура на 1200 метра - около 8, на 2000 метра - около 2 градуса.\r\nВ петък от изток-североизток, с умерен вятър, ще нахлува сравнително хладен въздух и температурите ще са почти без дневен ход. Ще остане предимно облачно, в много райони ще вали дъжд, над около 1800 м - сняг.\r\nПо-съществени ще са валежите в Рило-Родопската област. В събота облачността ще се задържи значителна, но валежи ще има на малко места и ще са предимно слаби. Вятърът ще остане с източна компонента, ще е слаб до умерен. Температурите още малко ще се понижат.", "date": "2019.11.20", "title": "Облаци и валежи, утре нахлува студен въздух "}
{"url": "https://www.dnes.bg/obshtestvo/2019/11/20/marinela-arabadjieva-otnovo-v-bolnica-v-kritichno-systoianie-e.430270", "text": "Маринела Арабаджиева отново бе изведена от следствения арест и е откарана в болницата на МВР. Състоянието й е критично, съобщават от \".\r\nБизнес дамата има проблеми със сърцето и кръвното налягане и неведнъж е колабирала в ареста. \n\n\n\r\n\r\nМаринела Арабаджиева беше освободена под домашен арест с решение на Специализирания съд, но втората инстанция го отмени и тя остана в килията.\r\nРазследването срещу нея и съпруга й Ветко Арабаджиев за данъчни престъпления и пране на пари още продължава. На свобода с парична гаранция е синът им Вълчо Арабаджиев, който също е обвиняем.\r\n\r\n\r\n ", "date": "2019.11.20", "title": "Маринела Арабаджиева отново в болница. В критично състояние е"}
{"url": "https://www.dnes.bg/mish-mash/2019/11/20/konspiraciia-greta-tunberg-pytuva-prez-vremeto-za-da-ni-spasi.430215", "text": "Изпратена ли е Грета Тунберг от миналото, за да ни спаси? Тази забавна теория се появи в социалните мрежи, след като в Twitter се появява снимка от 1898 година.\r\nНа нея се виждат няколко деца на поле в Канада, а едно от тях прилича досущ на 16-годишната активистка. \n\n\n\n\r\nКадърът е открит в архива на  и предизвика истерия с появата си.\r\n\"Не съм по конспиративните теории, но Грета Тунберг 100% пътува през времето“, пише един от потребителите.\r\nДруг има по-различна теория: \"Може би Грета е от бъдещето и пътува до различни важни години за борбата с климатичните промени.“\r\n                    \n                    \n                \n                \n                \n                Изображението е на близо 120 години и е публикувано на сайта на университета.\r\nВъпреки това, имаше и потребители, които се усъмниха, че снимката е фотошоп, тъй като лицата на двете деца са почти идентични. \n\r\n ", "date": "2019.11.20", "title": "Конспирация: Грета Тунберг пътува през времето, за да ни спаси? "}
{"url": "https://www.dnes.bg/kino/2019/11/20/edi-myrfi-s-nagrada-za-cialostna-kariera.430279", "text": "Актьорът Еди Мърфи ще бъде почетен с приз за цялостна кариера от асоциацията, която присъжда наградите \"Изборът на критиците\", съобщиха БТА и Контактмюзик, позовавайки се на \"Холивуд рипортър\".\r\nПетдесет и осем годишният Мърфи ще получи отличието на специална церемония, отдаваща почит както за постиженията на 2019 г., така и за над сто години афроамериканско кино.\r\nЕди Мърфи ще получи почетната награда като признание за ролите му през годините, а и за най-скорошното му превъплъщение във филма \"Долимайт е моето име\". В продукцията на Нетфликс, режисирана от Крейг Брюър, Мърфи играе американския актьор, комик, музикант и певец Руди Рей Мур. Съдейки по възторжените прием и отзиви, ролята е една от най-добрите в кариерата му.\r\n                    \n                    \n                \n                \n                \n                Освен Еди Мърфи с почетни отличия на церемонията, която ще се състои на 2 декември в Лос Анджелис, ще бъдат удостоени актрисата Ния Лонг, режисьорката Каси Лемънс и актьорът Чиуетел Еджиофор, дебютирал като режисьор и сценарист с филма \"Момчето, което впрегна вятъра\" на стрийминг платформата Нетфликс.\r\nВодеща на церемонията ще бъде бившата президентка на американската Академия за кинематографично изкуство и наука Шерил Бун Айзъкс.\r\n\"За нас е привилегия да почетем Еди Мърфи, Каси Лемънс, Ния Лонг и Чиуетел Еджиофор за забележителната им работа през годината и в хода на кариерите им. По свой начин всеки един от тях - чрез комедия или драма, пред или зад камерата, е допринесъл за утвърждаването на филмите на афроамериканска тематика и за значимостта им в популярната култура\", се посочва в изявлението на Джоуи Бърлин, главен изпълнителен директор на Асоциацията на кинокритиците, работещи за телевизията, радиото и интернет изданията (Broadcast Film Critics Association)", "date": "2019.11.20", "title": "Еди Мърфи с награда за цялостна кариера"}
{"url": "https://www.dnes.bg/politika/2019/11/20/ot-podkrepa-pyrvite-5-dni-bolnichni-da-se-plashtat-ot-rabotodatelia.430257", "text": "\n\n\nКТ \"Подкрепа\" ще предложи първите пет дни от болничните да са за сметка на работодателите. Това обяви на брифинг в парламента Йоанис Партениотис, вицепрезидент на КТ \"Подкрепа\" след провелата се работна среща с парламентарната група на \"Воля\". Партениотис обясни, че предложението ще бъде направено по време на заседание на Националния съвет за тристранно сътрудничество.\r\nДвата синдиката - КТ \"Подкрепа\" и КНСБ, са в стачна готовност във връзка с обявеното, но невнесено предложение първият ден от болничните да остава за сметка на работника от 1 януари 2020 г.\r\nОчаква се извънредно заседание на Националния съвет за тристранно сътрудничество, където проблемът с болничните да бъде обсъден, обясни Партениотис.\r\n                    \n                    \n                \n                \n                \n                \"На предстоящия НСТС ние ще поискаме размерът на периода, който да бъде покриван от работодателите да бъде увеличен от три на пет дни. Нещо, което като позитивна практика наблюдаваме в по-голямата част от страните на ЕС\", каза той.\r\nПартениотис обясни, че мярката първите три дни от болничния да са за сметка на работодателите е била съпътствана с други отстъпки от страна на тогавашното правителство на Сергей Станишев.\r\n\"Тогава именно през 2008 г. беше намалена осигурителната тежест на 6,5 пункта, беше въведен плоският данък, беше въведено увеличение на пенсиите с 10 процента. Част от тези мерки се свързваха с опцията работодателят да поеме първите три дни\", коментира той.\r\nПартениотис благодари на народните представители от \"Воля\" за това, че не са припознали \"сепаративната договореност между държавата и някои от работодателските организации - първият ден от болничните да не бъде платен\".\r\nКръстина Таскова заяви, че \"Воля\" ще продължава да настоява за отпадане на ангажимента на работодателите да плащат първите три дни от болничния и поемането им изцяло от НОИ.\r\n\"За нас е изключително важно бизнесът да не бъде натоварван с тези плащания и всъщност скрито да бъдат повишавани данъците му\", коментира тя. Таскова отбеляза, че от \"Воля\" са категорично против - първият ден от болничния да остава за сметка на служителите.\r\nАся Гонева от КНСБ коментира в тази връзка, че за сега има само медийна изява на министър-председателя и няма нищо друго, което да указва, че спорната промяна с болничните няма да се случи.\r\nИвелин Желязков от АИКБ изрази подкрепа за внесените от \"Воля\" законови текстове, с които отпада ангажимента на работодателите да изплащат първите три дни от болничните. Той заяви, че очаква работещи мерки за контрол на болничните листове, които в последните години се увеличават, в противен случай ще напуснат НСТС.\r\n ", "date": "2019.11.20", "title": "От \"Подкрепа\": Първите 5 дни болнични да се плащат от работодателя"}
{"url": "https://www.dnes.bg/stranata/2019/11/20/ideia-da-ima-limit-na-bolnichnite-do-15-na-godina.430274", "text": "Работодателите да плащат не повече от 15 дни болнични в годината. Това е една от идеите за справяне на проблема с фалшивите болнични. Тя ще бъде обсъдена от социалните партньори в Тристранния съвет, съобщи социалният министър Бисер Петков по БНТ. \n\r\nСред предложенията за решаване на проблема с фалшивите болнични е и личният лекар да има право да ни дава по-малко дни болнични.\r\nЛичният лекар сега може да издава болничен лист до 14 дни. \"Обсъжда се предложение да се намали този срок - мисля, че и от лекарските среди се изказаха подкрепа до 7 дни\", обясни Петков.\n\n\n\n\r\nПриходната агенция събира вноските за болнични, издаването им се контролира от здравните инспекции, а НОИ ги плаща. Това прави контролът неефективен, твърди председателят на парламентарната социална комисия Хасан Адемов.\n                    \n                    \n                \n                \n                \n                \r\n\"Ако НОИ, който плаща през всичките тези години болничните листи, има възможности за контрол, нещата може да се развият в друга посока\", категоричен е той.\n\r\nСпоред министър Петков НОИ и сега осъществява контрол върху издадените болнични листове и е една от институциите, които имат право да обжалват тези болнични листове. \"Явно трябва по-добре да се координират контролните механизми, така че да бъдат по-ефективни\", смята той.\n\r\nСпоред омбудсмана Диана Ковачева трябва да има и механизъм, чрез който да се контролира спазва ли се режимът предписан в болничния лист.", "date": "2019.11.20", "title": "Идея: Да има лимит на болничните – до 15 на година"}
{"url": "https://www.dnes.bg/zvezdi/2019/11/20/seksi-kaili-djenyr-ostana-samo-po-pandelka.430225", "text": " Кайли Дженър отново намери интересен начин да промотира новата си козметична колекция.\r\nРиалити звездата позира гола, превързана само с голяма червена панделка, за да рекламира гримовете си. Кайли съобщи, че новата ѝ колекция ще е най-голямата, която е правила за 2019 г.\r\n \r\n\"Три часа, докато най-голямата ми колекция за годината е активна онлайн\", написа милиардерката към провокативната снимка, качена в социалната мрежа Instagram. \r\n \r\nКолекцията носи името \"Holiday '19 и е посветена на коледните празници. Опаковките на повечето гримове са в червено, в тон с костюма на Дядо Коледа.\r\n \r\nВижда се, че колекцията включва гланцове, червила, сенки за очи, очна линия, хайлайтъри, четки за грим и др.\r\nЗвездата дори се похвали, че е успяла да направи \"най-перфектното червено червило за празниците\".\r\n \r\n", "date": "2019.11.20", "title": "Секси: Кайли Дженър остана само по панделка"}
{"url": "https://www.dnes.bg/obshtestvo/2019/11/20/30-kilometrova-opashka-s-tirove-na-kapitan-andreevo.430293", "text": "Рекордни опашки се извиха на границата с Турция. Само на ГКПП „Капитан Андреево” колоната от камиони е близо 30 километра. На този фон митниците отчитат над 70 хиляди обработени товарa за месец през пункта, което е абсолютен рекорд, съобщава bTV.\n\n\r\nВъпреки че се работи на пълен оборот, шофьорите на камиони прекарват на границата повече от половин ден. Митниците отчитат рекорди в обработката на товари – само за последното денонощие през пункта за преминали близо 2 400 камиона.\n\r\n„Обработваме толкова, колкото турската страна може да поеме”, казва Диана Маркова, експерт в Агенция „Митници”.\n                    \n                    \n                \n                \n                \n                \r\nНаредените по платното камиони обаче крият рискове за всички участници в движението – магистралата не е паркинг и допустимата скорост е до 140 километра в час.\n\r\nШофьорите от Турция определят това като голямо неудобство и казват, че в южната ни съседка за целта има изградени паркинги. „Правени са срещи за трайно решаване на проблема. Реално не се е стигнало до този момент, до изход от тази ситуация”, обяснява д-р Стефка Здравкова, областен управител на Хасково.\n\r\nСледващата седмица предстои нова среща по проблема.", "date": "2019.11.20", "title": "30-километрова опашка с тирове на „Капитан Андреево”"}
{"url": "https://www.dnes.bg/obshtestvo/2019/11/20/3-godishniiat-aleks-e-pochinal-ot-tejka-pnevmoniia.430296", "text": "Тежка двустранна хемарогична пневмония (двустранни масивни кръвоизливи в белите дробове) е окончателната причина, довела до смъртта на 3-годишния Алекс, който почина в четвъртък вечерта и за който сега тече проверка, тъй като родителите обвиняват лекарите в педиатрията за забавяне в приема и съответно в лечението на детето, пише \"\". \n\n\n\r\nТова показват до момента резултатите от предварителен доклад от извършваната проверка на дейността на трите лечебни заведения, през които е преминало детето преди да почине  - Специализираната детска болница „Проф. д-р Иван Митев“, УБ „Лозенец“ и УМБАЛСМ „Н. И. Пирогов“. Проверката бе назначена от здравния министър Кирил Ананиев в петък и трябваше да приключи днес, но има още работа по случая.\n                    \n                    \n                \n                \n                \n                \r\nВ хода на проверката е изискана и обработена цялата налична медицинска документация както от болниците, така и от личния лекар на детето, взети са предвид и становищата на лекарите, участвали в диагностично-лечебния процес, съобщиха от здравното министерство\n\r\nНа база на извършената аутопсия причината за смъртта е изяснена – тежка двустранна хеморагична пневмония (двустранни масивни кръвоизливи в белите дробове). Пневмонията е причинена от вирусна инфекция, заради която са възникнали и допълнителни усложнения - тежки двустранни кръвоизливи в надбъбречните жлези. Към момента не са готови всички резултати от хистологичните изследвания, които се очакват до седмица.\n\r\nС цел пълно проучване на случая е възложено провеждането на три независими експертизи – от специалист по инфекциозни заболявания, детски пулмолог и вирусолог. На база резултатите от проверката, заключенията на експертите и аутопсията, ще бъдат изготвени 4 констативни протокола и окончателен доклад. Докладът ще бъде изпратен на министъра на здравеопазването до края на следващата седмица.\n\r\nПо-рано днес министърът на здравеопазването Кирил Ананиев проведе среща с директорите на трите лечебни заведения – СБАЛДБ „Проф. д-р Иван Митев“, УБ „Лозенец“ и УМБАЛСМ „Н. И. Пирогов“. Към момента и тримата директори са временно отстранени от длъжност до приключване на процесуално-следствените действия по случая. По разпореждане на министър Ананиев временно отстранена е и приелата детето в Педиатрията д-р Елена Георгиева.\n\r\nСезирана е и Комисията по професионална етика към съответната Районна колегия, която следи за спазване на професионалните медицински и морално-етични въпроси, свързани с упражняването на професията.", "date": "2019.11.20", "title": "3-годишният Алекс е починал от тежка пневмония"}
{"url": "https://www.dnes.bg/obshtestvo/2019/11/20/babh-otkri-listeriia-v-sudjuk-i-pushena-skumriia.430295", "text": "Българската агенция по безопасност на храните (БАБХ) взе извънредно 300 проби от готови за консумация храни за наличие на листерия моноцитогенес. Пробите са взети от три групи продукти, в които е най-вероятно развитието на бактерията: месни сурово-сушени продукти - 143 проби, сирена с кратък период на зреене - 78 проби и пушени, веяни и мариновани рибни продукти 79 - проби. Продуктите са с произход България, Европейски съюз и трети страни. Това съобщиха от БАБХ.\n\n\r\nУстановени са две несъответствия, за които са предприети всички необходими действия за изтегляне от пазара на засегнатите храни и за предотвратяване на нови случаи на замърсяване. В единия случай бактерията е открита в пушена скумрия на шайби, произведена в България, а във втория в домашен свински суджук, също българско производство.\n                    \n                    \n                \n                \n                \n                \r\nИзвънредните проверки са проведени по инициатива на БАБХ във връзка с установени случаи на листерия в храни в кратък период от време.\n\r\nАгенцията провежда регулярен мониторинг на храните, пуснати на пазара, с цел проверка на ефективността на прилаганите от производителите и търговците мерки за осигуряване спазването на микробиологичните критерии. В случай на констатирани несъответствия незабавно се предприемат всички законови мерки за гарантиране на максимална защитата на здравето на потребителите.", "date": "2019.11.20", "title": "БАБХ откри листерия в суджук и пушена скумрия "}
{"url": "https://www.dnes.bg/obshtestvo/2019/11/20/elektronnoto-zdraveopazvane-shte-reshi-problema-s-bolnichnite.430284", "text": "В последните дни има много сериозна дискусия по повод на плащането или неплащането на първия работен ден. Така или иначе този ден трябва да се плати. Смятам, че не бива да не се плаща, но е хубаво да видим коя е причината за трайното увеличение на болничните листа. Това каза Григор Димитров, член на Надзорния съвет на НЗОК и преподавател в бизнес университета Висше училище по застраховане и финанси (ВУЗФ), в ефира на .\n\n \n\r\nЯвлението болнични листа е резултат на това, че живеем в една нереформирана държава.\n\r\n„Хората взимат болнични листа, защото трябва да се оправят някакви административни услуги“, каза още Димитров. Той коментира, че решението на проблема би било въвеждането на електронно здравеопазване.\n                    \n                    \n                \n                \n                \n                \r\n„От години се говори за мантрата електронно здравеопазване. Ако имаме електронни здравни карти и електронно здравно досие, тогава ще се види кой колко и как боледува“\n\r\nГригор Димитров бе категоричен, че контролните органи трябва да влязат в сила.\n\r\n„Контролът може да бъде последващ и предварителен. Трябва да има желание да се реши този проблем“, обясни още той.\n\r\nВидео с целия разговор вижте в .", "date": "2019.11.20", "title": "Електронното здравеопазване ще реши проблема с болничните?"}
{"url": "https://www.dnes.bg/temida/2019/11/20/sydyt-ostavi-v-aresta-zadyrjaniia-s-90-kg-heroin-na-dunav-most.430286", "text": "Русенският окръжен съд остави за постоянно в ареста 56-годишния шофьор Александър Ю., който на 17 ноември тази година бе задържан на ГКПП \"Дунав мост\" при Русе с 93,6 кг хероин.\r\nНаркотикът бе открит в тайник в пода на управлявания от него лекотоварен камион с българска регистрация.\r\nПо първоначална оценка хероинът е на стойност малко повече от 3,7 млн. лева. Това е и най-голямото количество от този вид наркотик, откривано на \"Дунав мост\" през последните пет години. \n\r\nМъжът, който е от хасковско село, е обвинен за опит за контрабанда на високорисково наркотично вещество в особено големи размери. Ако бъде признат за виновен, той може да получи от 15 до 20 години затвор и глоба от 200 000 до 300 000 лева, съобщава БТА.\r\n                    \n                    \n                \n                \n                \n                На днешното заседание прокурорът по делото Андрей Ангелов заяви, че обвиняемият има и друга криминална проява - в края на декември 2013 г. на граничния пункт \"Капъ куле\" турските гранични служби открили у мъжа 5,360 кг кокаин, разпределен в прикрепени за тялото му пет пакета. По неофициална информация в Турция той е бил осъден на затвор и е изтърпял наказанието си.\r\nМъжът е семеен и има полувисше образование. Досега не е осъждан в България. Наскоро купил лекотоварния камион от Русе и с него извършвал транспортна дейност.\r\nОткритата на ГКПП \"Дунав мост\" пратка е пътувала за Западна Европа, като най-вероятно става дума за международен канал за трафик на наркотици.\r\nОпределението може да се обжалва в тридневен срок пред Великотърновския апелативен съд.\r\n ", "date": "2019.11.20", "title": "Съдът остави в ареста задържания с 90 кг хероин на \"Дунав мост\""}
{"url": "https://www.dnes.bg/notifikacii/2019/11/20/kitaiskata-taina-policiia-otvliakla-slujitel-na-uk-konsulstvo.430255", "text": "Бивш служител на британското консулство в Хонконг обяви, че е бил задържан и изтезаван от китайската тайна полиция в опит да изтръгне от него информация за антиправителствените протести в района, предадоха Асошиейтед прес и ДПА.\n\r\nВ изявление в интернет и интервюта за медии Саймън Чън разказва, че неговите мъчители - цивилни и униформени - му слагали качулка, нанасяли му побои, лишавали го от сън и дори го връзвали върху рамка с формата на буквата \"Х\". Полицаите искали от него да даде сведения за активисти на протестното движение и за предполагаемата роля на Великобритания в тяхното организиране.\n\n\n\r\nБританският министър на външните работи Доминик Рааб извика днес за обяснение китайския посланик в Лондон Лю Сяомин, за да изрази пред него възмущението на правителството и да поиска от Пекин да проведе разследване и да подведе под отговорност виновните, предаде БТА.\n                \n                \n                \r\nГоворителят на китайското външно министерство Гън Шуан междувременно заяви, че посланик Лю \"по никакъв начин не приема т. нар. загриженост или оплаквания, повдигнати от британската страна\".\n\r\nПрез август т. г. китайската полиция съобщи, че бившият консулски служител е бил освободен след 15-дневен административен арест. Тя не обясни защо го е задържала.\n\r\nСаймън Чън е бил служител в отдела за търговия и инвестиции в британското консулство в Хонконг. По думите му той е заминал с влак на 8 август за китайския град Шънчжън, близо до Хонконг, в командировка. Полицията го спряла на границата и после той бил прехвърлян в няколко полицейски участъка, където бил измъчван, разпитван и обвиняван в шпионаж и помагачество за демонстрантите.\r\nДори го накарали да признае, че е търсил услугите на проститутка - нещо, което Чън иначе отрича да е направил.", "date": "2019.11.20", "title": "Китайската тайна полиция отвлякла служител на UK консулство?"}
{"url": "https://www.dnes.bg/politika/2019/11/20/ms-predlaga-da-kupim-ot-holandiia-dva-koraba-za-2-mln.430245", "text": "Министерският съвет предлага на Народното събрание да ратифицира със закон договора между правителствата на България и Кралство Нидерландия за закупуване на два кораба.\r\nТова са минен ловец \"Мааслуис\" клас \"Трипарти\" с бордови номер М856 и минен ловец \"Хелевутслайс\" клас \"Трипарти\" с бордови номер М859.\n\r\nСумата за тях е 1 996 000 евро без ДДС.\n\r\nОт българска страна договорът беше подписан на 11 ноември от вицепремиера и министър на отбраната Красимир Каракачанов, в изпълнение на дадените му правомощия от Министерския съвет.\n\r\nСпоред направения в Министерството на отбраната военно-икономически анализ придобиването на двата кораба е икономически целесъобразно.\r\n                    \n                    \n                \n                \n                \n                То ще допринесе за повишаване на способностите на българските Военноморски сили за изпълнение на задълженията по осигуряване безопасността на корабоплаването в морското ни пространство в мирно време, както и за успешно изпълнение на военновременните задачи в национален и съюзнически формат в НАТО и ЕС.", "date": "2019.11.20", "title": "МС предлага да купим от Холандия два кораба за €2 млн. "}
{"url": "https://www.dnes.bg/politika/2019/11/20/dps-obviniha-gerb-i-bsp-potypkahte-parlamentarizma.430221", "text": "ДПС обвиниха ГЕРБ и БСП, че са с избора на лидера на НФСБ Валери Симеонов за зам.-председател на Народното събрание са потъпкали парламентаризма.\r\nСпоред депутатите от движението това е провокация към цялото общество.\n\r\n\"Изборът на нов зам.-председател на парламента е обида към парламенатирзма, поредното паденение на Народното събрание. Кошмарът на майките на деца с увреждания беше възнаграден от ГЕРБ и БСП. С този акт ГЕРБ и БСП се олицетворяват с всичко онова, което символизира това недоразумение в политиката\", скочи лидерът на ДПС Мустафа Карадайъ.\r\nТой смята, че границата на търпимост е прекрачена.\r\n\"За ГЕРБ и БСП човеконенавистта е разбирането за демокрация или криворазбраната демокрация. С този акт границата на търпимост е прекрачена. Актът означава - пълно отрицание на демократичните достижения, означава да властва национализма, омразата, разделението, противопоставянето и агресията. Означава нагла провокация към парламентаризма и евроатлантическите ценности. Означава провокация към цялото общество. За ГЕРБ задържането на власт е над стабилността и сигурността на държавата\", обвини Карадайъ.\r\n                    \n                    \n                \n                \n                \n                Шефката на депутатите от ГЕРБ Даниела Дариткова лаконично обясни, че парламентарната практика е, когато група предлага депутат за зам.-председател на НС, той да бъде подкрепен.\r\n\"Има вакантно място, което се полага на Обединени патриоти и те направиха своето предложение, ние го подкрепихме съобразно парламентарната практика“, каза тя.\n\r\n ", "date": "2019.11.20", "title": "ДПС обвиниха ГЕРБ и БСП: Потъпкахте парламентаризма!"}
{"url": "https://www.dnes.bg/obshtestvo/2019/11/20/v-montansko-stroili-kyshti-za-gosti-sega-shte-vryshtat-456-000-lv.430226", "text": "От фонд \"Земеделие\" в Монтана съобщиха, че собственици на къщи за гости ще трябва да връщат субсидии на стойност 456 000 лева. Санкционираните собственици са от Вършец и село Грошмин. \r\n\r\nСанкциите са наложени заради липса на приходи, липса на активи, несъздадени работни места и създаване на изкуствено предимство за финансиране в противоречие с целите на Програмата за развитие на селските райони, по която са отпуснати средствата.  \r\n\r\nКъщата за гости във Вършец е получила субсидия от 391 160 лева, а другата  - от 165 752 лева. Собствениците ще трябва да възстановят на 100 процента субсидиите, уточниха от фонда, цитирани от БТА.\r\nПо програмата за развитие на селските райони в област Монтана в периода 2007-2013 година са били подпомогнати 25 къщи за гости. Те са в общините Берковица, Вършец, Чипровци, Георги Дамяново, Лом и Бойчиновци.\r\n\r\n ", "date": "2019.11.20", "title": "В Монтанско: Строили къщи за гости, сега ще връщат 456 000 лв."}
{"url": "https://www.dnes.bg/akoshtete-vqrvaite/2019/11/20/4-zodii-koito-mraziat-dramite.430227", "text": " Тези зодиакални знаци трудно се шокират, очакват всичко, гледат да не приемат негативно нещата, дори когато става въпрос за изневери, раздели, предателства от близки и приятели. Опитват да не се намесват в конфликтите и стоят настрана от драмите. Вижте кои са те.\r\n\r\nТе са прекалено фокусирани над своите цели, амбиции, мечти, задачи, планове. Работят здраво, учат много, правят всичко, за да постигнат успех и да осъществят целите си. Затова не се занимават с клюки, интриги, не се интересуват много от проблемите на околните. Не са любопитни, нямат много свободно време, работят и не се интересуват от конфликтите и драмите около тях и приятелите им. Мъдри са, затова не се намесват в чуждите работи. Практични са и морални.\r\n \r\n\r\n \r\nВезните мразят конфликтите и споровете. Не понасят хората около тях да се карат, да си крещят, да се обиждат. По природа са спокойни и търсят хармонията, затова не се чувстват комфортно в такава обстановка. Опитват да избягват такива среди и да не влизат в спорове. Не се месят, когато другите се карат, особено ако причината им се струва безсмислена. Мразят да се натоварват с негативни емоции. Опитват да видят нещата от различни гледни точки и не съдят хората, затова нямат много врагове. Проявяват разбиране, правят компромиси и помагат.\r\n \r\n", "date": "2019.11.20", "title": "4 зодии, които мразят драмите"}
{"url": "https://www.dnes.bg/usa/2019/11/20/sandland-kliuchovata-figura-za-impiichmynta-sreshtu-trymp.430197", "text": "Продължаващите изслушвания в Камарата на представителите на САЩ по разследването за импийчмънт на президента Доналд Тръмп продължават да са във фокуса на американския и британския печат.\n\r\nОсобен интерес за тях представлява предстоящото днес изслушване на американския постоянен представител в ЕС Гордън Сандланд.\n\n\n\r\nВестник \"Вашингтон пост\" се спира на темата със заглавието \"Всичко се свежда до един човек\" - в разследването за импийчмънт всички погледи се насочват към Гордън Сандланд\".\n\r\nИзданието допълва, че постоянният представител на САЩ в ЕС, който ще бъде изслушан днес, може да подсили аргументите против президента Тръмп. За да стане това обаче, Сандланд трябва отново да промени предишните си показания и така да признае свои сериозни пропуски, отбелязва \"Вашингтон пост\".\n                    \n                    \n                \n                \n                \n                \r\n\"Файненшъл таймс\" коментира, че днес конгресмените вероятно ще насочат вниманието си основно към телефонен разговор, който Сандланд е провел с президента Тръмп от киевски ресторант ден след след разговора между Тръмп и Зеленски през юли. Присъствали на разговора между посланика и Тръмп казаха, че в него се е споменавало за евентуално разследване срещу сина на бившия вицепрезидент Байдън.\n\r\nИ според \"Ню Йорк таймс\" на днешното изслушване на Сандланд ще му бъдат зададени трудни въпроси. Вестникът коментира, че американският дипломат е важен свидетел, защото е единственият човек, който сътрудничи на разследването и който пряко е обсъждал с Тръмп въпроса за Украйна. \n\r\n/БТА/", "date": "2019.11.20", "title": "Сандланд - ключовата фигура за импийчмънта срещу Тръмп"}
{"url": "https://www.dnes.bg/stranata/2019/11/20/vzriv-na-gazova-butilka-rani-myj-gotvel-na-terasata-si.430233", "text": "Газова бутилка се взриви и разтърси блок в квартал „Балик” в Добрич. Инцидентът е станал във вторник вечерта, около 20 часа. Заради взрива е изхвръкнала остъклена тераса на 4-я етаж в блок 32, съобщава Нова тв.\r\n\r\nПострадал е собственикът на апартамента, който си е приготвял вечеря на газов котлон на балкона. 65-годишният мъж е откаран от спешен екип в добричката болница, а след това е транспортиран в Клиниката по изгаряния във Варна.\r\nДиректорът на Регионалната служба за пожарна безопасност и защита на населението комисар Дарин Димитров, съобщи, че мъжът \"има наранявания по лицето и краката\"\r\n\r\nКато причина за взрива той посочва неизправен вентил, който е изпускал газ, а остъклената тераса е била затворена.\r\nНанесени са материални щети върху жилището и няколко автомобила, паркирани под злополучния балкон.", "date": "2019.11.20", "title": "Взрив на газова бутилка рани мъж, готвел на терасата си"}
{"url": "https://www.dnes.bg/mish-mash/2019/11/20/arlekin-festival-za-mladite-tvorci.430229", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Децата прекарват все повече време в социалните мрежи и сайтовете за видеосподеляне, но и все по-често създават смислено електронно съдържание с темите, които ги вълнуват.\r\nВ тази насока продължават да работят организаторите на фестивала за детско и младежко медийно изкуство \"Арлекин\" 2020, който стимулира фантазията на малките да творят с телефон и камера в ръка.\n\r\nТой ще се състои между 13 и 16 юни 2020 г.\n\r\nПодробности разказа изпълнителният директор на фестивала Кристиана Стефанова в студиото на \"България сутрин\".\n\r\nПрограмата на фестивала включва пет категории - кино, телевизия, анимация, интернет медии, телевизионна или кино продукция. Всички младежи до 20-годишна възраст, които искат да се включат, трябва да го направят до 20 декември, подавайки електронно заявление на сайта на фестивала и свой кратък сценарий.\n                    \n                    \n                \n                \n                \n                \r\n\"Нашата задача е да осигурим подкрепа от гледна точка на заснемане, консултации, професионално мнение, но и да съберем децата от различни училища или школи заедно\", каза Стефанова пред \n\r\nПо време на фестивала младите хора имат възможност да комуникират със свои връстници от България и чужбина, да творят заедно и да се докоснат до големи имена в киноиндустрията. Те практически се докосват до тази работа, която може би някой ден ще упражняват.", "date": "2019.11.20", "title": "\"Арлекин\" - фестивал за младите творци"}
{"url": "https://www.dnes.bg/politika/2019/11/20/bsp-poiska-partiinata-subsidiia-da-skochi-na-8-lv-za-glas.430236", "text": "БСП ще поиска парламентарната субсидия за партиите да се качи на 8 лева на получен глас. Това обяви депутатът от левицата Александър Симов.\r\n\r\nПредложението ще бъде внесено в НС преди окончателното приемане на бюджета за следващата година.\r\n\r\nСпоред Симов финансовият министър Владислав Горанов за пръв път е признал миналия петък защо властта отряза парите за политическите сили.\r\n\r\n\"Управляващите свалиха партийните субсидии с идеята опозицията да бъде поставена на колене, да бъде обезкостена\", отсече Симов.\r\n\r\nЛевицата беше недоволна от рязкото намаляване на субсидиите, които получават партиите минали 1% от действителните гласове на изборите, защото според социалистите с левче на глас няма как една партийна структура да оцелее.\r\n\r\nДо преди промяната, която влезе в сила от юли, субсидията беше 11 лева на глас.", "date": "2019.11.20", "title": "БСП поиска: Партийната субсидия да скочи на 8 лв. за глас"}
{"url": "https://www.dnes.bg/index/2019/11/20/i-hyrvatiia-v-bitkata-za-folksvagen-zapochva-pregovori-s-merkel.430222", "text": "Въпреки че преди три седмици Андреас Тостман, член на съвета на \"Фолксваген\" отговарящ за производството, заяви, че  компанията не търси алтернативна локация на турския град Измир за своя нов завод, днес стана ясно, че Хърватия започва претовори с Ангела Меркелза идването на завода в страната. \n\n\n\r\nТова съобщи вчера на конференция във Вараждин министърът на икономиката Дарко Хорват, цитиран  БТА.\r\nТой твърди, че правителството е подготвило оферта за германския инвеститор и ще се бори тази инвестиция от милиард и половина евро да се реализира в Хърватия.\n\r\nХорват каза, че правителството предварително е получило и обработило всички изисквания на ръководството на \"Фолксваген\" и дори е избрало три възможни места за завода.\n                \n                \n                \r\n\"Утре започват разговори с госпожа Меркел \"Фолксваген\" да реализира инвестицията си в Хърватия, а правителството подготви оферта за компанията и намери три места, на които има свободни един милион квадратни метра площ и изпълняват всички други условия\", каза Хорват.", "date": "2019.11.20", "title": "И Хърватия в битката за \"Фолксваген\", започва преговори с Меркел"}
{"url": "https://www.dnes.bg/index/2019/11/20/spektakylyt-seks-narkotici-i-rokendrol-se-bori-za-gines.430218", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българският спектакъл \"Секс, наркотици и рокендрол\" направи рекорд, с който може да влезе в Книгата за рекордите на \"Гинес\".\n\r\nТова е най-дълго играната комедийна постановка в един и същи състав. На 11 ноември спектакълът отпразнува своя 27-и рожден ден.\n\r\n\"Дълго време сме се питали каква е формулата. Когато се втурнахме в това приключение, не знаехме, че се втурваме в толкова дългогодишен формат\", коментира актьорът и певец Костандин Георгиев-Калки в \"България сутрин\".\n\r\nТой сподели, че са го направили с идеята за нещо като уличен театър, а първият път, когато спектакълът е показан пред публика е бил на 11 ноември 1992 г.\r\n                \n                \n                \"Нашето сценично присъствие от онова време несъмнено предизвикваше голям интерес. Може би Ерик Богосян така е заложил темите вътре, ролите, че по някакъв начин човек остава замислен дълго време, след като е чул определени фрази и идва да ги чуе наново\", коментира актьорът пред \n\r\nТой обясни, че в сайта на \"Гинес\", където може да се провери каква е най-дългата постановка, имало друга, играна 25 години - с две години по-малко от \"Секс, наркотици и рокендрол\". За да бъде признат рекордът официално има още процедури.\n\r\n\"Правилата изискват да дойде съдия от \"Гинес\" и да се заплати сума от 9000 паунда\", уточни Калки.\n\r\nВ последните дни на януари актьорите ще се отправят на второто си турне в Европа. Те ще посетят Женева, Лион, Люксембург, Единбург, Нотингам, Дъблин, Палма де Майорка, Барселона.", "date": "2019.11.20", "title": "Спектакълът \"Секс, наркотици и рокендрол\" се бори за \"Гинес\""}
{"url": "https://www.dnes.bg/politika/2019/11/20/dps-ne-sa-obsyjdali-kandidaturite-za-shef-na-kpkonpi.430237", "text": "ДПС все още не е обсъждало кандидатурите за шеф на Антикорупционната комисия, излъчени от ГЕРБ и от „Воля“ – Сотир Цацаров и Симеон Найденов.\n\r\n\r\n\"Като внесат концепциите си, ще се съберем и ще ги анализираме внимателно и в детайли“, обясни Хамид Хамид.\r\n\r\n„Няма как да не отбележа и моето мнение, и на моите колеги, за безспорната личност на главния прокурор, за безспорния професионализъм и качествата, които той притежава. Богатство е за всяка държава да използва този потенциал пълноценно и КПКОНПИ е мястото, където този потенциал да се развие“, коментира депутът от ДПС.\r\n\r\nСпоред него обаче веднага след встъпване в длъжност, независимо кой ще бъде избран, трябва да продължат законодателните промени, които висят в правна комисия.\r\n\r\n\"Има някои неуредени въпроси и пропуски, проблеми. Надявам се да работим изключително активно с новоизбрания председател в тази посока“, допълни Хамид. ", "date": "2019.11.20", "title": "ДПС не са обсъждали кандидатурите за шеф на КПКОНПИ"}
{"url": "https://www.dnes.bg/politika/2019/11/20/kabinetyt-s-novi-merki-za-izsvetliavane-na-sektora-s-gorivata.430238", "text": "Държавата няма да спре с мерките за изсветляване на сектора, свързан с горивата. Това заяви икономическият министър Емил Караниколов, след като правителството прие законови промени, които предлага на парламента да приеме.\n\r\nС одобрения проект на закона ще се облекчат изискванията за регистрация, сред които отпадане дейността по временно съхранение и/или зареждане от земеделски стопанин, намаляване на изискуемия праг за капитал или активи, както и намаляване размера на обезпечението. Прецизират се общите и специалните условия за всички дейности, както и необходимите документи за регистрация.\n\n\r\nКараниколов даде пример, че прехвърлянето на собственост с цел избягване на плащането на данъци, ще бъде пресечено.\n                    \n                    \n                \n                \n                \n                \r\n\"Ще се издава забрана за срок от 3 години този обект да извършва тази дейност. Тоест независимо, че някой реши да си прехвърли фирмата или собствеността, той няма да може да ползва този обект за следващите три години за дейността, а именно доставка, складиране, производство на нефт и нефтени продукти“, обясни той и допълни, че по този начин ще се създаде ефективен контрол за пресичане на възможността за спекулации в сектора.\n\r\nМинистърът очаква спор сред депутатите за изискванията за регистрация, които в момента са\n\r\n500 хил. лв. за всички, независимо от оборота. Има три предложения – текстът да остане, да има разбивка спрямо оборотите или да бъде процент от оборота.\r\n ", "date": "2019.11.20", "title": "Кабинетът с нови мерки за изсветляване на сектора с горивата "}
{"url": "https://www.dnes.bg/muzika/2019/11/20/veneta-stoilova-s-nova-pesen-za-vryzkata-mejdu-horata.430228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Connected\" е четвъртият самостоятелен проект на изпълнителката Венета Стоилова. Текстът е нейно дело, а композитор на парчето е Стамен Янев.\n\r\nВидеото е заснето преди две години под режисурата на Радослав Гизгинджиев. Венета работи с него и по предишните си проекти \"Истински ли си\" и \"Вечна любов\". \n\r\n\"Музиката винаги е била в мен. Не мога да избягам от това нещо. Като почувствам този изблик на енергия, трябва да го превърна в нещо\", коментира Стоилова в \"България сутрин\".\n\r\nТя допълни, че в корпоративния свят, в който работи, има нужда и от нещо за душата и чрез музиката открива баланс. По професия Стоилова е психолог.\n                    \n                    \n                \n                \n                \n                \r\nПесента носи послание за връзката между хората.\n\r\n\"Това е случка от моя живот. Не съм единствената, която е била в такава ситуация - човек си помисля за друг човек, с когото не са се виждали отдавна и той се обажда, или просто го срещаш. Реших, че това е много важна връзка между хората и е добре да си я припомним\", сподели певицата пред ", "date": "2019.11.20", "title": "Венета Стоилова с нова песен за връзката между хората"}
{"url": "https://www.dnes.bg/stranata/2019/11/20/vodata-na-iaz-dolna-dikania-negodna-zarazena-e-sys-salmonela.430235", "text": "Водата на язовир \"Долна Диканя\" е заразена със салмонела и е негодна за пиене, е показала първата проба. Това съобщи Иван Витанов, управител на ВиК - Перник.\r\nПредстои да бъде направена втора проба в друга лаборатория.\n\n\n\r\nМиналата седмица регионалният министър Петя Аврамова обяви, че ще се търсят резервни водоизточници за Перник. Една от идеите беше да се вземе вода от \"Долна Диканя\" и за целта бяха изпратени проби за изследване.\r\n\r\nПо думите на Витанов разконсервиран е водоизточник \"Дарак\", с който водното дружество възнамеряваше да захрани квартал \"Варош\". Неговият дебит е под 1л/сек., поясни той, цитиран от БТА.\r\nОт Владайския канал могат да се използват 15 л/сек., ако бъде разрешено. Витошките водохващания също са с много нисък дебит и не може да се разчита на тях, поясниха от водното дружество.\r\nВ момента водният обем на язовир \"Студена\" е 4 695 000 куб.м.", "date": "2019.11.20", "title": "Водата на яз. \"Долна Диканя\" - негодна, заразена е със салмонела "}
{"url": "https://www.dnes.bg/politika/2019/11/20/protest-na-jyltite-paveta-sreshtu-izbora-na-simeonov-koi-go-organizira.430240", "text": "\n Спонтанен протест се проведе на жълтите павета пред Народното събрание срещу избора на Валери Симеонов за зам.-шеф на парламента. \n\r\nТой беше избран днес от квотата на Обединените патриоти, след като Явор Нотев заедно с останалите си колеги от \"Атака“ напуснаха ПГ. Според правилника за дейността на НС независимите депутати нямат право да заемат ръководни постове, така че Нотев напусна стола си на зам.-председател. \n\n Срещу избора на Симеонов се обявиха категорично само ДПС и \"Атака\". \n\r\nСамият той не беше изненадан нито от реакциите на двете политически сили, нито от протеста пред парламента, който по думите му е организиран от \"Атака“.\n                    \n                    \n                \n                \n                \n                \r\n\"Всичко е въпрос на пари, като има пари всичко може да има и протести може да има. Съставът е много странен, като на футболна агитка е“, коментира Симеонов.\n\r\nСпоред него зад протеста не стои ДПС, защото политиците от движението са доста по -инертни от \"Атака\".\n\r\nОт пресцентъра на \"Атака\" пък в съобщение до медиите твърдят, че протестиращите са привърженици на ГЕРБ.\n\r\n\"По наша информация са забелязани членове на секционни комисии на партия ГЕРБ, участвали на последните избори. Сред множеството има и дългогодишни привърженици на партията на Бойко Борисов, които са участвали в протестите срещу Валери Симеонов през миналата година, когато тогавашният вицепремиер нарече майките на деца с увреждания \"кресливи жени\" на \"уж болни” деца\", пише в съобщението.", "date": "2019.11.20", "title": "Протест на жълтите павета срещу избора на Симеонов. Кой го организира?"}
{"url": "https://www.dnes.bg/politika/2019/11/20/kabinetyt-otpusna-71-166-lv-za-spraviane-s-krizata-v-afganistan.430242", "text": "Министерският съвет одобри предоставянето на финансова помощ от 71 166 лв. за справяне с хуманитарната криза в Афганистан.\r\n\r\nПомощта е част от усилията на международната общност за възстановяване на региона и подобряване на условията на живот на гражданите.\r\n\r\nФинансирането ще бъде насочено към дейността на Върховния комисар на ООН по бежанците и ще бъде осигурено от бюджета на Министерството на външните работи, предназначен за развитие и хуманитарна помощ.\r\n\r\nС друго решение България предоставя 53 790 лева по линия на официалната помощ за развитие на Службата на Върховния комисар по правата на човека на ООН, съобщиха от правителствената пресслужба.\r\n\r\nТова ще помогне за реализирането на външнополитическите цели на България в областта на защитата на правата на човека и уязвими групи, която е основен приоритет и на членството ни в Съвета по правата на човека за периода 2019-2021 г.\r\n ", "date": "2019.11.20", "title": "Кабинетът отпусна 71 166 лв. за справяне с кризата в Афганистан"}
{"url": "https://www.dnes.bg/akoshtete-vqrvaite/2019/11/20/oktopodi-akuli-tematichen-akvarium-otvaria-vrati-v-niu-iork.430241", "text": "Тематичен аквариум ще отвори врати през следващата година в Ню Йорк. \r\nТой ще съдържа 250 000 галона вода с над 3000 морски вида, включващи октоподи и тигрови акули. Самите аквариуми ще представляват известни нюйоркски забележителности. \r\n\r\nПосетителите ще могат да се разходят през \"Пиковия час на океана\", където ще има поставени рекламни табели, известните жълти таксита и много други атракции, характерни за Голямата ябълка. \r\nПодводен тунел, наречен \"Шаркс Фиш Авеню\" ще включва дестинации като Таймс Скуеър, заобиколен от риби и акули. Други забележителности ще включват пирани на Уолстрийт и морски кончета, танцуващи балет. \r\n\r\nАтракцията ще се намира на седем мили от Ню йорк, в скоро отворилия мол \"Америкън дрийм\". Молът разполага с над 450 различни магазина, увеселителен парк и воден парк. \r\n ", "date": "2019.11.20", "title": "Октоподи, акули... Тематичен аквариум отваря врати в Ню Йорк"}
{"url": "https://www.dnes.bg/stranata/2019/11/20/rekordiorka-11-godishna-zarazena-sys-sifilis.430185", "text": "Възрастта на заразените със сифилис пада стремително, а новата \"рекордьорка\" е само на 11 години.\n\r\n\"Само преди два месеца повече от случайно гинеколог установи, че има 11–годишна пациентка с  характерните симптоми на заболяването и ни я изпрати за допълнителен преглед и лечение\", съобщи завеждащата отделението по кожни болести при МБАЛ \"Д-р Иван Селимински\" в Сливен д-р Мая Миланова.\n\r\nДевойката е била заразена от свой приятел, който по думите й заминал на работа в чужбина и тя отказала да каже името и адреса му.\n\r\nЗаразяването е станало по полов път, истинско чудо е че момиченцето не е забременяло. След два курса на лечение то е върнато при родителите си в населено предимно от роми село край областния град, пише \"Монитор\". Според д-р Миланова това е била най-малката пациентка със сифилис, преди две години \"палмата на първенството\" е държал 12–годишен тийнейджър от същия етнос.\n                    \n                    \n                \n                \n                \n                \r\nСредно по 4-5 нови случая на заразени със сифилис откриват специалистите от кожното отделение, броят им е намалял в сравнение с предходни години, но причината била не в по-голямото въздържание, а в отпадането на задължителния скрининг.", "date": "2019.11.20", "title": "\"Рекордьорка\": 11–годишна заразена със сифилис"}
{"url": "https://www.dnes.bg/index/2019/11/20/receptata-dnes-pica-pitka-s-kolbas.430081", "text": "\r\n1 изпечена питка\r\n300 г колбаси по ваш избор\r\n2 топки моцарела\r\n200 г кашкавал\r\n1 чаша лютеница или сос маринара\r\n1 червена чушка\r\n1 малка глава лук\r\nняколко маслини\r\n\r\nОтрежете горната част на питката и запазете капачето. Издълбайте внимателно вътрешността ѝ. Намажете я с лютеницата/соса. След това сложете нарязаната на колелца моцарела. Върху нея подредете колбаса. Върху него нарязаните лук и отново резенчета колбас. Следва да добавите чушките, маслините. Отново сложете от соса, колелца моцарела или настърган кашкавал.\r\nЗатворете с капачето, което запазихте. Сложете един лист алуминиево фолио върху нея и с някакъв по-тежък предмет (тенджера например, тиган). Внимателно притиснете за няколко минути. След това махнете фолиото, поръсете с кашкавал, добавете колбас, сложете питката в тава върху хартия за печене.\r\n                \n                \n                Печете в предварително загрята фурна на 180/190 градуса за около 30 минути. След това разрежете и сервирайте. ", "date": "2019.11.20", "title": "Рецептата Dnes: Пица  питка с колбас "}
{"url": "https://www.dnes.bg/snimka-na-denia/2019/11/20/vremeto-dnes-oblachno-sled-obiad-valeji.430186", "text": "Днес ни очаква облачно време, като преди обяд на места ще има и мъгли. \r\n\r\nСлед обяд от запад ще започнат валежи от дъжд, които през нощта срещу четвъртък ще обхванат Централна и Източна България. Ще се усили вятърът, особено в източната половина от страната. Преобладаващите максимални температури ще са между 13° и 18°. \r\n\r\nНад Черноморието облачността ще е значителна, но без валежи. Максималните температури на въздуха ще бъдат между 16° и 18°. Температурата на морската вода е 18°. Вълнението на морето ще е 2 бала, с тенденция на усилване.\r\n\r\nНад планините ще преобладава облачно и мъгливо време. След обяд в масивите от Западна и Южна България ще започнат превалявания от дъжд, по най-високите върхове на Рила и Пирин от сняг. През нощта срещу четвъртък валежите ще обхванат и масивите от Централна България. Максималната температура на височина 1200 метра ще е около 10°, на 2000 метра – около 4°. ", "date": "2019.11.20", "title": "Времето днес: Облачно, след обяд - валежи"}
{"url": "https://www.dnes.bg/world/2019/11/20/djonsyn-obeshta-byrz-brexit-korbin-nova-sdelka-i-referendum.430187", "text": "Британският премиер Борис Джонсън увеличи залога в своите предизборни обещания, като заяви, че само той е в състояние да изведе Великобритания бързо от Европейския съюз. Той пое този ангажимент в телевизионен дебат с лидера на опозиционната Лейбъристка партия Джереми Корбин по британската телевизия Ай Ти Ви, съобщи Ройтерс и БТА.\n\r\nСлед едночасовия дебат проучванията показаха, че зрителите са разделени по въпроса кой от двамата е излязъл победител. Според 51 процента това е Джонсън, а според 49 процента - Корбин. Анализатори коментираха, че този резултат е по-скоро в полза на лейбъристкия лидер, който изостава в социологическите проучвания.\n\n\n\nИ двамата лидери се опитаха да подкопаят позицията на другия в първия подобен дебат преди общите избори на 12 декември, свикани от Джонсън в опит да преодолее безизходицата около Брекзит, която вреди на позицията на Великобритания в света и на петата най-голяма световна икономика.\n                    \n                    \n                \n                \n                \n                \r\n\"Ние сигурно ще излезем от ЕС на 31 януари, защото имаме сделка. Всичко е готово\", заяви Джонсън.\n\r\nБританският премиер обещава да приложи сделката, която договори с Брюксел, и да изведе Великобритания от Съюза до 31 януари. Той се ангажира да спази срока до 2020 г. за постигане на търговско споразумение за дългосрочните отношения на страната с ЕС.\n\r\nКорбин обаче каза, че вместо бързина Джонсън обещава още години на преговори, за да осигури търговска сделка в канадски стил, в която, според него, правителството планира да продаде общественото здравеопазване. Джонсън отхвърли това обвинение.\n\r\n\"Мисълта, че сделката на министър-председателя Борис Джонсън може да бъде прокарана и приключена до края на януари, е направо безсмислица\", заяви Корбин.\n\r\nЛидерът на лейбъристите иска да договори нова сделка за излизане от ЕС и да я постави на референдум в рамките на шест месеца заедно с оставането в Съюза като възможен избор. По време на дебата Корбин каза, че ще уважи резултата от такъв референдум, какъвто и да бъде той.\n\r\nДжонсън отвърна на Корбин, като го атакува за отказа му да каже дали ще се обяви за напускане или за оставане в ЕС на бъдещ референдум.\n\r\nСоциологическите проучвания дават на Консервативната партия преднина от почти 18 процентни пункта пред лейбъристите, но резултатът е трудно да бъде предсказан заради различните съюзи и договорености и от двете страни на спора около Brexit.", "date": "2019.11.20", "title": "Джонсън обеща бърз Brexit, Корбин - нова сделка и референдум"}
{"url": "https://www.dnes.bg/zvezdi/2019/11/20/fermerkite-kysat-sys-selskoto-shte-gi-glezi-kozmetik.430188", "text": "Трима нови, но познати гости влязоха във \"Фермата\" и притесниха част от участниците, които вече са се съсредоточили към финала на играта и примамливите 100 000 лева награда.\r\n\r\nГеорги, Гечо и Митко Господинов, натрупали опит в предишни сезони на шоуто, влязоха с цел - да предизвикат на битка настоящите фермери Станислав, Красимир и Димитър Караиванов.\n\n\n\nИзходът от сблъсъка трябваше да реши дали жените ще имат възможност да се поглезят с процедури, за които могат само да мечтаят в спартанските условия, в които живеят. Голямата награда бе козметично обслужване от фризьор, гримьор и маникюрист.\r\n\r\nДвата отбора влязоха в зрелищна битка, която в крайна сметка бе спечелена от настоящите играчи. А дамите ще могат да изживеят превъплъщението от селянка в принцеса.\r\n\r\nПобедителите се насладиха и на специална вечеря, в която победените влязоха в ролята на слуги и изпълняваха всички прищевки. ", "date": "2019.11.20", "title": "Фермерките късат със селското, ще ги глези козметик"}
{"url": "https://www.dnes.bg/sport/2019/11/20/meiuedyr-okachi-rykavicite-kaza-krai-na-profi-sporta.430190", "text": "Боксовата легенда Флойд Мейуедър заяви, че е приключил с професионалния спорт и занапред ще се концентрира върху разрастващия му се бизнес с верига от боксови фитнес зали и с промоутърската си компания.\n\r\n42-годишният американец за последно се отказа от бокса през 2017 година, след като записа 50 победи в 50 мача на професионалния ринг.\n\r\n\"Получих обаждания да се завърна на ринга, но здравето е моето богатство. Боксът е много, много брутален спорт. В последните няколко години доста боксьори починаха на ринга. Трябва да знаеш кога да спреш окончателно. Имах страхотна кариера\", коментира Мейуедър, като по този начин опроверга слуховете за евентуален мач-реванш срещу Мани Пакиао или Канело Алварес през следващата година.\n                    \n                    \n                \n                \n                \n                \r\nМейуедър, който спечели първата от 12-и си световни титли през 1998 година, се отказа за първи път от бокса през 2007 година, но скоро след това се завърна на ринга.\n\r\nТой прекрати кариерата си за втори път през 2015 година, но през 2017 година пак се завърна за боксов двубой със състезателя по смесени бойни изкуства Конър Мак Грегър.\n\r\nМейуедър призна, че е отворен за идеята за участие в демонстративни мачове срещу солидно заплащане, подобни на срещата с японския кикбоксьор Теншин Назукава през януари тази година, когато той спечели след по-малко от три минути.", "date": "2019.11.20", "title": "Мейуедър окачи ръкавиците, каза \"край\" на профи спорта"}
{"url": "https://www.dnes.bg/notifikacii/2019/11/20/silno-zemetresenie-razliulia-meksiko.430191", "text": "Силно земетресение разтърси Мексико, трусът е бил усетен най-силно в мексикански щат Чиапас и части от Гватемала, съобщават Ройтерс и БТА.\r\n\r\nМагнитудът е бил 6,3 по Рихтер, а земетресението е регистрирано в 06:27 българско време, сочат данните на Европейския средиземноморски сеизмологичен център.\r\n\r\nЕпицентърът е бил на около 90 километра от бреговете на Мексико.\r\n\r\nЗасега не се съобщава за пострадали и разрушения. Няма обявена и опасност от вълни цунами.", "date": "2019.11.20", "title": "Силно земетресение разлюля Мексико"}
{"url": "https://www.dnes.bg/sport/2019/11/20/chorbajdiiski-optimist-samo-180-minuti-ni-deliat-ot-evro-2020.430189", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Божидар Чорбаджийски е сред онези млади и талантливи футболисти, които не срещаш постоянно в жълтите медии с изявите им извън терена. Те са от онези хора, които работят усърдно, полагат усилия за успеха и чакат своя миг. \n\r\nПрез лятото защитникът премина под наем от ЦСКА в \"Стяуа\". И след периода на адаптация в Букурещ, все по-често го виждаме на терена в мачовете от румънското първенство. Божидар признава, че промяната за него е голяма, а израстването му като футболист върви във възходяща линия.\n\r\n\"Промени се моята мотивация най-вече. След 2-3 месеца в България, в които не се разчиташе на мен, бях леко обезверен, леко демотивиран. Там отидох да се доказвам в отбор, който е фактор, в отбор с много големи амбиции. Единствено съм разочарован, че не успяхме да се класираме за Лига Европа\", сподели защитникът в специално интервю за .\n                    \n                    \n                \n                \n                \n                \r\nВъпреки краткия си престой в Румъния, Божидар вече впечатли с изявите си. А след успеха на неговия тим с 2:1 над \"Киндия\" (Търговище) той попадна и в идеалния отбор на 13-ия кръг на местното първенство.\n\r\n\"Радващо е, че хората там са видели добрия мач, който направих. Повече защитници изпъкват на фона на целия отбор. Да, може да си направил решаващи намеси, но без помощта на целия отбор...\", посочи играчът на \"Стяуа\".\n\r\nБлагодарение на изявите си в последните месеци, Чорбаджийски се завърна в националния отбор, от който неизменно бе част в продължение на две години. И макар успехът над Чехия с 1:0 да сложи край на негативната серия за страната ни, то въпросът за кризата, налегнала представителния ни тим, все още стои на дневен ред.\n\r\n\"Мислим постоянно как да излезем от тази криза. Бие по нашите имена, бие по България. За нас е доста разочароващо и сме леко сломени психически. Надявам се да се повдигне духът в отбора и да последват добрите резултати. Не сме лоши футболисти и всеки дава най-доброто от себе си. Колкото и песимистично да са настроени хората в България, ние сме на 180 минути от европейско първенство\", коментира Чорбаджийски.\n\r\nБранителят сподели и впечатленията си от методиките на работа в ЦСКА и \"Стяуа\". Извън сходствата на тежките тренировки, които са неминуеми за всеки голям клуб, ето и разликите:\n\r\nПо-различното в методиката е, че там се отива на лагер преди мача от сутринта, целият ден се седи на база, на следващия ден е мачът, а след него оставаш на лагер вечерта. Което значи, че си 3 дни ангажиран постоянно на базата - от сутрин до вечер стоиш там. Доста повече сме заедно.\n\r\nЧорбаджийски играе в \"Стяуа\" със статут на преотстъпен от ЦСКА до зимата, но не крие амбициите си да се докаже и да подпише дългосрочен договор с румънския гранд.\n\r\n ", "date": "2019.11.20", "title": "Чорбаждийски оптимист, само 180 минути ни делят от Евро 2020"}
{"url": "https://www.dnes.bg/obshtestvo/2019/11/20/lekarska-greshka-zabaveno-lechenie-zashto-pochina-3-godishno-dete.430192", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес приключва проверката на три болници, разпоредена от здравния министър заради смъртта на тригодишно дете. Ден по-рано  една от болниците оправдаха действията си, съобщава Bulgaria ON AIR. \n\n\n\n\r\nПричината за смъртта на 3-годишното момченце остава неясна. По неофициална информация, детето е имало двустранна хеморагична пневмония. Родителите му обаче се съмняват в лекарска грешка и забавено лечение.\n\r\nСпоред тях лекарите от трите лечебни заведения не обърнали внимание на детето им навреме и затова се е стигнало до фаталния край. То не било прието в Педиатричната болница и те отишли в болница \"Лозенец\", откъдето ги изпратили вкъщи за домашно лечение. \n                    \n                    \n                \n                \n                \n                \r\nСъстоянието на детето се влошава и родителите се върнали в Педиатрията, където този път е прието. Късно в четвъртък е преместено в \"Пирогов\", тъй като състоянието му се влошава. \n\r\nОт Педиатричната болница обясниха, че при първоначалния преглед детето не е имало симптоми, показващи тежкото му състояние. Директорът на болницата, д-р Димитър Русинов посочи, че става въпрос за мълниеносно протичаща инфекция, която засяга белия дроб и води до дихателна недостатъчност, но не може да се каже каква точно е инфекцията.\r\n ", "date": "2019.11.20", "title": "Лекарска грешка, забавено лечение: Защо почина 3-годишно дете?"}
{"url": "https://www.dnes.bg/obshtestvo/2019/11/20/koleda-idva-pochvat-proverki-bezopasni-li-sa-igrachkite.430193", "text": "За осма година Държавната агенция за метрологичен и технически надзор организира национална кампания „Безопасна Коледа“. Тази година, кампанията ще бъде мащабна и ще стартира на 20 ноември, съобщи DarikNews.\n\r\nАкцентът на проверките ще е безопасността на най-търсените продукти по време на коледните и новогодишните празници – играчки, електрически светлинни гирлянди и пиротехнически изделия.\n\r\nПо време на кампанията инспекторите на ДАМТН ще извършат съвместни проверки в градовете на територията на цялата страна. Ще се проверяват търговски обекти, в които са съсредоточени големи потребителски потоци и се разпространяват детски играчки, светлинни гирлянди и пиротехнически изделия.\n                    \n                    \n                \n                \n                \n                \r\nПри проверките ще се следи за наличие на маркировка за съответствие, инструкция за употреба, формални и видими несъответствия при играчките, които могат да се установят по време на проверката. Ще се обръща внимание и за наличие на обявени технически параметри, позволяващи безопасна употреба на светлинните гирлянди.\n\r\nПри миналогодишната кампания „Безопасна Коледа“ са били проверени общо 609 играчки от различни категории, марки и модели. Несъответствия са установени при 235 от тях. Без маркировка за съответствие са били 88 играчки. При 9 броя са установени несъответствия на съществени изисквания (видими несъответствия), 117 са били с инструкции за употреба, не съответстващи по обем и съдържание на изготвените от производителите, без обявено наименование и адрес на отговорния икономическия оператор са били 207 играчки.\n\r\nПроверени са и 639 различни по вид и модел електрически светлинни гирлянди: LED гирлянди, гирлянди с нажежаема жичка, светещи въжета/херметични гирлянди и др. По време на проверката в търговските обекти са установени несъответствия при 246 вида продукти. Най-често констатираното несъответствие е липса на инструкция за употреба на български език, което е установено при 118 вида гирлянди.\r\n\r\nОткрити са 21 вида електрически гирлянди без СЕ маркировка за съответствие. 62 вида гирлянди са били с видими несъответствия, а при 136 вида продукти са открити други несъответствия.\n\r\nИзвършена е проверка на 309 пиротехнически изделия от категория F1, F2, F3, F4 и сценични пиротехнически изделия от категории Т1 и Т2. От тях 291 са отговаряли на съответствията, при 51 са открити несъответствия. В това число 16 са били без маркировка за съответствие, а 13 са били без инструкция за употреба на български език.\n\r\nАнализът на резултатите от проведената кампания „Безопасна Коледа“ в предходната 2018 година показа, че във временно разкрити търговски обекти, в предпразничния период на пазара се разпространяват несъответстващи играчки и светлинни гирлянди от нисък ценови клас. Те са били и с неясен произход. На основание на анализа на тези факти, ще се проведе и кампанията „Безопасна Коледа 2019“.", "date": "2019.11.20", "title": "Коледа идва, почват проверки: Безопасни ли са играчките?"}
{"url": "https://www.dnes.bg/stranata/2019/11/20/svidetel-minaha-dva-chasa-predi-pochinaloto-dete-da-vleze-za-pregled.430195", "text": "Повече от два часа са минали, докато починалото 3-годишно дете е било хоспитализирано, обясни свидетел на случката. Заради трагедията министър Кирил Ананиев назначи проверка на три столични болници.\n\r\n\"Детето престоя повече от два часа от момента, в който влезе за преглед, до момента, в който беше хоспитализирано в Педиатрията”, разказа Ясен Ничев.\n\n\n\n\r\nВ същия ден самият той е чакал около три часа и половина заедно с детето си пред спешния кабинет. По думите му починалото 3-годишно момченце е било видимо в критично състояние.\n\r\nИмало е и спорове в лекарския кабинет дали то да бъде хоспитализирано.\n                    \n                    \n                \n                \n                \n                \r\n\"В кабинета, освен д-р Георгиева, имаше още един лекар. Имаше размяна на реплики между тях. От това, което чухме, д-р Георгиева явно е била против детето да бъде прието. Другата лекарка направи повече, за да може то да бъде хоспитализирано”, разказа Ясен Ничев пред bTV.\n\r\nПо думите му пред спешния кабинет винаги се чака много, а лекарите преценяват кой случай е по-спешен от друг.\n\r\n\"Лекарите работят там, когато не са в болницата и не преглеждат деца. Тоест чисто административно те нямат капацитет да обслужват всички пациенти”, каза още Ничев.\n\r\nТой обаче уточни, че педиатрите там като цяло имат нормално и човешко отношение, както и подход към децата и самият той няма оплаквания от тях.\n\r\nСпоред Ясен Ничев дългото чакане пред спешния кабинет не зависи от лекарите, а става въпрос за организационни проблеми на болницата. Той е на мнение, че има нужда от промяна и нормално функционираща педиатрична болница, в която да има спешен кабинет и отделения, където децата да бъдат своевременно настанявани при нужда.", "date": "2019.11.20", "title": "Свидетел: Минаха два часа преди починалото дете да влезе за преглед"}
{"url": "https://www.dnes.bg/stranata/2019/11/20/vodata-v-pernik-se-otticha-po-trybite-nad-70-se-gubi.430194", "text": "След въвеждането на воден режим в Перник по график вода трябва да има по 10 часа на ден. Това обаче не е съвсем така - в ЦГЧ имат вода по-дълго време. От ВиК - Перник обясняват, че това се дължи на факта, че водата се оттича по тръбите. В същото време в по-високите квартали режимът започва дори по-рано.\n\r\n\"ВиК са обяснили на вас това, което обясниха и на мен, и на кмета, когато предлагаха вариантите за режим\", обясни пред БНТ областният управител Ирена Соколова.\n\n - \"Няма как тази сложна система, която се напълва и изпразва да бъде с пълен обем.\"\r\nОт ВиК-Перник предупредиха, че цялата водопреносна система на Община Перник с прилежащите села изисква много време, за да може да се напълни, а след това и дълго време се оттича.\r\n                    \n                    \n                \n                \n                \n                \"Режимът, който имаме в момента, е най-щадящият. От ВиК твърдят, че това не е най-правилният режим.\", допълни Соколова.\r\nПо думите й, постъпилите при нея данни показват, че се спестява малка част от водата. Над 70% от водата се губи по водопреносната мрежа, която е много стара и амортизирана. \"Така че дори да не виждаме аварии, които са на повърхността, водата потъва в земята.\", уточни тя и заключи, че по нейни данни язовир \"Студена\" не бил източен.\n\r\nГраждани на Перник сигнализират, че водата на места е с по-жълт цвят, но от РЗИ уверяват, че няма промени в качеството на водата.\r\nДнес гражданите на Перник излизат на протест заради въведения воден режим в града. \"Това с вината може да го кажат хората, които правят проверки във ВиК. В рамките на моите правомощия е да управлявам процеса и да съм уведомена за ежедневните нива на консумация, ползване и нивата на разход. Всички данни са синхронизирани с управляващите органи\", заключи Соколова.  \n\r\n ", "date": "2019.11.20", "title": "Водата в Перник се оттича по тръбите: Над 70% се губи "}
{"url": "https://www.dnes.bg/stranata/2019/11/20/zashto-jiveem-nai-malko-sred-evropeicite-stres-nisyk-standart.430198", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Ниският стандарт, качеството на храната и стреса са сред факторите, които нареждат българите на едно от последните места по продължителност на живот сред европейците. По-кратко от българите живеят само латвийците. Рекордьори са в Испания, където средната продължителност на живота и на двата пола е 83 години.\n\r\n\"Не знам дали е проблема да си мерим дължината на живота с другите. И у нас имаме примери за дълголетници. По-скоро проблемът е дали можем да живеем смислено, след като навършим определена възраст, а не до колко години ще живеем\", коментира антропологът Валери Личев в \"България сутрин\".\n\r\nСпоред психиатъра Цветеслава Гълъбова е добре да се увеличава дължината на живота, но с това и качеството му.\n                    \n                    \n                \n                \n                \n                \r\nСредната продължителност на живот на мъжете у нас е 71 години, а на жените - 78 г. \n\r\n\"Дължината на живота е добре да се увеличава, но качеството на живота е по-важно.\", допълни Гълъбова.\r\n\"Като се погледнат доходите в Испания и Португалия, не са високи, но фиестата, празниците, качеството на живота там е по-различно. Повече възможности да живееш пълноценно, да се срещаш с хора\", обясни Личев и допълни, че жените по-лесно намират смисъл, отколкото мъжете, когато приключат активния си живот. Гълъбова допълни, че и здравеопазването в Испания е на водещо място, за разлика от нас.\r\n\"Здравеопазването у нас е достъпно, но качеството е друго\", уточни тя. \"Профилактиката у нас е слабо застъпена. Около 1% от парите за здраве се дават за профилактика. Нашата система в здравеопазването е грешно построена. При нас се печели от болест, не от здраве\".\r\n\"Когато виждаш, че институциите не функционират правилно, се рушат отношенията и в обществото\", обясни антропологът.\n\r\nГълъбова посочи, че според хипотези една от причините е, че жените са по-склонни да изливат емоциите си. Тя обясни, че например на бабите им се връчват внуци и те остават по-дейни след пенсионна възраст за разлика от мъжете.\n\r\n\"Започват ходене на уроци, занимания най-различни. Самите жени са много активни. Те са по-социални\", коментира психиатърът пред.\n\r\nПо думите на Гълъбова доколкото здравословното състояние стои в основата на продължителността на живота, е явно, че ние имаме проблем.\n\r\n\"Не знам дали политически е коректно и удачно да мислим за продължителността на живота, тъй като ще блокираме пенсионната система, заяви още Личев.\r\nСпоред Гълъбова в момента има бум на потребност на булевардната литература със съвети как да живеят хората, вместо да изберат своето щастие стъпка по стъпка. \"Много хора живеят с чувство за апокалиптичност и затова се разпадат бързо връзките. Затова и хората не са щастливи в приятелския си кръг, защото искат някой да им реши проблема тук и сега\".\r\nГостите в студиото се обединиха около една японска поговорка, която гласи, че е важно човек да живее с причина, защото винаги може да се намери такава.\r\n ", "date": "2019.11.20", "title": "Защо живеем най-малко сред европейците? Стрес, нисък стандарт..."}
{"url": "https://www.dnes.bg/zvezdi/2019/11/20/shte-izpluva-li-djeimi-olivyr-sled-falita-na-ostrova.430199", "text": "21 нови ресторанта с марката Jamie Oliver ще бъдат отворени до края на 2020 г. в чужбина благодарение на франчайз. Това са заявили от Jamie Oliver Group, съобщава .\n\r\nПоне два от тези ресторанта ще бъдат под нова марка - Jamie Oliver Kitchen.\n\r\nПрез май бизнесът във Великобритания на известния готвач Джейми Оливър премина под административно управление, което е форма на защита от кредитори при фалит, като около 1000 души загубиха работата си.\n\r\nИ въпреки че бизнесът му на Острова се разпадна, то този в чужбина успя да оцелее.\n\r\nСега новите ресторанти Jamie Oliver Kitchen се очаква да отворят врати в Бали и Банкок до края на ноември и ще бъдат управлявани от франчайз компанията HPL. \r\n", "date": "2019.11.20", "title": "Ще изплува ли Джейми Оливър след фалита на Острова?"}
{"url": "https://www.dnes.bg/football/2019/11/20/joze-mourinio-otnovo-na-skameikata-podpisa-s-totnym.430200", "text": "Жозе Моуриньо вече официално си намери нов отбор. Той ще бъде мениджър на Тотнъм, а назначението му идва часове след уволнението на Маурисио Почетино заради слаби резултати.\r\nТова е третият клуб от Острова, който Специалния ще води след Челси и Манчестър Юнайтед.\n\r\n\"Имаме удоволствието да ви съобщим, че Жозе Моуриньо е новият мениджър на отбора. Той подписа договор до края на сезон 2022/23\", обявиха от клуба на официалния си сайт.\n\r\nБез съмнение Специалния е един от най-добрите мениджъри в световен мащаб и има зад гърба си 25 спечелени трофея с различни отбори.\n\r\nПрезидентът на Спърс Даниел Леви остана много доволен от факта, че отборът се е разбрал със Специалния.\n                    \n                    \n                \n                \n                \n                \r\n\"Той е един от най-добрите треньори във футбола. Страхотен тактик е, а освен това има богат опит и може да вдъхновява отборите си. Печели почести във всеки един клуб в който е работил. Вярваме, че ще донесе така нужните енергия и вяра в нашата съблекалня\", обяви той.\n\r\n\r\n ", "date": "2019.11.20", "title": "Жозе Моуриньо отново на скамейката, подписа с Тотнъм "}
{"url": "https://www.dnes.bg/stranata/2019/11/20/skandalyt-s-pyrviia-den-ot-bolnichnite-izkustveno-syzdaden.430196", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Премиерът Борисов обеща, че орязване на първия ден от болничните няма да има. Работодателите обаче са категорични, че това натоварва бизнеса.  В студиото на \"България сутрин\" темата коментира икономистът Петър Ганев от Института за пазарна икономика.\n\r\nЕкспертът смята, че скандалът със заплащането на първия ден от болничните е изкуствено създаден, за да отклони вниманието на обществото от бюджета за следващата година.\n\n\n\r\n\"Всяка година, когато бъде внесен бюджетът, се създава подобен хаос извън темата. Притеснява ме, че дискутираме неясно появила се тема, а бюджета - не\", каза Ганев за.\n                    \n                    \n                \n                \n                \n                \r\nОтносно проблема с болничните, икономистът смята, че в опит да се ограничат злоупотребите се навлиза в територия на ограничение на реалните права на осигурени хора. Според него действията, които трябва да бъдат предприети са свързани изцяло с контрола от страна на системата и изчистване на множество неефективности.\n\r\nОсновните проблеми на Бюджет 2020, които Ганев изброи, са свързани с липсата на реформи - основно в здравеопазването и публичната администрация.\n\r\n\"Тази година правителството е най-близо до твърдението си, че не вдига данъци, но на местно ниво все пак те ще бъдат вдигнати. Няма да е драматично за българите, но и няма да напълни в такава степен бюджета. И ще продължим да коментираме нуждата от ресурс\", каза той.\n\r\nЕдна от идеите на алтернативния бюджет, който Институтът за пазарна икономика прави всяка година, е една пета от подоходното облагане да остава в общините, за да имат ресурс да планират дългосрочно, а не да разчитат само на проекти.\n\r\n\"Тази година бюджетът наистина е балансиран. Той повтаря рамката от предходни години без изненади. При евентуална криза няма да имаме излишък, но имаме буфери и можем да си позволим да не режем социални плащания\", смята експертът.", "date": "2019.11.20", "title": "Скандалът с първия ден от болничните - изкуствено създаден"}
{"url": "https://www.dnes.bg/world/2019/11/20/aferata-ibisa-dovede-do-aresti-v-avstriia.430181", "text": "След извършени обиски полицията е арестувала вчера няколко лица, заподозрени за участие в \"аферата Ибиса\", която преди половин година стана причина за правителствена криза в Австрия и сложи край на политическата кариера на австрийския вицеканцлер Хайнц Кристиан Щрахе.\n\r\nВицеканцлерът и лидер на крайнодясната Австрийска партия на свободата Щрахе подаде оставка през май, след като беше публикуван направен със скрита камера видеозапис през 2017 г. в Ибиса, на който той се среща с жена, представяща се за племенница на руски олигарх, и предлага да й уреди държавни договори.\n\n\n\nВиенската прокуратура потвърди появилите се в по-ранни часове вчера съобщения в някои австрийски издания.\n                    \n                    \n                \n                \n                \n                \r\nКакто съобщи ежедневникът \"Йостеррайх\", обиски са направени във Виена и Залцбург. \n\r\nСпоред онлайн платформата ЕС-инфотек обиските са извършени по домовете на лица, които се причисляват към \"по-тесния кръг\" на детектив, участвал в \"аферата Ибиса\". Той е придружавал мнимата племенница на руски олигарх и вероятно е играл ключова роля в аферата. Вестник \"Кроне\" съобщава, че става дума за бившата приятелка на детектива и предприемач. Жената е била същевременно секретарка на предприемача. Тези твърдения не са потвърдени официално.\n\r\nСпоред изявления на говорителка на прокуратурата пред австрийската осведомителна агенция АПА лицата ще останат в ареста. Вестник \"Курир\" пише, че са задържани лицата, инициирали видеото, което компрометира шефа на Австрийската партия на свободата Хайнц Кристиан Щрахе и неговия довереник Йохан Гуденус. В заснемането на материала вероятно са участвали шест лица, пише БТА.\n\r\n\"Залцбургер нахрихтен\" съобщава хипотезата на следователите, допускаща възможност създателите на материала да са искали за получат пари от Хайнц Кристиан Щрахе. Замесеният в историята детектив е призовавал своите съучастници да поискат \"поне 400 000 евро\" за целия материал.\n\r\nЗасега не са известни имената и броят на арестуваните.", "date": "2019.11.20", "title": "\"Аферата Ибиса\" доведе до арести в Австрия"}
{"url": "https://www.dnes.bg/sofia/2019/11/20/jena-be-pregazena-na-stolichen-bulevard-snoshti.430180", "text": "Жена е била прегазена на столичния булевард \"Европа\" при поредния пътен инцидент с фатален край. Сигналът за загиналата е подаден снощи от преминаващ шофьор до МВР.\r\n\r\nПолицията изяснява причините довели до поредната смърт. Според първоначалната информация шофьорът, ударил жената, е избягал от местопроизшествието.\r\n\r\nНа място са пристигнали шест полицейски автомобила, съобщава bTV, а разследването на убийството продължава.", "date": "2019.11.20", "title": "Жена бе прегазена на столичен булевард снощи"}
{"url": "https://www.dnes.bg/redakcia/2019/11/20/chlen-116-germanskite-evrei-koito-germaniia-ne-iska-obratno.430110", "text": "През целия си живот Джеймс Щраус е живял в Ню Йорк. Но през 30-те години семейството му е управлявало малък бизнес в град Гунценхаузен, на юг от Нюрнберг, Германия.\r\n, когато двама евреи са убити през март 1934 година, а бащата на Джеймс, Юлиус Щраус е пребит до безсъзнание и хвърлен в местния затвор.\r\nПо-късно побойникът на Юлиус, Кърт Баер, е арестуван, изправен пред съда и също е пратен зад решетките. Но „милостивият“ нацистки съдия го пуснал на свобода. Той решил да си отмъсти на 27-годишният мъж – убива баща му и го прострелва. Раната е сериозна, но Юлиус оцелява. \r\nТой, разбира се, се страхувал за живота си. За това веднага щом може, напуска Германия и се озовава в Америка. Там среща друга германска еврейка, избягала от нацистите. Двамата се влюбват и се женят. Ражда се Джеймс. Ала Юлиус така и не се възстановява напълно от нападението на Баер. Куршумите остават вътре в тялото му и в резултат на усложнение той умира през 1956 година – на деветия рожден ден на Джеймс.\r\n                \n                \n                \r\n„Срещнах се с много мили хора от местната управа, които се опитваха да запазят паметта за този ужасен инцидент“, казва Щраус пред BBC. Връщайки се в Америка с „добри чувства“ към модерна Германия, той решава в чест на баща си да си върне германското гражданство.\r\nДжеймс подава документите си през 2017 година, но почти веднага му казват, че има проблем  - баща му е пристигнал в САЩ през 1940 година, преди официално да му бъде отнето германското гражданство.\r\nМасово евреите, които бягат от нацистите или са депортирани, остават без гражданство. Благодарение на член 116 от конституцията на Германия след войната те могат да си го върнат обратно. Но според германското правителство, хора като Щраус са напуснали страната доброволно, а техните наследници нямат право да поискат обратно гражданството си. Ако Юлиус Щраус бе останал в Германия, той или щеше да бъде убит или пратен в лагера Дахау заедно с всички останали евреи от Гунценхаузен.\r\n„Това е предателство не само към паметта на баща ми, но и към новата Германия“, казва ядосаният Джеймс.\r\nВ продължение на цяла година адвокатът от Лондон Феликс Кушман работи извънредно и лети редовно до Германия и обратно. Той се опитва да накара правителството да коригира член 116 и да спре да изключва различни групи евреи от него.\r\nДжеймс е един от стоте наследници на евреи, избягали от нацистка Германия, чиито молби са били отхвърлени и са потърсили помощта на Кушман. А адвокатът работи с клиенти от цял свят – във Великобритания, Канада,  Австралия, Колумбия и Израел.\r\nСлед 2016 година молбите подадени към Германия от Великобритания са се увеличили изключително много – от едва 43 през 2015 г. до 1506 през 2018 година. Според Кушман Brexit e бил катализаторът, който е накарал много хора да потърсят корените си, но е и помогнал за да още по-ясна една практика, която е \"морално и етично грешна\".\r\nПо думите му начинът, по който член 116 е интерпретиран, е в разрез с духа на конституцията на новата Германия и игнорира факта „колко много хора са страдали под натиска на Третия Райх\".\r\nМайката на Джуди Родес, Урсула Мичел, пристига в Англия през 1939 година благодарение на Kindertransport – организация, която спасява живота на хиляди еврейски деца. Родителите им обаче остават в Германия.\r\n„Нейният живот е бил белязан, тя така и не успява да се справи с вината, че е оцеляла“, казва Джуди Родес. Тя живее в Йоркшир, но преподава на децата в германския град Лудвигсхафен за Холокоста. Показва им малкото куфарче, с които Урсула си тръгнала от там. Но за да продължи да прави това след Brexit, тя се опитва да си върне германското гражданство. Властите й отказват, защото е родена преди 1 април 1953 година, а баща й е британец. Ако беше обратното и баща й беше германец, а майка й – британка, то най-вероятно Джуди щеше да получи своето гражданство.\r\n„Ядосана съм, защото живеем в 21 век и подобна сексуална дискриминация не би трябвало да е позволена. Според мен това, което германското правителство се опитва да намекне е, че евреите е трябвало да останат в Третия Райх, вместо да търсят безопасност. Това е все едно застрахователна компания да откаже да плати обезщетение за изгорял дом, само защото собственикът му не е останал вътре по време на пожара“, казва тя.\r\nМайката на адвоката Феликс Кушман също пристига във Великобритания чрез  Kindertransport. Той започва да помага на хора като Джуди и Джеймс, след като Германия отказва гражданство и на брат му.\r\nСамият Кушман не желае германско гражданство, нито има намерение да кандидатства за такова. Но случаят с брат му го кара да започне сериозна кампания.\r\n„Въпреки че майка ми умря през 2001 година, знам какво би искала да направя“, казва той. Заедно с него и съпругата му Изабел помага на евреите, които не могат да се сдобият с гражданство.\r\n„Понякога хората са много емоционални. Плачат, когато се свържат с мен“, казва тя.\r\nПрез август групата печели първата си битка. Германското правителство е принудено да създаде вратички, за да могат онези, засегнати от режима на Хитлер, да получат гражданство. Джуди може би най-накрая ще получи това, което иска, но първо трябва да премине през няколко теста.", "date": "2019.11.20", "title": "Член 116 – германските евреи, които Германия не иска обратно "}
{"url": "https://www.dnes.bg/cars/2019/11/20/fishove-i-prisydi-shte-opredeliat-grajdanskata-moje-da-skochi-do-400.430182", "text": "Два основни фактора ще определят цената на задължителната застраховка \"Гражданска отговорност\" на шофьорите. Единият е дали имаме фишове или влезли в сила наказателни постановления. Другият е дали водачът има влезли в сила присъди за извършени престъпления, опасни за обществото и обществения ред.\n\r\nСпоред внесения за обсъждане от Комисията за финансов надзор законопроект за въвеждането на системата \"Бонус-малус\", ако шофьор е сниман с превишение на скоростта от 21 до 30 км/ч извън населено място, ще получава една наказателна точка и цената на \"Гражданска отговорност\" ще нараства с 10% или с 25%, предвиждат предложените два варианта. Ако обаче превишението на скоростта е с 21 до 30 км/ч в населено място, застраховката ще поскъпва с 30% или със 75%, пише \"Труд\".\n\n\n\nПредлагат се 15 или 20 класа в системата \"Бонус-малус\" като в съответствие с броя извършени нарушения или пък липсата им, водачът ще бъде позициониран в определен диапазон – \"неутрален\", \"бонус\" или \"малус\", става ясно от проекта, цитиран от \"Монитор\".\n                    \n                    \n                \n                \n                \n                \r\nКласът на водач и собственик на МПС ще се определя автоматизирано от информационната система на Гаранционния фонд. \n\r\n\"Неутрален\" клас ще се дава на шофьор, който не е бил вписван като такъв в полица за задължителна застраховка и за когото няма информация относно фишове и присъди за извършени от него след 1 януари 2020 г. административни нарушения и престъпления.\n\r\nВ случай, че дадено физическо или юридическо лице е собственик на повече от едно превозно средство, то \"Бонус-малус\" клас ще се определя за всяко едно от превозните средства поотделно. \n\r\n\"Бонус-малус\" клас на собственик на МПС ще се определя и на всеки лизингополучател, който е страна по договор за финансов лизинг. \n\r\nЦената на \"Гражданска отговорност\" ще нараства с до 400% за неизрядните шофьори, които правят нарушения на пътя. За хората без нарушения има два варианта – максималният размер на бонуса да бъде до 25% от цената на полицата, или до 23%.\n\r\nЗа всеки автомобил собственикът ще посочва кой има право да го шофира. А цената на полицата ще се определя според нарушенията на този от шофьорите, който има най-много и най-тежки провинения на пътя. Важно е да се подчертае, че ако собственикът на колата я даде на някой, който не е записан, че има право да я кара, полицата \"Гражданска отговорност\" ще важи. Но на собственика и на самия шофьор ще може да бъде наложена глоба.", "date": "2019.11.20", "title": "Фишове и присъди ще определят \"Гражданската\", може да скочи до 400%"}
{"url": "https://www.dnes.bg/world/2019/11/20/otkriha-25-migranti-v-hladilen-konteiner-na-pyt-za-ostrova.430184", "text": "Холандските власти са открили 25 мигранти в хладилен контейнер на борда на товарен ферибот за Великобритания, съобщи Ройтерс.\r\n\r\nМигрантите са били открити скоро след отплаването на кораба, който незабавно се е върнал в холандското пристанище Влардинген.\r\n\r\nДвама от мигрантите са били откарани в болница за лечение, а останалите са били прегледани от лекар на пристанището, преди да бъдат отведени от полицията за по-нататъшни действия, се казва в съобщение на службите за извънредни ситуации.\r\n\r\nКучета-следотърсачи са били използвани за претърсване на кораба за евентуални други скрити мигранти.\r\n\r\nНа 23 октомври в хладилен камион край Лондон бяха открити 39 тела, за които се смята, че са на виетнамски мигранти.", "date": "2019.11.20", "title": "Откриха 25 мигранти в хладилен контейнер на път за Острова"}
{"url": "https://www.dnes.bg/notifikacii/2019/11/20/kysane-sys-spomena-v-kyshtata-na-hitler-policiiata.430183", "text": "Министерството на вътрешните работи на Австрия разпространи съобщение, в което се казва, че \n\r\nВ родната къща на Адолф Хитлер в Браунау ще се нанесе полицията, съобщи Министерството на вътрешните работи на Австрия. Сградата ще бъде преустроена и за тази цел още през ноември ще бъде обявен европейски архитектурен конкурс.\n\r\nСпорът за къщата между Република Австрия и собственичката продължи години. След като през 2016 г. парламентът реши да национализира сградата, собственичката оспори както решението, така и размера на обезщетението. През август Върховният съд отхвърли окончателно жалбата на тъжителката.\n\r\nС това беше открит пътят за определяне на ново предназначение на сградата. В бъдеще там ще се настанят районната полицейска служба и полицейският инспекторат. Според думите на министъра на вътрешните работи Волфганг Пешорн това ще представлява категоричен знак за окончателно скъсване със спомена за националсоциализма.\n                \n                \n                \r\nКонкурсните работи за необходимото архитектурно преустройство ще бъдат оценявани от независимо експертно жури, което освен архитекти включва и представители на град Браунау, на Федералната служба по недвижими имоти и на други федерални институции. Очаква се резултатът от конкурса да бъде обявен в първата половина на 2020 година.\r\n(БТА)", "date": "2019.11.20", "title": "Късане със спомена: В къщата на Хитлер – полицията"}
{"url": "https://www.dnes.bg/televizia/2019/11/20/bloomberg-tv-bulgaria-razkriva-niuansite-v-biznesa-veche-4-godini.430201", "text": "Bloomberg TV Bulgaria - единствената бизнес телевизия в страната, отбелязва четвъртата си годишнина. Точно преди 4 години бе излъчена за пръв път програмата на Bloomberg TV Bulgaria в българския ефир. Оттогава досега телевизията извървя дълъг път, утвърждавайки се като най-достоверния източник на информация и анализи за световната и българската икономика, бизнес и финанси.\r\nОтличителна черта на медията, която е част от семейството на Bloomberg LP, са историите, разказани чрез данни. Всеки ден журналистите от Bloomberg TV Bulgaria успяват да разкрият на зрителите кои са нюансите в бизнеса и така да дадат най-детайлната картина на икономическата обстановка. \r\n\"През последните 4 години Bloomberg TV Bulgaria стана част от всекидневието не само на бизнес и финансовата общност в страната, но и на будните и любознателни хора, които са двигатели на обществото. Едно от големите постижения на екипа ни от журналисти е, че успя да наложи медията като източник на знания, стойностни анализи и коментари“, казва Таня Кръстева, главен редактор на Bloomberg TV Bulgaria.\r\n                    \n                    \n                \n                \n                \n                С цел да затвърди мисията си да предоставя актуална информация, статистики и данни от всяка сфера на бизнеса и пазарите, през изминалата година Bloomberg TV Bulgaria стартира три нови предавания.\r\nНеделното предаване \"ИмоТиТе\" с водещ Христо Николов разкрива най-новите тенденции в строителството, архитектурата и пазара на недвижими имоти, а всеки понеделник от 20 часа \"Смарт час“ с Живка Попатанасова среща зрителите с успешните практики и актуалните тенденции в българското и световното образование. Вече няколко месеца трейдърите също имат своето запазено място в ефира на Bloomberg TV Bulgaria, благодарение на предаването за капиталови пазари “Insider” с водещ Бисер Варчев.\r\nКато част от стратегията си за развитие Bloomberg TV Bulgaria инвестира в постоянното развитие на онлайн платформата Bloombergtv.bg. Според статистическите измервания на Gemius аудиторията на сайта през септември е достигнала рекордните 107 хил. души, което е нарастване два пъти спрямо година по-рано.\r\nЗа да отговори на нарастващите изисквания на потребителите, съвсем скоро бизнес телевизията ще разшири дигиталното си портфолио и с нов мащабен видео проект, който ще даде безплатен достъп на аудиторията до ексклузивно онлайн съдържание.\r\nЗа четвърти пореден път, през октомври 2019 г. се проведе ежегодната конференция на Bloomberg TV Bulgaria – The Next Big Thing. Представители на международната бизнес общност се включиха във важен дебат за глобалните предизвикателства пред икономиката. Сред лекторите на тазгодишното издание бяха един от най-влиятелните икономисти в света – Даниел Лакайе, Мейва Кузин, икономист в Bloomberg Economics, Джеръми Шапиро, директор на научните изследвания в Европейския съвет по външна политика и Томас Якимавичуис, директор по политика и регулации в GSMA Европа.\r\nВече 4 години задълбочените материали в комбинация с многообразието от теми правят Bloomberg TV Bulgaria предпочитан телевизионен канал от бизнеса. Доказателство за високото зрителско доверие са резултатите от маркетингово проучване сред аудиторията за 2018 г., проведено от консултантска къща \"Прогрес Консулт“.\r\nДанните от него показват, че близо 40% от зрителите на бизнес телевизията заемат високи ръководни позиции или управляват собствен бизнес. Около една трета от тях оформят мнението си по дадена тема, благодарение на Bloomberg TV Bulgaria, а най-предпочитаното съдържание са коментарите, анализите и дебатите.", "date": "2019.11.20", "title": "Bloomberg TV Bulgaria разкрива нюансите в бизнеса вече 4 години  "}
{"url": "https://www.dnes.bg/temida/2019/11/20/osydiha-chetirima-lekari-za-izdavane-na-falshivi-telk-ove.430202", "text": "Четирима души получиха присъди за взети подкупи, за да завишат проценти на нетрудоспособност.\n\r\nСпециализираният наказателен съд наложи наказания от по 3 години \"Лишаване от свобода\" с 5-годишен изпитателен срок на председателя, на двама членове и секретаря на ТЕЛК – трети състав, в МБАЛ \"Проф. Д-р Стоян Киркович\" АД в Стара Загора, съобщиха от пресцентъра на Апелативна специализирана прокуратура. \n\r\nНа тримата лекари в комисията съдът наложи и глоби от 4 000 до 5 000 лева, както и лишаване от право да заемат държавна длъжност в органите на медицинската експертиза и на Регионалните картотеки за медицинска експертиза за срок от 5 години. На секретаря на комисията е наложена глоба от 3 000 лева.\n                    \n                    \n                \n                \n                \n                \r\nЧетиримата осъдени бяха предадени на съд през март 2016 г. за това, че са участвали в организирана престъпна група за подкупи. В рамките на месец и половина са приели облаги в размер на 4950 лева и 50 евро от 22 лица, за да им издадат експертни решения на ТЕЛК за над 50 на сто трайно намалена работоспособност. \n\r\nПодсъдимите по делото са осъдени да заплатят солидарно придобитите в резултат на престъпните деяния суми по сметка на държавата.\n\r\nПрисъдата не е окончателна и подлежи на обжалване и протестиране в 15-дневен срок.", "date": "2019.11.20", "title": "Осъдиха четирима лекари за издаване на фалшиви ТЕЛК-ове"}
{"url": "https://www.dnes.bg/politika/2019/11/20/valeri-simeonov-zamestnik-na-karaiancheva-dps-na-noj.430207", "text": "\nДепутатите от ДПС се възмутиха от предложението на Обединените патриоти лидерът на НФСБ Валери Симеонов да стане зам.-председател на парламента и в знак на протест напуснаха пленарната зала.\r\nНародните избраници от \"Атака\", които се отцепиха от патриотите заради отстраняването на лидера си Волен Сидеров от председателството на парламентарната група, също скочиха против избора на Симеонов.\r\nВойната на бившия вицепремиер с ДПС е доста отдавна. Неведнъж Симеонов се е хвалил, че най-големият успех на патриотите е отстраняването на движението от властта.\r\nА до избора на нов зам.-председател от ОП се стигна, след като в средата на септември Явор Нотев от \"Атака\" беше освободен от поста заради решението му да напусне парламентарната група, както и всички останали депутати на Волен Сидеров.\r\n                    \n                    \n                \n                \n                \n                Като независими те нямат право да се включат в друга група, а според правилника на парламента нечленуващите в групи нямат право да са председатели и зам.-председатели на парламента, не могат да са и на ръководни позиции в парламентарни комисии.\r\nЗа да не остане ОП без зам.-председател на НС, беше излъчена нова кандидатура и изборът се падна на Валери Симеонов.\r\nСпоред Павел Шопов от \"Атака\" обаче това е недопустимо. Той обвини ГЕРБ, че угажда на НФСБ и на ВМРО дори като нарушава Правилника за дейността на парламента.\r\n\"Със свалянето на Явор Нотев се стигна до това безчестие сега да бъде предложен за заместник един провалил се вицепремиер. Хиляди протестираха миналата година против него и искаха неговата оставка, това бяха национални протести, какво ще си помислят сега и какво ще кажат. Стана като през комунистическо време - беше свален, за да премине на друга работа, както се казваше“, коментира той.\r\n\"Ще продължим работата на работата на 44-ото НС на тръни, очаквайки поредния гаф, поредния провал“, предупреди Шопов.", "date": "2019.11.20", "title": "Валери Симеонов - заместник на Караянчева, ДПС на нож"}
{"url": "https://www.dnes.bg/akoshtete-vqrvaite/2019/11/20/4-eterichni-masla-za-koja-s-po-malko-brychki.430151", "text": "В грижата за здравето и красотата на кожата на лицето и тялото, ние се доверяваме на маслата, с които природата ни е дарила. Кокосово масло, зехтин, масло от нийм, авокадо и лавандула, са известни със своето мощно антистареещо действие. Те ни помагат да възвърнем блясъка на кожата, да подобрим нейните хидратация и еластичност. Кои други масла се грижат за красотата ни?\r\n\r\nАко все още не сте го ползвали, трябва да знаете, че маслото от пшеничен зародиш е едно от най-добрите масла против стареене. Богато е на антиоксиданти, витамини А и Е. Може да се комбинира с други етерични масла, дори е препоръчително да се разрежда с такива, тъй като е концентрирано.\r\n                    \n                    \n                \n                \n                \n                \r\nМаслото от жожоба, освен че подобрява циркулацията и еластичността на кожата, подхранва в дълбочина. Също така ни осигурява витамини Е и С, които намаляват клетъчната дегенерация. Етеричното масло е добра грижа през студените месеци, като може да омекоти по-грубата кожа в областта на лактите, колената. То е най-бързият начин да се справите със сухата кожа. Чудесно е и за масаж след баня.\r\n", "date": "2019.11.20", "title": "4 етерични масла за кожа с по-малко бръчки "}
{"url": "https://www.dnes.bg/sofia/2019/11/20/chast-ot-kv-lozenec-ostava-bez-voda-v-chetvyrtyk-21-noemvri.430208", "text": "\"Софийска вода” временно ще прекъсне водоснабдяването в част от жк. \"Лозенец\"\n\r\nНа 21 ноември 2019 г. (четвъртък), във връзка с подмяна на спирателен кран на ул. \"Лозенска планина\" жк. \"Лозенец\" се налага спиране на водоподаването от 10:00  до 18:30 часа на клиентите на \"Софийска вода”, живеещи в района на: бул. \"Черни връх\", ул. \"Плана планина\", ул. \"Св. Теодосий Търновски\", ул. \"Йоан Екзарх\" и ул. \"Гребен планина\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул.\"Св. Теодосий Търновски\" ъгъла с ул.\"Йоан Екзарх\".\n                    \n                    \n                \n                \n                \n                \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.20", "title": "Част от кв. \"Лозенец\" остава без вода в четвъртък, 21 ноември"}
{"url": "https://www.dnes.bg/stranata/2019/11/20/pernichani-na-protest-iskat-ostavkata-na-upravitelia-na-vik-to.430210", "text": "Два дни след като започна водният режим в Перник, жители се оплакаха, че ВиК дружеството не спазва режима за спиране и пускане на водата. Перничани решиха да излязат на протест и заедно да попитат кой ще понесе отговорност за създалата се ситуация.\r\nПротестиращите искат оставката на управителя на ВиК Перник, който според  тях отклонява пари и трябва да поеме отговорността за кризата.\n\r\nНадя Димова, която е един от организаторите на протеста, заяви пред  че водният режим категорично не се спазва. Като доказателство за това тя е заснела видеа.\n\r\nГраждани показаха и справка, в която се твърди, че водата в града няма да стигне за повече от два месеца, след което Перник ще остане без вода.\r\n                    \n                    \n                \n                \n                \n                Причината за това е, че след въвеждането на режима разходът на вода не е намален.\r\n\"Имаме нужда от бързи и адекватни решения. Режимът не се изпълнява, това е саботаж на предприетите мерки от страна на ВиК\", казаха част от гражданите в ефира на \"България сутрин\".\n\r\nХората на протеста настояват за спешно решаване на проблема и за изнасяне на информация на светло. Настояват и за публична среща с управителя на ВиК дружеството Иван Витанов.\n\r\n ", "date": "2019.11.20", "title": "Перничани на протест, искат оставката на управителя на ВиК-то"}
{"url": "https://www.dnes.bg/politika/2019/11/20/i-pak-za-bolnichnite-plashta-se-i-pyrviiat-den-no-vlastta-zatiaga-kontrola.430212", "text": "Властта няма да се откаже да бори фалшивите болнични, а лидерът на НФСБ Валери Симеонов обеща, че ще бъде затегнат контролът.\r\nТой потвърди, че е имало решение на политическия съвет на управляващата коалицията първият ден от болничните да не се плаща, но след като премиерът Бойко Борисов е казал, че това няма да се случи, явно няма да бъде внесено такова предложение за обсъждане в парламента.\n\n\n\n\r\n\"Ние сме коалиция от две политически сили, но няма да се откажем толкова лесно, ще има интересен текст в тази посока – пак ще бъде общ и той ще е свързан с контрола, защото не е редно да се правим, че не забелязваме този процес за нарастване на фалшиви болнични през годините, злоупотребата с болничните, да се правим, че не виждаме огромната корупция, която има сред лекарските среди, те също трябва да бъдат поставени в ситуация да бъдат разследвани, да се предприемат мерки срещу тях\", отсече Симеонов.\r\n                    \n                    \n                \n                \n                \n                Според него издадените болнични през годините стават все повече и обикновено взема един ден с фалшив, за да се прикачи към почивните дни.\r\nСимеонов коментира и бойкота на ДПС при гласуването на решението той стана зам.-шеф на НС.\r\n\"Очаквана реакция от ДПС\", призна той.\r\nА относно кандидатурата на настоящия главен прокурор Сотир Цацаров за председател на Антикорупционната комисия, излъчена от ГЕРБ, Симеонов отсече, че номинацията не е на цялата управляваща коалиция.\r\n\"Въпросът за Цацаров не е обсъждан от НФСБ, нито от групата, нямаме общо решение като група Обединени патриоти, ние сме поканили Цацаров утре ще го изслушаме и чак тогава ще вземем решение, така е редно“, обясни Симеонов.", "date": "2019.11.20", "title": "И пак за болничните: Плаща се и първият ден, но властта затяга контрола"}
{"url": "https://www.dnes.bg/politika/2019/11/20/borisov-razstroen-ot-smyrtta-na-3-godishnoto-iska-nakazanie-za-vinovnite.430213", "text": "Видимо разстроен, премиерът Бойко Борисов нареди да бъдат отстранени всички директори на болници и медици, замесени в случая с починалото 3-годишно дете в София.\n\r\nПред министрите в началото на днешното заседание той заяви, че се е срещнал с родителите на момченцето.\n\r\n\"Говорете с прокуратурата да ползват ВМА за експертизите, там са едни от най-добрите лекари, трябва да има възмездие\", нареди Борисов на здравния министър Кирил Ананиев.\n\n\n\n\r\nТой поиска това да бъде направено още днес.\n\r\n\"Това бездушие - да гледат детето и ... разстроих се, незабавно да се махат от там, докато свършат проверките и се намерят виновните. Направихме детски отделения, инвестирахме, толкова пари за здравеопазване се дават\", каза премиерът.\n                    \n                    \n                \n                \n                \n                \r\nВ момента текат проверки в три софийски болници за смъртта на момченцето. Родителите обвиняват медици, че са се забавили и не са обърнали внимание на случая, отговорът от педиатъра, приел детето, е, че то е лекувано навреме.\n\r\nСамо плащаме, а ефектът е разплакани родители при мен, заяви Бойко Борисов.\n\r\nПоследният му коментар беше по повод днешно решение на правителството, с което се отпускат 6.7 млн. лв. за плащането на данъците на болница \"Лозенец\".\n\r\nПочиналото момченце е било заведено първо в столичната педиатрична болница. Според родителите лекарите не им обръщат внимание, а състоянието на детето се влошавало.\n\r\nРешават да отидат в болница \"Лозенец\", където ги връщат за домашно лечение. Детето продължавало да се влошава, родителите се върнали отново в педиатричната болница и чакали 2-3 часа, преди то да бъде хоспитализирано, тъй като нямало свободни легла. Свидетел също потвърждава техните думи.\n\r\nВ края на деня момченцето е откарано в \"Пирогов\", където почива. Според аутопсията причина за смъртта му е двустранна пневмония.\r\n ", "date": "2019.11.20", "title": "Борисов разстроен от смъртта на 3-годишното, иска наказание за виновните"}
{"url": "https://www.dnes.bg/kino/2019/11/20/riadkost-dve-aktrisi-zaedno-na-aleiata-na-slavata.430211", "text": "Две актриси получиха едновременно звезди в Алеята на славата, което не се случва твърде често в Холивуд.\n\r\nАктрисите Идина Мензел и Кристен Бел, които озвучават персонажите Елза и Ана в анимацията \"Замръзналото кралство\" и продължението й, бяха почетени на рядка двойна церемония, съобщи ЮПИ, цитирана от БТА.\n\r\nЗвездите на двете актриси са 2681-вата и 2682-рата на прочутата алея в Холивуд. Идина Мензел беше почетена в категорията за театър/изпълнение на живо, а Кристен Бел - в тази за кино.\n\r\nДвойната церемония по откриването на звездите на Мензел и Бел се състоя броени дни преди на екран в САЩ да излезе анимацията \"Замръзналото кралство 2\".\n\r\nИдина Мензел, известна с успешните си изяви на Бродуей, както и с участието си в сериала \"Клуб Веселие\", беше представена от съпрезидента на \"Дисни\" Алън Хорн и актьора Джош Гад, който озвучава симпатичния снежен човек Олаф в анимацията \"Замръзналото кралство\" и продължението й.\n                    \n                    \n                \n                \n                \n                \r\nАктрисата Джаки Тон и създателят на сериала \"На по-добро място\" Майкъл Шур представиха Кристен Бел. Освен с ролята си в сериала, Бел е известна с участието си в поредицата \"Вероника Марс\" и в комедии като \"Палави мамчета\" и продължението \"Палави мамчета по Коледа\".\n\r\nПрез 2008 г. кинодейците Ричард и Лорън Шулър Донър стават първата двойка, удостоена със звезди на Алеята на славата на обща церемония. Заедно са почетени също Голди Хоун и Кърт Ръсел, Синди Лопър и Харви Файърстийн и Фелисити Хъфман и Уилям Мейси.", "date": "2019.11.20", "title": "Рядкост: Две актриси заедно на Алеята на славата"}
{"url": "https://www.dnes.bg/obshtestvo/2019/11/20/koleden-bonus-ot-40-lv-za-nai-bednite-pensioneri.430216", "text": "Традиционният \"коледен бонус\" от 40 лв. ще получат най-бедните пенсионери.\n\r\nПравим за осми път, това означава, че близо половин милиард са дадени повече за пенсионерите по време на нашето управление, коментира премиерът Бойко Борисов в началото на днешното правителствено заседание.\n\r\nДобавката ще получат възрастните хора с пенсия или сбор от пенсиите им за декември до 363 лв. включително. Толкова е размерът на линията на бедност за следващата 2020 г. определен от Министерския съвет.\n\r\nПо този начин ще бъдат подпомогнати 1 276 200 пенсионери, съобщи социалният министър Бисер Петков.\n\r\nЗа целта кабинетът отпуска по бюджета на ДОО около 51 млн. лв. за еднократното изплащане на допълнителните пари. Тези средства ще бъдат за сметка на преструктуриране на разходите и трансферите по централния бюджет за 2019 г.\n                    \n                    \n                \n                \n                \n                \r\nПремиерът Бойко Борисов напомни и че от 1 юли догодина пенсиите ще се увеличат с 6.7%, а минималната пенсия ще бъде 250 лв. Мисля, че програмата в пълния й обем се изпълнява между ГЕРБ и Обединените патриоти, коментира той.\r\n ", "date": "2019.11.20", "title": "Коледен бонус от 40 лв. за най-бедните пенсионери"}
{"url": "https://www.dnes.bg/politika/2019/11/20/ninova-obvini-vlastta-zaradi-rejima-na-vodata-v-pernik.430214", "text": "Червената шефка Корнелия Нинова обвини властта в безпомощност заради режима на водата в Перник и заплахата и други градове да стигнат до това положение.\r\nТя цитира данни, според които 61% от водата се e губила от течове от тръбите през 2017 г., а в същото време само 0,5 на сто са били ремонтите на водопреносните мрежи.\n\n\n\r\n\"В последните години постоянно се увеличава цената на водата, събират се пари от хората уж за инвестиции, а те получават легени и кофи, в които да си носят вода. 10 години правителствата на Бойко Борисов се отнасят абсолютно безхаберно към този въпрос“, скочи соцлидерката.\r\nСпоред нея реформа във водния сектор няма, но цената на услугата скача непрекъснато.\r\n\"Събирате все повече и повече пари, но вода няма и не си помисляйте повече за повишаване на цената на водата на фона на безсилието, което демонстрирате да се справите с този проблем\", закани се тя.\r\n\r\n\r\n\r\n ", "date": "2019.11.20", "title": "Нинова обвини властта заради режима на водата в Перник "}
{"url": "https://www.dnes.bg/akoshtete-vqrvaite/2019/11/20/chesynyt-tainata-za-po-dylyg-jivot.430217", "text": "Чесънът е тайната за по- дълъг живот, поради фибрите, който съдържа, съобщи в. \"Мирър\". \r\nФибрите неутрализират вредните бактерии, които предизвикват  всякакви болести като рак, деменция, затлъстяване и психични проблеми.\r\n\r\nБактериите в тялото имат 10 пъти повече клетки и 100 пъти ДНК от приемника. Затова е естествено те да са с важна роля за регулирането на всичко - от метаболизма до имунната система.\r\nУчени от университета в Амстердам изследваха съдържанието на фибри в храните и установиха, че само цикорията съдържа повече от полезните олигозахариди от чесъна. Други храни, в които могат да се срещнат са праза, кромида, ангинарите, аспержите, пшеницата, овесените ядки и бананите.\r\n\r\nСпоред проф. Ерик Класен от екипа, който води изследването, менюто с повече зеленчуци и по-малко захар е най-добро за бактериите в червата. \r\n(БТА)", "date": "2019.11.20", "title": "Чесънът: Тайната за по-дълъг живот"}
{"url": "https://www.dnes.bg/stranata/2019/11/20/dyrjavata-asfaltira-pyt-na-rupite-zakonen-li-e.430203", "text": "За сигнал за незаконен път в Рупите алармира bTV. Вече са информирани няколко институции. Пътят е в защитена територия и трябва да свързва минералните извори \"Рупите\" с археологически разкопки в района.\r\nЕкоинспекцията в Благоевград вече е сигнализирала прокуратурата за евентуално престъпление.\r\n\"Всички процедури са направени въз основа на невярна информация, подадена на Община Петрич, че там няма защитени местообитания. Получени са разрешения, правени са проверки, но всички стъпват на тази невярна информация. Надяваме се прокуратурата да го установи\", каза Андрей Ковачев. По думите му там трябва да има място с алеи, но не е и място за път.\r\nОт общината обясниха, че това е черен път. Извършват се законни строителни дейности, като всички процедури са съгласувани със съответните институции. Предвидено е той да бъде асфалтиран.\r\n                    \n                    \n                \n                \n                \n                Местните не искат да има асфалт, тъй като се пресича поляната, която е уникално място и за хората, които имат отношение, се вижда, че има много грубо нарушение.\n\r\n\r\n ", "date": "2019.11.20", "title": "Държавата асфалтира път на Рупите, законен ли е?"}
{"url": "https://www.dnes.bg/obshtestvo/2019/11/20/shtedriiat-vtornik-stolichno-uchilishte-sybira-dareniia-za-igrishte.430205", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Щедрият вторник\" е денят, в който даряваме и празнуваме щедростта. Екип на Bulgaria ON AIR посети двора на столичното 7-мо СУ. Двор, който стана печално известен с това, че част от него се оказа заведение. След много съдебни битки дворът се връща към училището, но има нужда от облагородяване.\r\nИмаме голямо задължение да научим децата на дарителство и съпричастност към каузи, категорични са учителите. \n\r\nПредседателят на училищното настоятелство Елица Баракова е и координатор на \"Щедрият вторник\" - денят, идващ след всеки \"Черен петък\", за да ни напомни, че трябва да бъдем щедри.\n                    \n                    \n                \n                \n                \n                \r\n\"Щедрият вторник\" се опитваме да го направим ритуал за даряване. 30 училища набират пари за различни инициативи. Нашата мечта е да осигурим още едно волейболно игрище за децата ни. За децата е нужен по-добър двор.\r\nПризоваваме хората да ни подкрепят, нашето училище има страница на две дарителски кампании. Имаме и дарителски SMS, може да ни изпратят DMS на 1777 с думата \"седмо\", обясни Баракова.\n\r\nДиректорът на училището Марусия Никова е категорична, че когато има желание от страна на учениците, то всичко друго се получава. \n\r\n\"В момента използваме волейболните игрища в нашите салони. Мечтата ни е да имаме такава площадка и на двора. Колегите по физическо възпитание са изключително дейни. Едната ни оферта в момента е към 10 хил. лева без мрежите. Очакваме следващата оферта. Ще е над 10 хил., защото ще предвидим и мрежи, за да не хвърчат топките в съседните дворове\", каза Никова за зрителите на \"България сутрин\".\n\r\nОт училището са търсили помощ от институциите, но знаят, че не може да разчитат само на тях. Затова се опитват със собствени инициативи да си набавят необходимите средства.", "date": "2019.11.20", "title": "\"Щедрият вторник\" - столично училище събира дарения за игрище"}
{"url": "https://www.dnes.bg/notifikacii/2019/11/20/spipaha-30-godishen-proizvel-goliamo-kolichestvo-droga.430246", "text": "30-годишен мъж е задържан за производство на голямо количество наркотици в село Крън в област Стара Загора, съобщиха от МВР. Мъжът е арестуван в хода на проведена специализирана операция по противодействие на наркопроизводството и разпространението на наркотици. \r\n\r\nВчера криминалистите предприели претърсване на имот в село Крън и в двора открили обособена оранжерия с посадени растения от рода на конопа. На тавана на къщата те намерили окачени множество полуизсушена марихуана. \r\n\r\nЗадържаното количество е 3.08 кг. По случая е образувано досъдебно производство, а работата по него продължава под надзора на прокуратурата. ", "date": "2019.11.20", "title": "Спипаха 30-годишен, произвел голямо количество дрога"}
{"url": "https://www.dnes.bg/muzika-drugi/2019/11/20/teatyr-la-skala-otkriva-novogodishniia-muzikalen-festival-v-ndk.430250", "text": "\"Музиката е енергия\" – това е мотото на 33-тото издание на Новогодишен музикален фестивал, който тази година обединява в програмата си най-значимите имена на съвременното изпълнителско изкуство с млади таланти.\n\r\nМеждународният музикалният фестивал ще бъде открит на 15 декември от 20:00 часа с концерт на Камерен оркестър на Театър Ла Скала – Милано /Cameristi della Scala/ – един от двата камерни оркестъра на прочутия театър Ла Скала Милано – формация, популярна с многобройните си турнета на всички континенти. \n\r\nВ зала 1 на НДК ще звучат популярни творби от италиански композитори под заглавие \"Италия – музиката е любов\".\n\r\nКамерният оркестър на Театър Ла Скала изнася концерти в най-престижните театри и концертни зали по целия свят. Сред тях е Залата на Организацията на обединените нации и Карнеги хол в Ню Йорк, Централата на ЮНЕСКО и зала Гаво в Париж, Оперният театър във Варшава, зала \"Чайковски\" в Москва и други.\n\r\nРепертоарът на оркестъра включва основните композиции за камерни оркестри от барока до днес, включително със специално внимание към по-малко известни италиански инструментални творби от 19-ти век.\n\r\nДългогодишната постоянна работа с най-големите диригенти от международната сцена, от Рикардо Мути до Даниел Баренбойм, имат основна роля и допринасят за оформянето на звука на Cameristi della Scala и определя техния характерен тембър и фразировка, което допринася за индивидуалния облик на ансамбъла и неговата уникалност на фона на италианските камерни оркестри.\n\r\nБилети за концерта можете да закупите от касите на Билетен център – НДК и онлайн на tickets.ndk.bg, на цени от 30 до 80 лв., както и ВИП билети от 90 лв. За ученици, студенти и пенсионери билетите са с 20% отстъпка.", "date": "2019.11.20", "title": "Театър Ла Скала открива Новогодишния музикален фестивал в НДК"}
{"url": "https://www.dnes.bg/index/2019/11/20/ogorcheniiat-zidarov-hari-potyr-ne-e-genialno-proizvedenie.430247", "text": "Децата на 90-те отраснаха с Хари Потър, а историите за младият магьосник и до днес вълнуват дори и бъдещите поколения. За художника Любен Зидаров, който бе избран да нарисува кориците на българското издание на поредицата, това е само мода, която ще отмине. \n\r\n\"Хари Потър\" не е гениално произведение, а е като всяка мода по света. За момента просто е популярно. А от екипа на Роулинг одобриха кориците ми\", каза Зидаров пред \"България Днес\". \r\nТой споделя, че е огорчен от негативната реакция срещу творбите му, но най-вече от определението \"призрак от миналото\".\r\nНе са много държавите, които могат да се похвалят със собствени корици, украсили историята на Хари Потър. Но творбите на Зидаров вместо да подтикнат чувство на гордост, разпалиха скандал в и извън социалните мрежи. Повечето мнения за кориците бяха негативни. Намериха се и хора, които да защитят Зидаров и дори да го сравнят с неразбрания Пикасо.\r\n                \n                \n                Зидаров признава, че е чел само първата книга, въпреки че първоначално се твърдеше, че за срока от 1 година той е трябвало да прочете всички книги и да сътвори кориците. Времето е малко, но такива са изискванията лично на Роулинг.\r\n\"Четох, че непрекъснато ме критикуват, казва художникът. -  Нека спорят. Аз съм си свършил работата. Но повечето от хората само говорят, никакви анализи. Иначе съм чел само първата книга. Цялата поредица, която е от 4000 страници, няма как да прочета. Не разбирам защо някои са се разбеснели така, каква е причината? Не смятам, че трябва да гледаме само захаросаните илюстрации, които ги има по света. Но на мен едно ми е интересно - как така се активизираха изведнъж тези хора точно сега, като че ли за първи път нещо рисувам? Ами това съм аз. Така го правя. Като че ли става дума за някакво гениално произведение.\"\r\nПо думите на Зидаров, нормално е в едно демократично общество да има диалог за или против нещо.\r\n\"Няма народ от само от интелектуалци. Такъв не съществува. Но опасни са не простите хора, а полуинтелигенцията, тя е най-многобройна и най-агресивна. То не е само тук, по целия свят е така. Като прочетете историята колко писатели са били ругани, колко са неприети, после самото време по-късно ги приема. Как ли не ме нарекоха мен и защо е цялата тази работа\", пита художникът.\r\n \r\n ", "date": "2019.11.20", "title": "Огорченият Зидаров: \"Хари Потър\" не е гениално произведение "}
{"url": "https://www.dnes.bg/obrazovanie/2019/11/20/za-3-godini-zaplata-v-sofiiskiia-universitet-skochila-s-53.430248", "text": "С 53% се е повишила средната брутна работна заплата в Софийския университет \"Св. Климент Охридски\" за периода от 1 януари 2016 г. до 1 януари 2019 г. От 1119 лв. тя е станала 1713 лв, каза ректорът на СУ проф. Анастас Герджиков в отчетния си доклад пред Общото събрание на висшето училище.\r\nТой уточни, че през 2015 г. средната брутна работна заплата в СУ е била 1119 лв., през 2016 г. - 1163 лв., през 2017 г. - 1586 лв., а през 2018 г. средната брутна работна заплата е била 1713 лв.\r\nПроф. Герджиков отчете, че през първия му ректорски мандат е била увеличена и основната работна заплата в СУ. В началото на мандата ми най-ниската основна работна заплата в Софийския университет беше на асистентите, която през 2015 г. беше 600 лв., а достигна 820 лв.\r\n                    \n                    \n                \n                \n                \n                Основните заплати на професорите в началото на мандата ми бяха 960 лв., а сега са 1100 лв. За доцентите основните заплати се увеличиха от 840 лв. на 980 лв., а за главните асистенти - от 720 лв. на 850 лв.\r\nВ резултат на повишението на субсидията за издръжка стана възможно увеличаването на трудовото възнаграждение както на преподавателите, така и на служителите в СУ, обобщи проф. Анастас Герджиков.\r\nТой заяви, че след финансовото стабилизиране на Софийския университет основната цел трябва да е свързана чрез повишаването на държавната субсидия и на собствените приходи, както и чрез оптимизирането на разходите и управлението на финансите, да се осигурят много повече средства за повишаване на възнагражденията, да се осигурят и средства за ремонти и поддръжка на сградния фонд на СУ, за инфраструктура, за материали и консумативи.\r\nПрез 2015/2016 г. студентите - бакалаври и магистри в СУ, са били 23 330, а преподаватели са били 1705. През 2019 г. студентите /бакалаври и магистри/ в Софийския университет са 20 616, а преподавателите са 1590.", "date": "2019.11.20", "title": "За 3 години: Заплата в Софийския университет скочила с 53% "}
{"url": "https://www.dnes.bg/mish-mash/2019/11/20/napylniavash-bar-v-dubai-ti-dava-bezplatno-pitie.430243", "text": "\"Добре е да пълнееш\" - това е мотото на бар в Дубай, който привлича клиенти от нежния пол като им предлага безплатни питиета в зависимост от теглото им.\r\nКолкото по-пищни са дамите, толкова повече могат да пият за сметка на бар  \"Фюжън\".\r\nЗаведението се намира в хотел \"Каселс ал Барша\". Специалната му оферта ще важи до края на годината, като за всеки 0, 453 кг, дамите ще получават 0,12 щатски долара кредит. Това означава, че 68-килограмова дама може да получи безплатни напитки за 18,50 долара.\r\nВ бара има кантар, но клиентките не са длъжни да го ползват. Барманите се доверяват на \"благородството\" им. Не е необходимо също да казват на глас килограмите си - могат да ги напишат на бележка.\r\n ", "date": "2019.11.20", "title": "Напълняваш? Бар в Дубай ти дава безплатно питие "}
{"url": "https://www.dnes.bg/kino/2019/11/20/favoritkata-s-chetiri-predvaritelni-evropeiski-filmovi-nagradi.430220", "text": "Комедията \"Фаворитката\" спечели четири предварителни Европейски филмови награди преди основната церемония след две седмици, съобщи БТА, позовавайки се на Уърлд ентъртейнмънт нюз нетуърк.\r\nВ наградите за технически категории историческата комедия на режисьора Йоргос Лантимос получи половината награди. Роби Райън спечели отличието за операторско майсторство, Йоргос Мавропсаридис - за монтаж, Санди Пауъл - за костюми, а Надя Стейси - за прически и грим.\r\nФилмът \"Болка и величие\" получи наградата за най-добра сценография (Анчон Гомес). Джон Гуртлер беше отличен за най-добра оригинална музика за \"Извън системата\". Екипът на \"Дванайсетгодишна нощ\" получи наградата за най-добър звук, а на \"За безкрайността\" - за най-добри визуални ефекти.\r\n                    \n                    \n                \n                \n                \n                \"Фаворитката\" има възможност да удвои броя на европейските си филмови награди на церемонията в Берлин на 7 декември, защото има номинации също за най-добър филм, най-добра европейска комедия, най-добър режисьор и най-добра актриса на Оливия Колман.", "date": "2019.11.20", "title": "\"Фаворитката\" с четири предварителни Европейски филмови награди"}
{"url": "https://www.dnes.bg/mish-mash/2019/11/20/zabavnoto-chetene-se-zavryshta-s-nacionalen-konkurs-za-detski-razkaz.430253", "text": "Книгите носят знание и любов, развиват въображението и отправят покана за вълнуващи пътешествия до невероятни светове – верни на тази философия и за да насърчи повече деца да срещнат интригуващи сюжети и различни гледни точки чрез литературата, Investor Media Group за поредна година стартира любимата детска кампания  За улеснение на малките читатели всеки месец в детския портал  ще бъде представяна класация с книги от определен жанр, които ще им помогнат да открият нови неща за света около себе си. Организаторите ще се погрижат и за родителите, като им дадат ценни съвети как да научат децата си да четат с разбиране. Сред посланиците на каузата са журналистите и водещи на сутрешния блок на Bulgaria ON AIR Гергана Венкова и Златимир Йочев, певецът VenZy, както и водещият на предаването за съвременно изкуство и култура „Мултимедия“ Даниел Ненчев.\r\n                    \n                    \n                \n                \n                \n                В рамките на годишната кампания ще се проведат и различни инициативи за насърчаване на четенето и творчеството при децата. Първата от тях е националният конкурс за авторски разказ на тема „Моите любими книжни герои в една история“, който стартира на 20 ноември и ще продължи до 20 декември 2019 г. Поканени да се включат в него са всички деца от 2. до 7. клас. Всяко дете може да участва с един текст с дължина до една стандартна печатна страница. Чрез конкурса децата могат да покажат креативността си, като обединят в един текст своите любими герои от различни произведения. Така малчуганите ще съставят своя уникална книжна история и ще дадат един различен и забавен прочит на съществуващи сюжети.\r\nРазказите трябва да бъдат изпратени по имейл на адрес: zabavnoto.chetene@investor.bg. Всеки текст трябва да бъде придружен от подписана от родителите и сканирана Декларация за съгласие, която може да бъде свалена  (при липса на възможност да се сканира, може да изпратите само снимка на декларацията). Текстът и декларацията трябва да бъдат изпратени заедно не по-късно от 20 декември 2019 г.\r\nРазказите ще бъдат разпределени в три възрастови групи: от 2. и 3. клас, от 4. и 5. клас, както и от 6. и 7. клас.\r\nЖурито, което ще ги оценява, е в състав Мирела Любенова, гл. редактор на Az-deteto.bg, Мария Дуковска, главен редактор на Az-jenata.bg и Даниел Ненчев, водещ на предаването „Мултимедия“ по Bulgaria ON AIR.\r\nОт всяка възрастова група ще бъдат определени по трима победители, които ще получат специални награди. Условията и правилата за участие са публикувани на\r\n„Забавното четене“ е част от корпоративната социална отговорност на Investor Media Group. Освен в конкурса, както и досега на сайта  всяко дете може да си направи електронен читателски дневник, в който да отбелязва прочетените от него книги.\r\nПартньор на „Забавното четене“ е издателство Ciela. Медийни партньори: Bulgaria ON AIR, Az-jenata.bg, Dnes.bg, Detskiknigi.com, Purvite7.bg, Noviteroditeli.bg.", "date": "2019.11.20", "title": "\"Забавното четене\" се завръща с национален конкурс за детски разказ "}
{"url": "https://www.dnes.bg/temida/2019/11/20/dadoha-20-g-na-myj-za-ubiistvo-i-grabej.430256", "text": "Пловдивският окръжен съд даде 20 години затвор мъж, обвинен за умишлено убийство и грабеж, съобщават от съда. \r\n\r\nФаталният инцидент става на 2 юли 2018 г. в Пловдив, когато осъденият умишлено е умъртвил друг по особено мъчителен начин. Затова деяние той получи 18 години лишаване от свобода.\r\n\r\nВ землището на с. Оризаре, обвиняемият е отнел чужда вещ – златен синджир 14 карата, 11,5 грама на стойност 747,50 лева.\r\n\r\nСъдът определи на подсъдимия Илия Ст. едно общо най-тежко наказание в размер на 18 години, което на основание чл. 24 от НК увеличи с 2 години. Така наказанието е 20 години затвор при първоначален строг режим.\r\n\r\nСъс същата присъда окръжните съдии осъдиха подсъдимия Илия да заплати общо 220 000 лв. на трима ищци.\r\n\r\nПрисъдата може да бъде обжалвана в 15-дневен срок пред Апелативния съд в Пловдив. ", "date": "2019.11.20", "title": "Дадоха 20 г. на мъж за убийство и грабеж"}
{"url": "https://www.dnes.bg/index/2019/11/20/myj-porychal-ubiistvoto-na-jenata-na-nepriznatoto-si-dete.430260", "text": "Двама души - подбудител и извършител, са задържани за опит за взривяване на къща в село Черноград, община Айтос. Това стана ясно по време на брифинг в Апелативна прокуратура - Бургас по повод разкритото тежко умишлено престъпление, предава Радио \"Фокус\" - Бургас.\n\n \n\r\nНа 18 ноември при проведена акция на полицаите от Бургас са задържани две лица - едното с инициали А.К. от гр. Средец - поръчител на взривяването, както и лице с инициали Д.Н. от село Дъскотна, 0бщина Руен - извършител на деянието. \n\r\n„Задържането касае случай от 19 февруари 2019 г., където около 2.25 часа в РУ - Айтос е получен сигнал за извършено взривяване в къща в село Черноград, община Айтос. Непосредствено след задържането на лицата бяха извършени процесуално-следствени действия. На едно от лицата - с инициали Д.Н., при претърсване на жилището бе намерена ръчна бойна граната, един брой тротилова пресовка, капсулдетонатор, огнеопроводен шнур, запалка за ръчна граната и голямо количество бойни патрони 22 калибър. Всички действия са съгласувани и извършени под надзора на Окръжна прокуратура - Бургас“, отбеляза старши комисар Радослав Сотиров, директор на ОДМВР - Бургас.  \n                \n                \n                \r\n„На 19 февруари е била повредена чрез взрив двуетажна къща в село Черноград. Механизмът на осъществяване на деянието е свързан с хвърляне на самоделно взривно устройство по терасата на въпросната жилищна постройка. Имало е жена, която е обитавала постройката към този момент, но, за радост, устройството не е могло да попадне на терасата, а удряйки се в парапета, е паднало в двора на имота, където се е взривило. От взривната вълна се е образувала яма с диаметър 30/30 см“, съобщиха разследващите. За това деяние законът предвижда от 1 до 8 години „лишаване от свобода“. \n\r\n„Мотивите за извършването на престъплението могат да бъдат сведени най-общо до битови - обтегнатите отношения на подбудителя с лице, с което в миналото е имал интимна връзка и от което има дете. Подбудителят не е признавал бащинството на детето и то е установено по съдебен ред, в резултат на иск за установяване на бащинство. Била е присъдена и издръжка, която той първоначално е отказал да плаща. Сумата от 2500 евро е била заплатена на извършителя, за да осъществи взрива в къщата“, допълват раследващите.\n\r\nИзвършена огромна по обем и сериозна по съдържание дейност по случая от страна на прокуратурата, като са използвани и специални разузнавателни средства. Двамата обвиняеми са задържани за срок до 72 часа и предстои внасяне на искане в Окръжен съд - Бургас за взимане на най-строгата мярка за неотклонение „задържане под стража\".", "date": "2019.11.20", "title": "Мъж поръчал убийството на жената на непризнатото си дете"}
{"url": "https://www.dnes.bg/notifikacii/2019/11/20/ubiha-sinyt-na-bivshiia-prezident-na-frg-rihard-fon-vaiczeker.430262", "text": "Синът на бившия президент на ФРГ Рихард фон Вайцзекер – Фриц е бил нападнат и убит с нож от 57-годишен мъж, съобщава вестник BILD. При инцидента, разиграл се във вторник вечер в берлинска частна клиника, в която Фриц е работил, е пострадал и 33-годишен мъж, пише \"Фокус\".\n\r\nИзвършителят е бил задържан след нападението. От полицията уточниха, че нападателят няма досие. Мъжът от Рейнланд-Пфалц бил разпитан през нощта, претърсен е и апартаментът му, но правоохранителните органи не са открили нищо подозрително. Според информация на BILD мъжът е дал обяснения за мотивите си за убийството, но от редакцията поставят под съмнение психическото му здраве.Следователно не е ясно доколко твърденията му са верни.\n                \n                \n                \r\nВ сряда следобед нарушителят, който не е бил пациент на клиниката, ще бъде приет при психиатър, след което ще се яви в съда, който ще реши дали да го изпрати в ареста или в затвора.\n\r\nЛекарите в клиниката са се опитали да спасят живота на колегата си, но напразно. Фриц е изнасял лекция в клиниката, разположена в берлинския квартал Шарлотенбург, когато мъжът е нахлух в залата и е намушкал лектора. Присъствали са около 15 гости и болничен персонал. Вторият пострадал е 33-годишен мъж, който се е притекъл на помощ на Фриц.\n\r\nУточнява се, че семейството на загиналия е разпитано за това дали някой го е заплашвал.", "date": "2019.11.20", "title": "Убиха синът на бившия президент на ФРГ Рихард фон Вайцзекер"}
{"url": "https://www.dnes.bg/world/2019/11/20/moralno-ili-ne-prodavat-veshti-na-hitler-na-tyrg.430258", "text": "Вещи, които някога са били използвани от Адолф Хитлер, отиват на търг в Грасбрун близо до Мюнхен, съобщава ДПА, цитиран от БТА.\r\nАукционът се организира от тръжната къща \"Херман Хисторика\", като сред лотовете фигурират цилиндър, носен от Хитлер, коктейлна рокля на Ева Браун и кутия за пури на Херман Гьоринг. Под чукчето ще заминат и други нацистки предмети, прибори за хранене, бижута, подписани снимки и писма на лидери от Третия райх, включително и на Хитлер.\r\nТъргът предизвика гневната реакция на Европейската еврейска асоциация. Според нея е неморално да се правят пари от вещи, оцапани с невинна кръв.\r\nСобственикът на аукционната къща \"Херман Хисторика\" Бернхард Пахер от своя страна възрази, че за изложените лотове наддават предимно музеи, обществени колекции и частни колекционери с научен интерес към тази епоха.\r\n\"Херман Хисторика\" и преди е получавала критики за свои търгове. През 2016 година тя намери купувач за униформа на Хитлер за 275 хиляди евро.", "date": "2019.11.20", "title": "Морално или не: Продават вещи на Хитлер на търг "}
