{"url": "https://www.dnes.bg/notifikacii/2018/05/27/tragediia-v-ispaniia-trima-bylgari-zaginaha-v-katastrofa.377625", "text": "Трима българи са загинали при катастрофа в Испания. Трагедията е станала, когато автомобилът им е бил ударен от товарен влак на жп прелез.\r\nСънародниците ни са работили временно в страната, съобщава испанската медия Еl Pais, цитирана от Нова.\r\nКолата е преминавала през прелез без бариера. Имало е светофар, който по думите на кмета на град Фонтанар, където е станал инцидентът, е работил.\r\nВ този град има много сезонни работници, които се занимават със събиране на аспержи.\r\nКатастрофата е станала в подножието на полето, затова вероятно българите са отивали на работа, когато е станала трагедията.\r\nАвтомобилът им е бил със софийска регистрация.\r\nМестните власти поднасят съболезнования на близките на загиналите българи.\r\n ", "date": "2018.05.27", "title": "Трагедия в Испания: Трима българи загинаха в катастрофа"}
{"url": "https://www.dnes.bg/notifikacii/2018/05/27/futbolen-huligan-v-samoleta-moskva-moje-da-ne-razreshi-tova.377600", "text": "От 4 юни 2018 г. руските авиокомпании ще могат да отказват превоз на авиохулигани. Кого няма да пускат на борда на самолета и как човек може да си възстанови правото да лети – това разказва журналистът от ТАСС Мария Селиванова.\r\nСега въздушните превозвачи нямат право да отказват превоз на хулиганите. Това ще се промени с поправки във Въздушния кодекс, който от юни ще позволи на авиокомпаниите да създадат регистър на лицата с ограничено право на полети.\n\r\nПревозвачите ще могат да отказват билети на пътниците от черния списък. Там може да се попадне зарани неподчинение на изискванията на командира на самолета, за хулиганство на борда и действия, заплашващи безопасността на пътниците.\rВ Кодекса за административни правонарушения е разписано, че командирът на самолета има право да взема решения за излитането, кацането и връщането на летището. С цел безопасност той може да дава нареждания на всеки човек на борда и да изисква изпълнението им. Неподчинението е наказуемо.\n\r\nЗа хулиганство се приемат заплахи, сбиване и обиди към пътниците и екипажа. За действие, застрашаващо сигурността на пътниците, се смята например опитът да се напусне самолетът, както се случва с пияни пътници.\r\nВсяка авиокомпания ще има собствен списък. Включването на човек там няма да става автоматично по желание на превозвача.\n\r\nПърво по време на полета командирът трябва да установи нарушението. На нарушителя се връчва копие от уведомлението. Ако той откаже да го получи, това ще бъде отбелязано в документа.\n\r\nСлед това с хулигана се заемат правоохранителните органи, а решение дали да бъде привлечен към административна или наказателна отговорност взема съдът. Едва след това името се включва в черния списък и човекът трябва да получи писмено предупреждение от превозвача. Предупреждението означава, че авиокомпанията няма да му продаде билет и да го пусне на борда.\n\r\nКога авиокомпанията не може да откаже билет?\n\r\nТова се случва, ако пътникът се връща в Русия и няма друг начин да се добере до мястото, за което е тръгнал. Трябва да го пуснат и при депортация, погребение на близък, при полет с цел лечение и обратно. Всички тези обстоятелства се потвърждават документално.\n\r\nГлобите за хулиганство остават, максималното наказание е до 2 г. затвор.\n\r\nВ черния списък името не остава завинаги, а за година. След това превозвачът отново ще трябва да продава билети на лицето.\n\r\nВъпреки че сега превозвачите не могат да отказват билети, те все пак имат регистри с проблемни клиенти. Ако такъв клиент пътува, превозвачите го наблюдават внимателно и предприемат мерки при съставянето на екипажа, разказва шефът на „Аерофлот“ Виталий  Савелев.\r\nОще икономически новини четете в ", "date": "2018.05.27", "title": "Футболен хулиган в самолета? Москва може да не разреши това!"}
{"url": "https://www.dnes.bg/mish-mash/2018/05/27/spored-zodiiata-kak-da-go-vpechatlite-ii-chast.377524", "text": "Ако смятате, че сте направили всичко по силите си, за да впечатлите даден мъж и все още няма резултат от усилията ви, значи е време за промяна на начина ви на мислене.\r\nОпитали ли сте се да погледнете от неговата гледна точка? Понякога вниманието на мъжа изисква малко усилия във връзката, но по нов начин. \r\nЗа да ви улесни в тази задача, астрологията може да предложи някои тайни, с чиято помощ много по-лесно можете да съблазните своя избраник.\r\n, следва да разгледаме и останалите шест. \r\r\n                    \r\n                    \r\nТе просто искат да се съберат с някого. Те са много любезни и не обичат самотата. Когато отношението им съвпадне с тяхното нежелание за драма, това не само ще създаде хармония, но също така ще облекчи стреса помежду ви. \r\nТе обичат да са сред природата, така че един спокоен пикник ще оправи настроението им поне за няколко дни. \r\n\r\nРодените под този знак са много забавни, но също така обичат да грабят с пълни шепи от живота. Покажете им, че сте готови да вземете всичко, което ви хвърлят. \r\nТе обичат да дразнят и да бъдат прави, затова се закачайте с тях и им покажете, че можете да отвърнете на тяхното темпо. Това определено ще ги впечатли.\r\n\r\nНе позволявайте на глупавата му страна да ви заблуди, той има цел в ума си и е готов да направи всичко, за да я постигне. \r\nАко наистина демонстрирате интерес към целите му, това ще провокира истински смислени разговори, които той със сигурност ще оцени и няма да забрави. Така ще го накарате да мисли и за вас. \r\nЗа останалите зодии четете на ", "date": "2018.05.27", "title": "Според зодията: Как да го впечатлите? (II част)"}
{"url": "https://www.dnes.bg/eu/2018/05/27/hiliadi-krainodesni-shestvaha-v-berlin-protiv-isliama.377615", "text": "Шествие на крайнодесни с призиви срещу исляма започна в Берлин.\r\nЛидери на германската популистка партия Алтернатива за Германия (АзГ) отправиха послания против исляма пред събралите се хиляди техни поддръжници в германската столица, предаде ДПА.\r\nВ началото на манифестацията представителката на партията Беатрикс фон Щорх заяви пред 2000 поддръжници, че \"управлението на този ислям в Германия е просто зло\".\r\nТя каза, че Месут Йозил, футболист от германския национален отбор, \"въпреки германския си паспорт, не е германец\". \r\nФутболистът от турски произход беше подложен на критики, защото се срещна с турския президент Реджеп Тайип Ердоган.\r\nПоддръжниците на АзГ носеха германски знамена, плакати с надпис \"Без ислям в Германия\" и скандираха \"Меркел трябва да си ходи\", докато се придвижваха към Брандебургската врата, отбелязва Асошиейтед прес, цитирана от БТА.\r\nПо данни на германската полиция в шествието на АзГ участват няколко хиляди души. Различни групи, организиращи контрапротести, са привлекли по няколко хиляди поддръжници. \r\nОколо 2000 полицаи от цяла Германия са разположени на различни места, за да предотвратят евентуални сблъсъци.\r\nАзГ спечели 12,6 на сто от гласовете на последните парламентарни избори и е една от четирите най-големи опозиционни партии, припомня АП\r\n ", "date": "2018.05.27", "title": "Хиляди крайнодесни шестваха в Берлин против исляма"}
{"url": "https://www.dnes.bg/cars/2018/05/27/na-chetiri-gumi-samo-s-vodorod-napred-nazad-iz-centyra-na-sofiia.377609", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАвтомобили, задвижвани от водород превземат центъра на София. Те ще могат да се видят и тестват днес и утре от 11 до 16 часа в района на НДК. Всички желаещи, които имат шофьорска книжка, ще могат да се качат на серийните модели, предлагащи се в редица страни - \"Тойота Мирай\" и \"Хюндай\" ix35 Fuel cell, предаде репортерът на  Даниела Пехливанова.\r\nАвтомобилите се задвижват от електричество, което се получава след реакция на водород от резервоара и кислород от въздуха в горивна клетка, като отпадният продукт е вода. Горивните клетки се считат за надежден и гъвкав ресурс, който може да има най-различни приложения - от автомобили, мотоциклети, кораби, автобуси, жилищни сгради до металургични комбинати. \r\n                    \r\n                    \r\nКлетките могат да бъдат захранвани с водород, който се произвежда от 100% възобновяеми източници, каквито са вятърната или слънчевата енергия. \n\r\nСъбитието е част от официалната програма на Българското председателство на Съвета на ЕС. Провежда се с подкрепата на евродепутата Петър Курумбашев, Българската академия на науките, Министерство на образованието и науката, Министерство на транспорта, информационните технологии и съобщенията, Столична община и Асоциацията на европейската индустрия \"Водород Европа\". \n\r\nПред НДК ще бъде направена демонстрация и на зареждане на водороден автомобил с гориво от специална станция, като за пет минути той ще получи водород за 500-километров пробег.\n\r\n\r\n ", "date": "2018.05.27", "title": "На четири гуми само с водород: Напред-назад из центъра на София"}
{"url": "https://www.dnes.bg/politika/2018/05/27/galiche-glasuva-skandali-narusheniia-i-15-glasa-prez-zadniia-vhod.377616", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСъс скандали и обвинения за нарушаване на изборния процес протича втория тур на местните избори в село Галиче.\r\nДо изборите се стигна след като през февруари съдът прекрати правомощията на предишния кмет на населеното място Ценко Чоков, припомня .\r\nПреди малко повече от седмица Чоков бе признат от Специализирания съд за виновен за отвличане, побой и палеж на автомобил. Той бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.\r\nЕдин от постъпилите сигнали за нарушения в изборния ден е, че през задния вход на училището, където се намира една от трите избирателни секции, са влезли 15 души. Според местните те не са от Галиче, но фигурират в избирателни списъци.\r\nСпоред друг сигнал на място пред секциите се агитира за един от двамата кандидати за кмет.\r\n ", "date": "2018.05.27", "title": "Галиче гласува: Скандали, нарушения и 15 гласа през \"задния вход\""}
{"url": "https://www.dnes.bg/obshtestvo/2018/05/27/plevneliev-i-desi-banova-na-kysmet-na-grisho-v-parij.377618", "text": "Росен Плевнелиев и приятелката му Деси Банова изгледаха на живо мача първия мач на Григор Димитров от турнира \"Ролан Гарос\" в Париж. \r\nДвамата му стискаха палци от трибуните, а присъствието им явно бе на късмет на Гришо, защото той взе победата и се класира за втория кръг.\r\nДвойката се наслаждава на приятни мигове във френската столица, съобщи Нова.\r\nБанова и Плевнелиев, които скоро ще станат родители, показаха стил и добро настроение от централния корт \"Филип Шатрие\".\r\nДали ще са на късмет на Гришо и във втория кръг ще стане ясно в сряда. Тогава българинът ще излезе на корта срещу американеца Джаред Доналдсън.\r\nДвамата ще се изправят един срещу друг за първи път.\r\n ", "date": "2018.05.27", "title": "Плевнелиев и Деси Банова на късмет на Гришо в Париж"}
{"url": "https://www.dnes.bg/stranata/2018/05/27/za-chetvyrti-pyt-lekari-ot-lovech-blokiraha-pytia-za-sofiia.377619", "text": "Ловешки лекари блокираха за четвърта неделя пътя София-Варна в знак на протест срещу тежкото финансово състояние на болницата в Ловеч. \r\nПртестиращите настояха за повече яснота около бъдещето на лечебното заведение. Междувременно от здравното министерство съобщиха, че до края на следващата седмица ще бъдат изплатени заплатите на работещите в болницата.\r\nЛовешките медици не са получавали заплатите си февруари, март и април, припомня \"Дарик\".\r\nДоскоро болницата е била без медикаменти и пациентите са били принудени да си ги купуват. В резултат на тежкото финансово положение на здравното заведение много лекари и медицински сестри напуснаха.\r\nВ навечерието на поредния протест от Министерството на здравеопазването обявиха в съобщение до медиите, че до края на идната седмица ще бъдат изплатени възнагражденията на персонала в болницата и по този начин щяло да се преодолее изоставането.\r\n \r\n ", "date": "2018.05.27", "title": "За четвърти път: Лекари от Ловеч блокираха пътя за София"}
{"url": "https://www.dnes.bg/notifikacii/2018/05/27/zashto-iadkite-sa-nai-poleznata-hrana-za-syrceto.377468", "text": "Редовната консумация на ядки има много благоприятен ефект върху състоянието на сърцето. Скорошно проучване доразвива това схващане до степен, в която определя ядките като най-полезната за сърдечната дейност храна. Учените установяват, че само 3-4 порции ядки седмично може да допринесат за значително намаляване риска от ритъмни нарушения на пулса и за превенция на състояния като брадикардия и тахикардия. \r\nПроучването е много полезно по отношение на това, че дава много конкретни данни за ползите от ядките. Те отдавна са познати като полезни за сърцето продукти, но вече можем да кажем с какво точно са свързани ползите от редовната им консумация.\r\n \r\nДанните от проучването са събрани в Швеция след проследяване на 61 хиляди души на възраст над 45 години. Статистиката сочи, че това е гранична възраст, над която ритъмни нарушения на сърдечната дейност се установяват най-често.\r\n \r\nУчените установяват, че колкото по-често се консумират ядки, толкова по-нисък е рискът от поява на подобни сърдечни проблеми. Една до три порции ядки седмично помагат за редуциране на риска с около 3%. До около 12% достига редуцирането на този риск при хора, които консумират ядки веднъж-два пъти седмично. При още по-често хапване на този тип храни може да се стигне до намаляване риска от ритъмни сърдечни нарушения с над 20%.\r\n \r\n\r\n ", "date": "2018.05.27", "title": "Защо ядките са най-полезната храна за сърцето?"}
{"url": "https://www.dnes.bg/politika/2018/05/27/dps-kym-svoite-dokarahme-demokraciiata-da-ia-zashtitim.377617", "text": "ДПС поиска от поддръжниците си да бъдат на висотата на 1989 година, когато са докарали демокрацията в България.\r\nДнес в с. Руен, община Руен, ръководството на движението, начело с лидера му Мустафа Карадайъ, отбелязаха 39-та годишнина на общината и паметта на жертвите на т.нар. \"възродителен процес”.\r\n\"Ние сме дали свидни жертви в името на правата и свободите и демокрацията. За съжаление днес в нашата родина демокрацията е в опасност и ние сме длъжни да пресечем всяка опасност пред демокрацията.\", каза на хората Карадайъ.\n\n\n\r\n\"Ние  можем и трябва да бъдем на висотата на 89-та година, когато бяхме единни и докарахме демокрацията в нашата Родина. Единни и мощно да защитим демокрацията в България, на Балканите и Европа” каза още лидерът на ДПС, цитиран от партийния пресцентър.\r\r\n                    \r\n                    Той припомни, че в България живеят различни етноси, които изповядват различни религии. \"Затова ние добре знаем смисъла на думата толерантност. И никой не може да ни я отнеме.\", каза депесарят.\r\nТой поздрави всички мюсюлмани с предстоящия празник Рамазан Байрам и припомни, че Рамазан е месец на търпението, опрощението и на милосърдието.\r\n\"В месец май си спомняме за грозните случаи през 89-та и се изпълваме с различни чувства и емоции, но нито една от тях не е омраза, не е разделение, не е противопоставяне.\", каза още Карадайъ.\r\nТой обясни, че още през 1990 година ДПС е очертал пътя за развитие на България.\r\n\"Почетният ни председател д-р Ахмед Доган 90-та година каза, че мястото на България е в ЕС, но пътя за ЕС минава през НАТО. И това днес е факт. Ние сме горди, че това стана по време на управлението на ДПС. Това е потвърждение за огромния принос на ДПС по пътя на евроатлантическото развитие на България.\", беше категоричен лидерът на ДПС.\r\nКарадайъ каза още, че ДПС получава огромна подкрепа от либералните си партньори в Европа за отстояването на правата и свободите и демокрацията в България и на Балканите.\r\nНа възпоменателния митинг присъстваха зам.-председателите на ДПС Ахмед Ахмедов, Филиз Хюсменова, Хасан Азис и Янко Янков, зам.-председателят на ПГ на ДПС Халил Летифов, евродепутатът Неджми Али, членовете на ЦОБ Рушен Риза, Камен Костадинов и Дурхан Мустафа, народните представители, кметове и областни лидери. \r\n ", "date": "2018.05.27", "title": "ДПС към своите: Докарахме демокрацията, да я защитим"}
{"url": "https://www.dnes.bg/akoshtete-vqrvaite/2018/05/27/zodiite-s-koito-sporovete-sa-bezkraini.377515", "text": "Има определени хора в живота на всеки един човек, с които може да се говори на всякакви теми. \r\nТе са прекрасна компания, разговорите с тях вървят леко, лесно и винаги интересно. Точно обратното на тях, има и хора, с които комуникацията е изключително трудно нещо. Причината за това е тяхната любов към споренето.\r\n \r\nТе са способни да влезнат с всякакви аргументи за всяка една теза и разговорите с тях могат да бъдат истинско бреме.\r\n \r\nКои са трите зодии, които обожават да спорят? Вижте тук:\r\n \r\n\r\n \r\nСкорпионите не са толкова големи борци, колкото ескалират нещата. Когато сте обидили представител на тази зодия, те задействат защитните си механизми и всички разбират за това. Техните характери са такива, че са много конфликтни и всеки разговор се превръща в разгорещен и агресивен спор. Ако обидите Скорпион или влезете в спор с тях, най-добре останете спокойни и се извинете... дори и да не знаете за какво.\r\n \r\n", "date": "2018.05.27", "title": "Зодиите, с които споровете са безкрайни"}
{"url": "https://www.dnes.bg/televizia/2018/05/27/na-kakvo-e-gotov-bezskrupulen-holandski-banker-v-jertvata.377174", "text": "На какво е готов безскрупулен холандски банкер, за да избави от фалит влиятелна банка, може да узнаем от новия мини сериал \"Жертвата\", който тръгва по телевизия Bulgaria ON AIR. Психологичната драма е разделена на три части и ще се излъчва от 27 май, всяка неделя в 19:00 часа.\r\n\"Жертвата\" представя възхода и падението на безскрупулен банкер от Холандия, на име Рикман Грьонинк, който не се спира пред нищо, за да избави от фалит влиятелната банка ABN AMRO. Продукцията е създадена по известния роман на разследващия журналист и професор Джероен Смит, който екранизира механизма на работната власт във време, когато хората вярват, че парите са неизчерпаеми и могат да бъдат открити навсякъде.\r\r\n                    \r\n                    Рикман Грьонинк (Пиер Бокма) е брилянтен банкер, а повечето му колеги го наричат \"финансовото чудо\". През 2000 година той е избран за председател на борда на директорите на банка ABN AMRO. В своята встъпителна реч Рикман дава обещание финансовото предприятие да бъде сред петте най-големи оправляващи банки в света и да работи в посока константно увеличение на стойността на акционерите.\r\nЗа да постигне амбициозния си план Рикман започва сериозни преговори с други банки, които се опитва да купи. Скоро обаче става ясно, че професионалната му стратегия не е подкрепена от физическите му способности: Грьонинк не показва никаква емпатия към хората, а неговите извратени шеги му спечелват повече врагове, отколкото приятели, и струват на банката повече, отколкото той признава.\r\nМладата и красива Джулиа Боуенс (Аник Пфейфър) е назначена за лична асистентка на Рикман. Въпреки подходящите й за работата умения, нейна главна цел е да помогне на банкера да подобри социалното си поведения и да изгради у него по-успешна бизнес стратегия, която той да прилага по време на срещи.\r\nПрез 2005 година списание \"Elsevier\" обявява Грьонинк за \"Холандски бизнесмен на годината“, но нарастващите придобивки струват на банката повече от изчисленото и след серия от драматични инциденти Рикман е принуден да направи невъзможното, за да избегне фалит...\r\nСпособен ли е холандският банкер Рикман Грьоник да спаси финансовото предприятие, чиято съдба лежи в неговите ръце, може да проследим в \"Жертвата\" – от 27 май по телевизия. \r\n ", "date": "2018.05.27", "title": "На какво е готов безскрупулен холандски банкер в \"Жертвата\" "}
{"url": "https://www.dnes.bg/cars/2018/05/27/proizvoditeli-tezi-nashi-avtomobili-syzdavat-problemi.377528", "text": "\n\r\nИзданието iSeeCars направи любопитен анализ на сервизните акции, организирани в САЩ, при които производителят сам призовава клиента си да отиде при дилъра за отстраняване на някакъв проблем по колата. В резултат на това се прави класация на автомобили, които най-често се налага на бъдат ремонтирани.\r\n", "date": "2018.05.27", "title": "Производители: Тези наши автомобили създават проблеми!"}
{"url": "https://www.dnes.bg/eu/2018/05/27/anti-brexit-ima-li-taen-plan-za-ostavane-na-london-v-es.377621", "text": "Евроскептиците във Великобритания заподозряха правителството в таен план за оставане на страната в Европейския съюз.\r\nБританският кабинет е отпуснал на избирателната комисия на Обединеното кралство средства за провеждане на изборите за Европейски парламент догодина.\n\n\n\r\nТова е изненадващо, тъй като вотът за евродепутати ще е след датата, определена за Брекзит. Евроскептиците се опасяват, че има таен план за запазване на членството на Острова в Европейския съюз, коментира в. \"Сънди Телеграф\", цитиран от \"Монитор\".\r\nОт информацията става ясно, че кабинетът е взел решение да задели близо 900 000 паунда за евроизборите, които трябва да се проведат между 23 и 26 май догодина. Самият Брекзит трябва да е факт на 29 март 2019 г. След това, до 31 декември 2020 г., ще има преходен период.\r\r\n                    \r\n                    В същото време главният преговарящ на ЕС за Брекзит Мишел Барние предупреди, че Великобритания трябва да приеме споразумение за договора за изтегляне, запазващо върховенството на Съда на Европейския съюз. Барние подчерта, че няма да има нито договор, нито преходен период, ако Лондон не подпише, съобщи Ройтерс.\r\nВ изявление, което предстои да бъде публикувано в Португалия, Барние нарича \"игра на криеница\" липсата на яснота от страна на Великобритания какви търговски отношения иска с ЕС. Той прикани Лондон да признае, че след Брекзит няма как да запази много от елементите на членството в ЕС, добавя Ройтерс.\r\n ", "date": "2018.05.27", "title": "Anti-Brexit: Има ли таен план за оставане на Лондон в ЕС?"}
{"url": "https://www.dnes.bg/sofia/2018/05/27/policaiat-sniman-s-50-lv-rushvet-otricha-gluposti.377623", "text": "Полицаят, който се превърна в герой на видео \"50 лева фиш – 50 лева рушвет\", отрича да е искал подкуп.\r\nИсторията стана известна миналата седмица, когато потърпевшият шофьор публикува клип от срещата си с полицая. Водачът разказа, че оставил колата си за малко на бул. \"Васил Левски\", а катаджията му поискал рушвет, за да не му пише фиш.\r\nЙосиф е пътният полицай от скандалния клип и вече е отстранен от работа, съобщи bTV.\n\r\n\"Говорите ми глупости, за какви 50 лв. говорим”, коментира той обвиненията.\r\nОт клипа става ясно, че в крайна сметка той пише само фиш за неправилно спиране, вместо да санкционира шофьора за изтекъл технически преглед. \"Спестил съм ти спиране от движение”, обръща се към шофьора пътният полицай в клипа.\r\r\n                    \r\n                    Според новите промени в Закона за движение по пътищата обаче при липсата на технически преглед автомобилът вече не се спира от движение. Санкцията е глоба от 10 до 50 лева.\r\nШофьорът, заснел клипа, разказа още подробности от срещата му с пътния полицай. \"Интересното, което се случи също така, е, че докато бяхме спрели тримата, той разговаряше по телефона и каза: \"Началник, не мога да крада в центъра”, което мен ме кара да си мисля, че той е бил подтикнат или накаран”, заяви шофьорът.\r\nСъдът ще прецени дали са налице достатъчно данни и доказателства за взет подкуп. В този случай Наказателният кодекс предвижда над 5 г. затвор.\r\n ", "date": "2018.05.27", "title": "Полицаят, сниман с 50 лв. рушвет, отрича: Глупости!"}
{"url": "https://www.dnes.bg/zvezdi/2018/05/27/otkroveno-za-straha-v-rolite-emiliia-klark.377527", "text": "Звездата от \"Игра на тронове\", която се прочу като Майката на драконите, Емилия Кларк, е новата звезда на корицата на американското издание Vanity Fair за лято 2018.\r\nФотосесията за изданието е дело на професионалния обектив на Крейг МакДийн, а за кадрите актрисата представя последните визии на модни къщи като Louis Vuitton, Salvatore Ferragamo, Max Mara и Row.\r\nВ интервюто актрисата споделя притесненията и тревогите, които е имала покрай участието си в Соло: История от Междузвездни войни.\r\n\"Надявам се, че сме се справили добре, защото хората имат всички клюки. Не искам да започнат \"Това е частта, в която всичко се обърка. Това е тази част, знам го\". Наистина се надявам, че зрителите ще си прекарат добре, че филмът е добър и егоистично, че не съм се представила зле и че хората няма да пишат отзиви като \"Господи, това е най-ужасното актьорско представяне, което някога съм виждал през живота си. Как така ѝ дадоха тази роля?\", споделя Емилия Кларк.\r\r\n                    \r\n                    Актрисата е обявена за посланик на Royal College of Nursing, за което тя споделя: \"Това е нещото, което имам общо с Денерис, наистина ме интересуват хората и искам да им помогна. Не да звуча като Опра Уинфри... Майната му, ще звуча като нея и ще бъда горда с това\".\r\nВсички кадри от фотосесията за списанието вижте в галерията на ", "date": "2018.05.27", "title": "Откровено за страха в ролите: Емилия Кларк "}
{"url": "https://www.dnes.bg/mish-mash/2018/05/27/znaete-li-che-hylcaneto-moje-da-byde-predizvikano-ot-pushene.377508", "text": "Хълцането може да бъде смешно заради забавния звук, който се произвежда. Но то може и да е изключително мъчително, ако трае по-дълго.\r\nОт  рубриката на Az-jenata.bg  ще ви разкажем малко повече за този невероятно странен феномен.\r\nМедицинското му наименование е сингултус (singultus)\r\nДумата, разбира се, идва от латински и означава \"да си поемеш дъх, докато плачеш\". Движението е предизвикано от неволево съкращаване на диафрагмата, което се случва с едновременното свиване на гласовата кутия и затваряне на глотиса. Това блокира поемането на въздух и гласните струни. Целият този механизъм предизвиква смешния звук, който всеки индивидуално произвежда.\r\r\n                    \r\n                    Хълцането има много различни причини\r\nВъпреки че няма конкретна научна причина отключваща хълцането, счита се, че то може да бъде предизвикано от стрес, шок, консумация на алкохол, пушене, преяждане, ядене на пикантни храни, бързо хранене, лошо сдъвкване на храната, внезапна промяна в температурата, възбуда.\r\nМного от тези обстоятелства дразнят хранопровода и предизвикват неволево свиване на диафрагмата.\r\n", "date": "2018.05.27", "title": "Знаете ли, че... Хълцането може да бъде предизвикано от пушене?"}
{"url": "https://www.dnes.bg/crime/2018/05/27/otkriha-nad-11-000-moneti-i-prysteni-na-lesovo.377603", "text": "митнически служители задържаха над 11 000 старинни монети, фигурки, пръстени и изделия от камък, с тегло над 30 килограма на ГКПП \"Лесово\", съобщиха от Агенция \"Митници\".\r\nГолямо количество старинни монети, фигурки, пръстени и изделия от камък задържаха митнически служители при проверка на лек автомобил с белгийска регистрация, управляван от турски гражданин.\r\nКонтрабандата е открита при проверка на лек автомобил с белгийска регистрация, управляван от турски гражданин.\r\nВ следобедните часове в петък автомобилът влизал в България от Турция и е селектиран за щателна митнически проверка.\r\nМитническа мобилна група открива в различни кухини в багажника, както и зад предните подкалници укрити общо над 30 кг различни по вид старинни изделия - 11 037 монети, 87 фигури, 35 пръстена и 19 изделия от камък.\r\nПо случая, под надзора на Окръжна прокуратура Ямбол, се води досъдебно производство по описа на Митница Бургас за престъпление по НК.", "date": "2018.05.27", "title": "Откриха над 11 000 монети и пръстени на Лесово"}
{"url": "https://www.dnes.bg/eu/2018/05/27/zaradi-mylniia-problem-s-desetki-poleti-v-london.377605", "text": "Гръмотевична буря и мълнии станаха причина за анулирането и забавянето на някои от полетите на  лондонското летище Станстед.\r\nМълния повреди системата за зареждане на самолети с гориво, което може да доведе до забавяне или анулиране на полети, съобщи в Туитър пресслужбата на летището, цитирана от Асошиейтед прес, ТАСС и БТА.\r\n\"Поради удар от мълния системата за зареждане на самолетите с гориво излезе от строя за известно време тази сутрин. Инженери възстановиха системата, но някои полети все още може да бъдат отклонени, забавени или отменени\", съобщи летището. Британски медии пишат, че засегнатите полети са десетки, а пътниците - хиляди.\r\nСпоред британските метеоролози през изминалата нощ Великобритания е била ударена от между 15 000 и 20 000 мълнии.\r\n ", "date": "2018.05.27", "title": "Заради мълния: Проблем с десетки полети в Лондон"}
{"url": "https://www.dnes.bg/obshtestvo/2018/05/27/evropa-predi-i-sega-kyde-sa-hristiianskite-i-koreni.377606", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФорум  \"Християнските корени на Европа\" се провежда през уикенда във Велико Търново. Конференцията търси отговори на въпросите за идентичността на Европа - коя е тя днес, откъде идва и каква е връзката с нейните християнски корени.\r\n\"Темата е изключително актуална, винаги предизвикваща интерес и невинаги достатъчно изчерпателна откъм различни гледни точки\". Това каза доц. д-р Кирил Карталов, преподавател в Католическия университет в Милано, в предаването \"Светът е бизнес\" на  с водещ Николай Кръстев.\r\r\n                    \r\n                    Форумът преминава в две части, които са с еднаква значимост и тежест. Първата част цели да намери съвременен отговор на въпроса коя е идентичността на Европа и кои са нейните християнски корени. Втората част е изцяло посветена на българския принос за формиране на християнска европейска идентичност.\r\nХристиянството от самото му създаване до днешните достатъчно бурни времена е в непрекъсната еволюция и трансформация. Но базата съществува, има я.\r\nСпоред доц. д-р Карталов напрежението относно християнството до голяма степен зависи от това кои са събеседниците и от начина, по който се води диалогът, тъй като в немалко случаи конфронтацията е напълно търсена.\r\nТой коментира и първите пет години от понтификата на папа Франциск и го определи като коренно различен от този на предшествениците му, което най-вече се обуславя от знаците на времето му.\r\nТърсенето на европейската идентичност днес минава през бедността, която отдавна е обект на внимание от Светия престол. Тази линия не е подобна на папа Бенедикт XVI и папа Йоан Павел II. Това са различни подходи и смятам, че днешният подход е изключително адекватен за това, което се случва най-вече с темата секуларизъм, бежанската криза, отчуждаването, защото бежанската криза не е основният проблем, отчуждаване има в самата Европа.\r\nОтносно християните в Близкия Изток той каза, че темата е третирана с голямо внимание. Идеята е да се излезе от напрежението чрез мирни средства. За мира на Континента добави, че основна роля има разумното управление на лидерите в момента, както и на тези преди тях.\r\nПо въпроса за опитите за сближаване с руската православна църква, доц. Кирилов отбеляза, че има изградена политика, която се следва от много години. По нея се работи бавно, но за сметка на това много стабилно, добави още той.\r\n\n\r\n\r\n ", "date": "2018.05.27", "title": "Европа преди и сега: Къде са християнските й корени? "}
{"url": "https://www.dnes.bg/notifikacii/2018/05/27/ligata-na-naciite-lyvovete-postaviha-na-kolene-arjentina.377607", "text": "Мъжкият национален отбор приключи по най-добрия начин участието си в първия състезателен уикенд на Волейболната лига на нациите! В китайския град Нинбо тимът ни надигра Аржентина с 3-1 (19-25, 25-19, 25-21, 25-22) и се поздрави с втори успех в надпреварата! \r\nДалеч от родината, в трети пореден мач, нашите момчета бяха подкрепяни от малка, но много гласовита агитка, пише gol.bg.\r\nСблъсъкът предложи много емоции от първата до последната точка, а \"Българските Лъвове\" отстъпиха в откриващия гейм с 19-25. В следващите три части състезателите, водени от селекционера Пламен Константинов, вдигнаха оборотите и успяха да стигнат до пълен обрат, който им осигури нови три точки. \rТака България приключи турнира в Нинбо с две победи и една загуба, след като в първия ден \"Трикольорите\" надиграха домакина Китай с 3-2, а в събота отстъпиха на САЩ с 1-3. \r\nВъв втората седмица от Лигата на нациите сблъсъците ще се пренесат в България. От 1 до 3 юни националите ни, водени от Пламен Константинов, ще разчитат на подкрепата на родната публика в София. Лъвовете играят съответно срещу Сърбия, Австралия и Русия в столичната \"Арена Армеец\". \r\nОт 15 до 17 юни националният отбор на България очаква гореща подкрепа и от емблематичните фенове във Варна. Тогава, в зала \"Конгресна“ в Двореца на културата и спорта в морската столица, волейболистите ни се изправят срещу олимпийския шампион Бразилия, Франция и Канада.\r\n\r\n ", "date": "2018.05.27", "title": "Лигата на нациите: Лъвовете поставиха на колене Аржентина "}
{"url": "https://www.dnes.bg/obshtestvo/2018/05/27/bez-shans-mladiiat-fedi-shofiral-kolata-na-emiliia-i-bashur-pochina.377610", "text": "19-годишният Феди Башур, шофирал колата, с която катастрофираха поппевицата Емилия и годеникът и Жорж Башур, почина. \r\nТова съобщиха от болница \"Св. Анна\", където момчето бе настанено след тежкия инцидент.\r\nТрагедията стана в следобедните часове на 24 май на магистрала \"Тракия\".\n\n\n\r\n\"За съжаление, въпреки усилията на лекарите, 19-годишният Ф.Б. е починал. Припомняме, че той пострада много тежко при катастрофа на АМ \"Тракия\" и беше хоспитализиран в УМБАЛ \"Св. Анна\", съобщиха от болничното заведение.\r\nФеди Башур е син на годеника на Емилия. \r\nОще при приемането му в болницата стана ясно, че травмите му са много тежки и животът му е в опасност. Младежът бе с тежка черепно-мозъчна травма и сериозно увреждане на мозъка.\r\r\n                    \r\n                    Въпреки усилията на лекарите Феди издъхна днес.\r\nПри катастрофата пострадаха и фолкпевицата Емилия и годеникът й Жорж, но двамата са без опасност за живота. \r\n ", "date": "2018.05.27", "title": "Без шанс: Младият Феди, шофирал колата на Емилия и Башур, почина"}
{"url": "https://www.dnes.bg/balkani/2018/05/27/1941-1944-kogato-bylgariia-investira-milioni-vyv-vardarska-makedoniia.377611", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария инвестира над 100-150 млн. лева във Вардарска Македония в периода 1941-1944 г. Това каза историкът д-р Сия Никифорова от Македонския научен институт (МНИ) в предаването \"Светът е бизнес\" на  с водещ Николай Кръстев. Поводът за гостуването ѝ беше представянето на нейната книга \"Българската стопанска политика във Вардарска Македония (1941-1944)\".\r\n\"Държавата ни губи тези инвестиции. Става въпрос за между 60 и 70 млрд. лева без разходите на определени министерства, които не разглеждам в книгата – военното, вътрешното. Но ако трябва да вземем предвид и техните разходи – около 100 млрд. лева /.../ Съизмеримо в днешните пари е може би около 100-150 млн. лева или малко повече\", каза тя.\r\r\n                    \r\n                    По думите ѝ, България получава тези територии за временно управление, но демонстрира истински ангажимент към областта.\r\n\"Нейното икономическо и културно възраждане стоят на първо място пред управляващите в София и точно това правят те там и с инвестициите, които предприемат, и с човешкия потенциал, който изпращат от старите предели на страната и който предава и опита си на тамошното население. Действително ангажиментът е ясен и той е с една цел – да се подобри стандартът на живот в областта и да се изградят определени клонове в икономиката. Това е основната цел – икономическо и културно възраждане на областта\", разказа още македонският историк.\r\n", "date": "2018.05.27", "title": "1941-1944: Когато България инвестира милиони във Вардарска Македония "}
{"url": "https://www.dnes.bg/sofia/2018/05/27/20-skok-taksitata-v-sofiia-shte-voziat-za-1-lv-km.377608", "text": "Таксиметровите шофьори искат да возят клиентите си срещу по-високи тарифи.\r\nБраншът настоява цената на услугата да се повиши с около 20 на сто - съответно до 1 лев на километър през деня и 1,14 лв. през за нощта.\r\nСпоред сметките на общината пък дневната тарифа в София, трябва да бъде средно около 0.95 лева за километър, или с около 20 стотинки по-скъпо от сегашните тарифи, съобщи Нова.\r\n\"Ние превозваме пътници, а не чували с картофи. Имаме отговорност. Шофьорът да е отпочинал, колите да са хубави. Много от шофьорите карат без да спят, нямат осигуровки, автомобилите не се ремонтират“, коментира председателят на Браншовата камара на таксиметровите шофьори Спас Атанасов.\r\r\n                    \r\n                    Той обясни, че шофьорите искат тарифата да е от 1 лев и нагоре за километър, а големите превозвачи са съгласни с 0,94 лева. Атанасов смята, че общината би трябвало да се съобрази с исканията.\r\n\"При положение, че в момента повечето компании в София карат на 0,77 - 0,78 лева, не би трябвало минималната цена да надхвърля тази. Живеем в пазарна икономика\", коментира пък шефът на Столичния общински съвет Елен Герджиков.\r\n ", "date": "2018.05.27", "title": "20% скок: Такситата в София ще возят за 1 лв/км? "}
{"url": "https://www.dnes.bg/stranata/2018/05/27/zaradi-ptichi-grip-umyrtviavat-ptici-v-dobrichko.377612", "text": "Птици, заразени с птичи грип, се умъртвяват в село Стефаново, община Добрич.\r\nПолицията не допуска хора в близост до птицефермата на Иван Кирилов, в която имаше огнище на птичи грип и преди няколко месеца, съобщи БНР.\r\nНе се знае със сигурност какъв вид е птичият грип, тъй като директорът на Областната дирекция по безопасност на храните в Добрич д-р Андонова все още не дава информация.\r\nВ късния следобед в петък от БАБХ-София е изпратено потвърждение до Областната дирекция в Добрич. До този момент камионите с умъртвени птици са преминавали през селото въпреки забраната за преминаване на МПС над 5 тона. \r\nКметът на селото Марин Хаджийски не е получил данни от  властите за заразата. Той е разбрал за нея по време на семейната си разходка, когато видял служителите в защитно облекло край птицефермата.\r\r\n                    \r\n                    Кметът е потърсил връзка с областния управител на Добрич и е разпратил свои подчинени да призоват жителите на селото да приберат домашните си птици заради заразата.\r\nЕкологичната комисия в Добрич ще бъде свикана в понеделник, когато се очакват и подробности.\r\n ", "date": "2018.05.27", "title": " Заради птичи грип: Умъртвяват птици в Добричко"}
{"url": "https://www.dnes.bg/notifikacii/2018/05/27/s-homeopatiia-sreshtu-letnite-virusi-struva-li-si.377470", "text": "Тъй като вирусите нямат ваканция и не си почиват за разлика от нас, някои здравословни проблеми могат да ни изненадат неприятно, особено когато тръгнем на път с малки деца. \r\nХомеопатичният комплект за оказване на първа помощ е подходящ за всеки почитател на хомеопатията, който иска да e добре подготвен за предстоящите летни пътувания. С негова помощ пътуването ни със сигурност ще е далеч по-спокойно!\r\n \r\nХомеопатичните лекарства имат редица плюсове – те действат бързо за облекчаване на болката, за ускоряване на оздравителния процес и за предотвратяване на усложнения. Освен това са безопасни, нетоксични, нямат странични ефекти и обикновено се харесват и на най-капризните деца, които трудно приемат всякакъв род конвенционални медикаменти.\r\n \r\nЕто кои монопрепарати е добре да имате на разположение през топлите месеци на годината.\r\n \r\nЛедум и Апис мелифика са хомеопатичните лекарства, които най-често се използват за първа помощ при ухапване/ ужилване от пчели и други насекоми. Двата монопрепарата може да се редуват.\r\n \r\n\r\n ", "date": "2018.05.27", "title": "С хомеопатия срещу летните вируси. Струва ли си?"}
{"url": "https://www.dnes.bg/rusia/2018/05/27/ruski-poslanik-london-izvini-se-za-skripal.377613", "text": "Руският посланик в Берлин Сергей Нечаев поиска Великобритания да се извини за скандала \"Скрипал\".\r\n\"Стотици руски дипломати, прогонени заради скандала с отравянето на бившия руски двоен агент Сергей Скрипал, може да се върнат само след пълно извинение от страна на Лондон\", заяви руският дипломат, цитиран от ДПА и БТА. \n\n\n\r\nВеликобритания и европейски страни обвиниха Кремъл за отравянето на Сергей Скрипал и дъщеря му през март. Бившият двоен агент излезе от болница неотдавна след лечение за отравяне с нервнопаралитично вещество.\r\n\"Великобритания трябва да признае, че \"това беше голяма грешка, или голяма лъжа\" и да покаже, че съжалява\", бе категоричен Нечаев.\r\r\n                    \r\n                    25 страни и НАТО прогониха около 140 руски дипломати, след като Лондон обвини Русия и дори самия руски президент Владимир Путин за отравянето на Скрипал, довело до голяма операция по почистването в град Солсбъри.\r\nВ отговор Русия прогони същия брой чуждестранни дипломати, припомни ДПА.\r\n ", "date": "2018.05.27", "title": "Руски посланик: Лондон, извини се за \"Скрипал\"!"}
{"url": "https://www.dnes.bg/obshtestvo/2018/05/27/sboguvame-se-sys-svetlin-rusev-v-nacionalnata-galeriia.377614", "text": "Поклонението пред Светлин Русев ще бъде в сряда, от 12 часа, в централното фоайе на Националната галерия – Квадрат 500.\r\nГолемият български художник почина вчера на 84 години. \n\n\r\n\"Живописец с монументален размах, нечовешка енергия и удивителна работоспособност, общественик с изострена социална чувствителност, страстен колекционер на произведения на изкуството, акад. Русев  беше енциклопедична  личност с дълбоки познания и разностранни интереси\", написаха днес от Художествената галерия по повод кончината на твореца.\r\n\"За  учениците си остава учителят, който  безпогрешно разпознаваше и развиваше таланта  им, разкриваше нови хоризонти и възможности пред тях. Умееше да отстоява каузи, каквото и да му коства това. Ярък творец и мислител, неуморен будител, чието  мощно духовно присъствие и влияние се простират отвъд географските и времеви граници. Дори отвъд смъртта!\", прощават се с маестрото от Националната галерия.  \r\n ", "date": "2018.05.27", "title": "Сбогуваме се със Светлин Русев в Националната галерия"}
{"url": "https://www.dnes.bg/politika/2018/05/27/pyrvonachalni-danni-gerb-pecheliat-izborite-v-galiche.377624", "text": "По първоначални данни кандидатът на ГЕРБ Страхил Страхилов печели кметските избори в с. Галиче.\r\nПравото си на глас през днешния ден са упражнили 986 души от общо 1498 избиратели. За Страхилов за гласували 497 души. Опонентът му от БСП Веселин Тушинов е получил 470 гласа, съобщи \"Фокус\".\n\r\nПредварителните данни показват, че на втория тур са гласували почти 66% от избирателите в селото.\r\nДнешният балотаж в Галиче мина на фона на обвинения в нарушения на изборния процес.\r\nОфициално в ОИК-Бяла Слатина са постъпили 4 писмени и 1 устна жалби, 4 от тях са отхвърлени, а по една ще бъде съставен акт.\r\nДо изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. \r\n ", "date": "2018.05.27", "title": "Първоначални данни: ГЕРБ печелят изборите в Галиче"}
{"url": "https://www.dnes.bg/zvezdi/2018/05/27/misho-shamara-rodoliubecyt-nali-v-sasht-ti-e-ekstra-stoi-si.377525", "text": "Популярният рапър Мишо Шамара се извика от Щатите на тема българска история, като не спести и обидни квалификации.\r\nТой разбуни духовете и сравни действията на хан Аспарух с тези на Османската империя, а хан Крум се държал комплексарски и действал като лайно. В края на видеото той се обръща към част от българското общество с обръщението: \"Говеда\".\n\r\nШамара е цар на тема генерализиране и често си служи с обиди. Да, успява да привлече вниманието към себе си, дори се зараждат дискусии, което не е толкова лошо. Цялостното му поведение обаче не кореспондира с подобно желание.\r\nКак да спориш дали хан Крум е \"боклук изпърдян\", докато той плюе в бутилка? Да, всеки има право на мнение, но тук няма как да не си припомним крилатата фраза, че най-големият проблем на социалните мрежи е фактът, че всеки си говори каквото си иска.\r\r\n                    \r\n                    Ако Шамара търси известност, по някакъв нелеп начин я постига. Но не е ли по-добре за него да показва пълните зали и клубове по време на последното му турне у нас? Като какъв иска да бъде познат – като изпълнител или като плюещ семки от диня и храчещ в бутилка?\r\nПомним и нелепите му политически напъни у нас преди да замине в Щатите. Най-малкото, което може да се каже за този период в живота му е непоследователност. Но той си отговаря за това.\r\nИ защо съди и квалифицира българите, които за разлика от него по някакъв начин се борят да живеят у нас? Хубави, лоши, те са тук. И може да бъде сигурен, че немалка част от тях си харесват повече живота от неговото гурбетчийство.\r\nКогато си известен е хубаво да провокираш, но с някаква мярка. Признак на слабия е да обижда. Мишо се оказа слабак, а поведението му във видеата, които споделя няма как да бъде гордост дори и за \"говедата\".\r\nА иначе на тема животът на българите – нали призна, че никога няма да се връщаш, в САЩ ти е екстра. Защо е това вълнение при твоят хубав живот? И вместо исторически анализи – напиши някое парче. Феновете ти ще избухнат.\r\nАко искаш да се бориш срещу \"хейтването на малцинствата и бежанците\" – не става от колата. Върни се, бори се, може и някой да те последва. Отдалеч изглеждаш същия хейтър, нищо повече.\r\nОще новини за звезди четете на ", "date": "2018.05.27", "title": "Мишо Шамара – родолюбецът. Нали в САЩ ти е екстра, стой си!"}
{"url": "https://www.dnes.bg/tenis/2018/05/27/grisho-startira-s-uspeh-na-rolan-garos-otiva-na-ii-kryg.377604", "text": "Най-добрият български тенисист Григор Димитров се класира за втория кръг на Откритото първенство на Франция. Поставеният под номер 4 Димитров се наложи над Мохамед Сафуат (Египет) с 6:1, 6:4, 7:6(1) и стартира с успех на \"Ролан Гарос\" едва за втори път в последните си пет участия.\r\n27-годишният Сафуад, 182-и в световната ранглиста, записа дебют в основната схема в турнир от Големия шлем като \"щастлив губещ\". Той замени отказалия се по-рано днес заради травма Виктор Троицки (Сърбия). Хасковлията, пети в класацията на АТП, започна устремно мача, като в 22-минутния първи сет даде само 8 точки на съперника от 34 разигравания, пише gol.bg.\r\nДимитров продължи серията си на десет спечелени от първите 11 гейма, след което Сафуат поиска медицински таймаут заради мазол на играещата дясна ръка. Спирането на мача наруши ритъма на българина, който като че ли и леко се поотпусна, което позволи на египтянина да намали до 3:4. Димитров все пак запази единия от пробивите аванс и взе и втората част.\r\r\n                    \r\n                    Третият сет беше най-равностоен. Българинът изпусна брейкбол в седмия гейм, а след това и още три в деветия поведе, в който дръпна с 40:0 при подаване на противника, но африканецът обърна след серия от пет поредни разигравания. В последствие се стигна до тайбрек. В него хасковлията направи доминираше и стигна до крайната победа след малко повече от два часа.\r\nБългаринът направи 31 печеливши удара срещу 19 на съперника, като спечели и 88 процента от точките при вкаран първи сервис.\r\nС успеха Димитров, който през миналия сезон достигна до третия кръг в Париж, заработи 45 точки и 79 хиляди евро, а следващият му съперник ще бъде определен от мача между Джаред Доналдсън (САЩ) и Николас Хари (Чили), които играят в момента.\r\n\n\r\n ", "date": "2018.05.27", "title": "Гришо стартира с успех на \"Ролан Гарос\", отива на II кръг "}
{"url": "https://www.dnes.bg/notifikacii/2018/05/27/troicki-se-otkaza-ot-macha-s-dimitrov-poradi-kontuziia.377597", "text": "Григор Димитров ще играе срещу египтянина Мохамед Сафуат, вместо срещу Виктор Троицки, стана ясно минути преди началото на първия кръг на откритото първенство по тенис на Франция. \n\r\nСърбинът е контузен и тази сутрин Сафуат, номер 182 в ранглистата, е бил уведомен, че ще го замени като щастлив губещ.\r\nГригор Димитров открива \"Ролан Гарос\" днес. Най-добрият ни тенисист ще играе на централния корт \"Филип Шатрие\" в Париж. Началото на турнира е от 12 часа българско време. Димитров е поставен под номер 4 в схемата.\r\n ", "date": "2018.05.27", "title": "Троицки се отказа от мача с Димитров поради контузия"}
{"url": "https://www.dnes.bg/top-novini/2018/05/27/12-iuni-singapur-shte-se-systoi-li-sreshtata-trymp-kim-chen-un.377578", "text": "САЩ продължават да се стремят към провеждане на първата в историята американско-севернокорейска среща на 12 юни в Сингапур и подготовката за нея върви добре. Това заяви президентът Доналд Тръмп, след като прие в Белия дом освободения от Венецуела американец Джошуа Холт, предаде ТАСС. \r\n\"Много добре се справяме по отношение на срещата на върха със Северна Корея\", каза Тръмп, цитиран от Ройтерс. \"Върви много хубаво. Така че гледаме към 12 юни в Сингапур. Това не се е променило. Ще видим какво ще стане\", добави той.\r\nСрещата първоначално бе планирано да се проведе на 12 юни в Сингапур, но на 24 май президентът на САЩ изпрати на севернокорейския лидер послание, че тя не може да се състои заради враждебни изявления на Пхенян. \r\nСевернокорейският лидер Ким Чен-ун също потвърди намерението си да води на 12 юни в Сингапур преговори с президента на САЩ Доналд Тръмп. Това заяви снощи на пресконференция в Сеул президентът на Южна Корея Мун Дже-ин след вчерашната си среща с Ким в граничното селище Панминчжон, предаде ТАСС.\r\n\"Ким Чен-ун потвърди ангажимента си за денуклеаризация на Корейския полуостров\", каза южнокорейският президент. По думите на Мун, лидерът на Северна Корея е изразил безпокойство заради продължаващото напрежение в отношенията с Вашингтон.\r\n\"Той е обезпокоен от позициите на САЩ и за това дали те могат да предоставят на Северна Корея твърди гаранции за сигурност\", каза президентът, цитиран от БТА.\r\nЗа решаване на този въпрос са необходими преки двустранни контакти, каза Мун обеща да окаже активна подкрепа в тази насока.\r\n\"Надявам се след успешни преговори между лидерите на САЩ и КНДР да се състои тристранна среща на върха с участието на Република Корея, на която да бъде подписан документ за официално приключване на Корейската война\", каза той.\r\n ", "date": "2018.05.27", "title": "12 юни, Сингапур... Ще се състои ли срещата Тръмп - Ким Чен Ун?"}
{"url": "https://www.dnes.bg/sofia/2018/05/27/24-ma-pripadnali-v-grobishtata-v-sofiia-na-zadushnica.377581", "text": "24-ма са колабирали или им е прилошало по гробищните паркове в София на Черешова задушница. Това съобщиха от Бърза помощ. Някои от хората с по-тежки оплаквания са били приети за болнично лечение.\r\nСтоличани масово посетиха гробищата, за да почетат починалите си близки и роднини. Черешова задушница пред Петдесетница е втората Задушница за годината.\r\nЗаради възпоминанието Столичната община осигури допълнителен транспорт по част от линиите на градския транспорт. Имаше и временни автобусни линии за обслужване на гробищните комплекси “Централни гробища” и “Малашевски гробища”.\r\n26 градуса показваше термометърът в София в ранния следобед в събота. В Пловдив температурата беше 27, във Варна - 25, а в Бургас - 26 градуса. Рекордът за 26 май е от 1952 година - 32,5 градуса, обясни шефът на синоптичната фирма TV-MET Петър Янков, цитиран от \"", "date": "2018.05.27", "title": "24-ма припаднали в гробищата в София на Задушница"}
{"url": "https://www.dnes.bg/football/2018/05/27/shte-stane-li-udari-go-na-jivot-hit-na-svetovnoto-po-futbol.377580", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        64 футболни срещи, 12 модерни стадиона, 32 национални отбора – само един победител. Магията на Световното първенство по футбол е неоспорима. Но какво би било то без музикалния съпровод, който да вдъхнови и да обедини милиардите запалянковци по света?\n\r\nОфициалната песен на Световното първенство по футбол е един от символите на всяко издание от грандиозното спортно събитие. С кавъри на десетки различни езици, химнът на Световното за кратко се превръща в универсален език.\n\r\nПрез 2006 година домакин е Германия. Изпълнителят е Хърбърт Грьонемайър, а песента е \"Отпразнувай деня“ – мелодия, която носи духът на футболните трепети и до днес.\r\n                    \r\n                    \r\nПрез 2010 година Световното първенство гостува на Южна Африка, а колумбийската певица Шакира завладява света с безспорния хит \"Уака уака“ – песен, която въплъти не само вълнението на запалянковците, но и културата на държавата-домакин.\n\r\nПрез 2014 година футболът се завърна в Бразилия, а с него изгря и песента на Питбул и Дженифър Лопес \"Ние сме едно\".\n\r\nТази година Световното първенство в Русия ще премине под музикалния съпровод на “Удари го на живот” на изпълнителя Ники Джам. Този път с изненада – участие на холивудската звезда Уил Смит и косовската певица Ера Истрефи.\n\r\nПесента ще бъде изпълнена на церемонията по откриването на турнира и без съмнение ще изпълни и световния музикален ефир.\r\nА за възможността да стане символ на Световното първенство, Ники Джам е категоричен – \"това е най-голямото постижение в живота ми\", разказва ", "date": "2018.05.27", "title": "Ще стане ли \"Удари го на живот\" хит на Световното по футбол"}
{"url": "https://www.dnes.bg/notifikacii/2018/05/27/chehiia-smiata-kronata-za-po-izgodna-ot-evroto-zashto-li.377582", "text": "Чехия смята своята валута за по-изгодна от еврото, заяви премиерът Андрей Бабиш, цитиран от ЧТК, предаде ДПА.\r\n\"Много съм доволен от чешката крона и смятам, че тя е много полезна за нашата икономика, защото Чешката национална банка има възможността да се намеси в случай на проблем\", заяви вчера премиерът на откриването на фестивал в Бърно.\r\nСловашкият му колега Петер Пелегрини, който също бе на фестивала по случай 100 години от основаването на Чехословакия, каза, че страната му е много доволна от единната европейска валута.\r\nЕврото помогна на Словакия да увеличи икономическия растеж и да намали безработицата, каза той.\r\nЧехия пое ангажимент през 2004 г., когато влезе в ЕС с още девет страни, да въведе еврото, но няма график, който трябва да спазва в тази насока.\r\nЧехословакия е основана през 1918 г. и се разделя мирно през 1993 г. (БТА)\r\n ", "date": "2018.05.27", "title": "Чехия смята кроната за по-изгодна от еврото. Защо ли?"}
{"url": "https://www.dnes.bg/obshtestvo/2018/05/27/petdesetnica-e-rojdeniiat-den-na-hristovata-cyrkva.377584", "text": "Днес е Петдесетница - един от най-големите православни празници. Той се отбелязва на 50-ия ден след Великден - винаги в неделя.\r\nНа Петдесетница се празнува рожденият ден на Христовата църква. На този ден Исус Христос основава църквата си на земята чрез пращането на Светия Дух.\r\nСпоред библейското предание на 50-ия ден след Пасха в Йерусалим било пълно с поклонници, дошли за големия юдейски празник, посветен на Божието законодателство на планината Синай. Дванайсетте Христови апостоли и Божията майка били събрани на молитва в къщата, където преди 50 дни вечеряли преди Пасха заедно с Христос.\r\nВнезапно се чул шум, сякаш задухал силен вятър и изпълнил цялата къща, а над главата над всеки от молещите се явили пламъци, приличащи на огнени езици. Апостолите се изпълнили със Светия Дух и започнали да славят Бога на всички езици, които дотогава не знаели.\r\r\n                    \r\n                    Пламъците били видимият знак за въздействието на Светия Дух върху Христовите ученици, на които била дадена силата да проповядват Христовото учение на всички народи. Така били поставени основите на Църквата, затова и празникът Петдесетница се смята за неин рожден ден.\r\n ", "date": "2018.05.27", "title": "Петдесетница е – рожденият ден на Христовата църква"}
{"url": "https://www.dnes.bg/notifikacii/2018/05/27/dvete-korei-obsyjdat-sporazumenie-za-nenapadenie.377585", "text": "Северна и Южна Корея обсъждат евентуално обещание за ненападение на САЩ към Севера и начало на преговори за сключването на мирен договор, съобщи високопоставен южнокорейски представител, цитиран от Ройтерс.\r\n\"За успеха на срещата на върха Северна Корея-САЩ проучваме различни начини да успокоим тревогите на Северна Корея в областта на сигурността\", каза източникът пред репортери.\r\n\"Това включва край на враждебните отношения, взаимно обещание за ненападение и начало на преговори за мирен договор на мястото на сегашното примирие\", добави той.\r\nСевернокорейският лидер Ким Чен-ун благодари на южнокорейския президент Мун Дже-ин за усилията, които положи за организирането на срещата на върха Пхенян-Вашингтон, \"насрочена за 12 юни\" и \"изрази твърдото си намерение\" тези \"исторически\" преговори да се състоят. Това съобщи Корейската централна телеграфна агенция след вчерашната изненадваща среща между Ким и Мун в граничното селище Панминчжон, предадоха световните агенции.\rДвамата политически лидери се споразумяха да проведат преговори на високо равнище на 1 юни и \"да се срещат често в бъдеще\".\r\nТе разговаряха два часа в Панминчжон, където бе първата им историческа среща на 27 април, на която се споразумяха да преследват редица цели, включително безядрен Корейски полуостров и слагане на официален край на Корейската война.", "date": "2018.05.27", "title": "Двете Кореи обсъждат споразумение за ненападение "}
{"url": "https://www.dnes.bg/obrazovanie/2018/05/27/do-kraia-na-2018-g-vsiako-uchilishte-s-bezplaten-wi-fi.377579", "text": "Министърът на образованието Красимир Вълчев трябва да представи в сряда финансов разчет колко пари са му нужни, за да бъдат поставени рутери във всяко едно от 2400-те училища в страната, става ясно от стенограмата от заседанието на Министерския съвет.\r\nНа 23 май премиерът Бойко Борисов е поискал справката, за да се подготви отпускането на сумата. Постановлението би трябвало да е готово за приемане от министрите до две седмици.\n\r\n11 млн. лв. са нужни, за да може да бъде осигурен безплатен Wi-Fi в училищата, каза пред “” в събота министърът на образованието и науката Красимир Вълчев.\r\n                    \r\n                    \r\n46% от школата вече имат безплатен интернет, който покрива почти всички класни стаи, уточни той.\n\r\n“Дигитализацията ще е приоритет през следващата година. Готвим голям проект по Оперативна програма “Наука и образование за интелигентен растеж” за дигитални умения с 3 основни дейности”, добави Вълчев.\n\r\nТе са за създаване на електронно съдържание, до което ще имат достъп всички и ще е безплатно, обучение на учителите по преподаване на дигитални умения и обучение по компютърно моделиране отрано.\n\r\n450 учители от най-малко 200 основни училища в Ловеч, Монтана, Видин, Враца и Плевен ще повишат дигиталните си умения и квалификацията си по проект “Е-start@school”, финансиран от Google.\n\r\nВ проекта е заложено създаване на поне 100 безплатни образователни ресурса, достъпни за всички преподаватели в страната. Най-малко 1000 педагогически специалисти трябва да формират онлайн общност за популяризиране на резултатите и добрите практики от него.\r\n ", "date": "2018.05.27", "title": "До края на 2018 г.: Всяко училище с безплатен Wi-Fi "}
{"url": "https://www.dnes.bg/snimka-na-denia/2018/05/27/predi-obiad-slynce-sled-tova-dyjd-i-grymotevici.377587", "text": "Днес преди обяд над по-голямата част от страната ще преобладава слънчево време. Около и след обяд ще се развива купеста и купесто-дъждовна облачност и на много места ще има краткотрайни валежи, придружени с гръмотевици.\r\nСпоред  максималните температури ще са между 24° и 29°, за София – около 24°. Атмосферното налягане ще е малко по-високо от средното за месец май. Ще духа слаб до умерен североизточен вятър.\r\nПо Черноморието ще бъде предимно слънчево. След обяд ще се развива купеста и купесто-дъждовна облачност и на места по южното крайбрежие ще превали. Ще духа умерен до силен вятър от север-североизток. Максимални температури на въздуха – между 21° и 24°. Температурата на морската вода е 19-21°. Вълнението на морето ще е 2-3 бала.\rВ планините преди обяд ще е предимно слънчево, по върховете – мъгливо. Около и след пладне отново ще се развива купеста и купесто-дъждовна облачност, на места ще има краткотрайни валежи, придружени с гръмотевици. Ще духа умерен, временно силен вятър от североизток. Максималната температура на височина 1200 метра ще е около 18°, на 2000 метра – около 12°.", "date": "2018.05.27", "title": "Преди обяд слънце, след това – дъжд и гръмотевици"}
{"url": "https://www.dnes.bg/notifikacii/2018/05/27/v-braziliia-protestirat-zaradi-cenata-na-dizela.377586", "text": "Протестите на превозвачи заради цените на дизела в Бразилия продължиха вчера за шести пореден ден, въпреки че президентът Мишел Темер нареди армията да разчисти блокираните пътища, съобщи Ройтерс.\r\nНякои големи градове обявиха извънредно положение, тъй като бензиностанции и летища останаха без гориво, рафтовете в супермаркети се опразниха, а болници алармират, че им привършват консумативите.\r\nОбщественият транспорт и сметосъбирането бяха ограничени или спрени на места в страната, а цените на някои хранителни продукти скочиха.\r\nПравителството каза, че вчера е имало по-малко блокади на магистралите в сравнение с петък. Най-голямата организация на превозвачите обаче каза, че ще спрат протестите едва когато бъдат премахнати федералните данъци върху дизела.\rХората, преговарящи от името на няколко други организации, първоначално се съгласиха в четвъртък да преустановят протестите, когато правителството обеща да субсидира и стабилизира цените на дизела, което може да струва 5 милиарда реала (1,4 милиарда долара) тази година.\r\nПравителството обеща да увеличи с 30 дни 10-процентното намаление на цените на дизела, обявено от държавната компания \"Петробраз\". Превозвачите обаче искат да бъде намерено постоянно решение и казват, че ще спрат протестите едва когато в държавен вестник бъде публикувано решение за премахване на федералните данъци. (БТА)\r\n ", "date": "2018.05.27", "title": "В Бразилия протестират заради цената на дизела"}
{"url": "https://www.dnes.bg/politika/2018/05/27/bsp-i-gerb-v-bitka-na-balotaja-v-galiche.377590", "text": "Провежда се втори тур на изборите в Галиче. След като кметът на селото Ценко Чоков беше осъден, Галиче отиде на избори миналата седмица. След гласуването стана ясно, че селото отива на балотаж. Сега един срещу друг застават кандидатът на ГЕРБ Страхил Стоянов и на БСП Веселин Тушинов.\n\r\n\"Изборният ден в Галиче започна спокойно. В 7 часа сутринта бяха открити и четирите избирателни секции – три стационарни и една подвижна секция. Всички членове на избирателните комисии се бяха явили навреме за отварянето на секциите. До момента нямаме постъпили сигнали за нарушаване на изборния процес”, заяви председателят на Общинската избирателна комисия Цветелина Андовска пред Нова тв.\r\r\n                    \r\n                    До изборите се стигна, след като през февруари съдът прекрати  правомощията на предишния кмет на населеното място - Ценко Чоков, защото  от 2016 г. е в ареста и не може да изпълнява задълженията си. Преди  малко повече от седмица Чоков, който заемаше кметския пост 20  години, бе признат от Специализирания съд за виновен за отвличане, побой  и палеж на автомобил и бе осъден на 4 години и 6 месеца затвор, от  които 2 години ще му бъдат приспаднати заради престоя му в ареста.\r\nКметски избори се провеждат през днешния ден на 4 места в страната. Митко Антов от БСП и издигнатия от инициативен комитет Веселин Велков ще мерят сили на балотажа за кметския пост в Община Макреш.\r\nЖителите на община Макреш гласуват за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП.\r\nГЕРБ и БСП ще мерят сили и на балотажа в село Беден, община Девин. Първият тур на изборите в селото приключи при 66% избирателна активност. За кандидата на БСП Николай Димов гласуваха 103-ма души, а кандидатът на ГЕРБ Стоян Настанлиев бе подкрепен от 93-ма жители на селото.\r\nДо провеждането им се стигна след като в началото на годината доскорошният кмет Захари Стоилов подаде оставка, за да замине на работа в чужбина.\r\nБалотаж ще се проведе и в село Лясково, община Добричка. Там кметското място си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите - 62.", "date": "2018.05.27", "title": "БСП и ГЕРБ в битка на балотажа в Галиче"}
{"url": "https://www.dnes.bg/notifikacii/2018/05/27/v-meksiko-nameriha-trupovete-na-shest-jeni.377589", "text": "Телата на шест жени, отвлечени в петък от въоръжени мъже, бяха намерени вчера в северната част на Мексико, съобщиха местните власти, цитирани от Франс прес.\r\nТе са били отвлечени в хранително-вкусово предприятие в щата Тамаулипас. Телата им са намерени недалеч от мястото, откъдето са отвлечени. Разследва се причината за престъплението.\r\nМексико е залято от вълна от насилие, свързано с наркотрафика. Откакто през декември 2006 г. започна военна офанзива на федералното правителство срещу трафиканти, над 200 000 души бяха убити. (БТА)", "date": "2018.05.27", "title": "В Мексико намериха труповете на шест жени "}
{"url": "https://www.dnes.bg/health/2018/05/27/10-ot-nai-poleznite-iadki-i-semena.377506", "text": "Знаем, че консумацията на ядки и семена ни прави по-здрави и ни помага да постигнем добра форма. Така например, семената от чия, ни осигуряват омега-3 и 6 мастни киселини, които са необходими за функционирането на сърцето, понижават нивото на холестерола и намаляват риска от запушване на кръвоносните съдове.\r\nАко пък предпочитате бадемите, знайте че те спомагат за намаляване на излишните мазнини в кръвта, осигуряват енергия, засищат и пазят сърцето (консумирайте ги сурови или опечени без добавена сол).\r\nКои други ядки и семена е добре да консумираме всеки ден, вижте в следващите редове.\r\n\r\nДобавете към менюто си сусамено семе за контрол на високото кръвно налягане и за намаляване риска от сърдечен удар и бъбречна недостатъчност. Сусаменото семе е богато на важни антиоксиданти, които по естествен път намаляват холестерола в кръвта. Не на последно място, правят кожата, косата и ноктите по-здрави.\r\r\n                    \r\n                    \r\nБлагодарение на високото съдържание на фибри в него, бразилският орех подобрява храносмилането. \r\nСеленът, който се съдържа в ядките, подсилва имунитета. Въпреки че консумацията им намалява нивата на кръвната захар, бъдете внимателни, тъй като в големи количества тези ядки са токсични.\r\n", "date": "2018.05.27", "title": "10 от най-полезните ядки и семена"}
{"url": "https://www.dnes.bg/sofia/2018/05/27/koi-stolichni-kvartali-ostavat-bez-voda-utre.377591", "text": "\"Софийска вода\" временно ще прекъсне водоснабдяването в някои части на столицата утре, 28 май, съобщиха от водното дружество.\r\nВъв връзка с подмяна на спирателни кранове на ул. \"Александър Момчев\", жк. „Христо Смирненски“, се налага спиране на водоподаването от 10:00 до 19:00 часа на клиентите на „Софийска вода”, живеещи в ул. „Александър Момчев“, ул. „Мъдрен“ - от ул. „Камчия“ до ул. „Христо Халачев“, ул. „Ген. Георги Тановски“ - от ул. „Мъдрен“ до ул. „Камчия“, ул. „Христо Халачев“- 148 ОУ, 157-ГИЧЕ , ДГ-65. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Момчев“ ъгъла с ул. „Мъдрен“.\r\r\n                    \r\n                    Във връзка с изместване на уличен водопровод на ул. „Монтевидео“ кв. „Овча купел“, се налага спиране на водоподаването от 09:00 до 21:00 часа на клиентите на „Софийска вода”, живеещи в по ул. „Монтевидео“ - от ул. „Маестро Кънев“ до ул. „763-та“, по ул. „Акад. Константин Пашев“ - от  ул. „Монтевидео“ до ул. „761“, по ул. „761“ - от ул. „Монтевидео“ до ул. „Промишлена“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Акад. Константин Пашев“ пред 25 ДКЦ и Шеста Обединена Районна болница.\r\nПоради изграждане на сградно водопроводно отклонение на ул. „Охридско езеро“, жк. „Сердика“, се налага спиране на водоподаването от 10:00 до 18:00 часа на клиентите на „Софийска вода”, живеещи в района по ул. „Охридско езеро“ - от бул. „Никола Гешов“ до ул. „Никопол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Охридско езеро\" и ъгъла с ул. „Никопол“.\r\n ", "date": "2018.05.27", "title": "Кои столични квартали остават без вода утре"}
{"url": "https://www.dnes.bg/notifikacii/2018/05/27/avstriiskiiat-kancler-nelegalnite-migranti-da-se-spirat-v-afrika.377593", "text": "Австрийският канцлер Себастиан Курц смята, че за борбата срещу потока нелегални мигранти в Европейския съюз е необходимо по най-решителен начин да се пресича работата на трафикантите още в Африка, предава Regnum, цитирайки германски медии.\r\nКурц е убеден, че това може да се направи, ако на \"Фронтекс“ се дадат пълномощия да се бори с нелегалната миграция в трети страни със съгласието на техните власти.\r\nАвстрийският канцлер подчерта, че граничарите от \"Фронтекс“ трябва да сложат край на мръсния бизнес на превозвачите на мигранти и да не се дава на съдовете им да извършват опасните пътувания през Средиземно море, които често свършват трагично.\r\nРъководителят на австрийското правителство отбеляза, че е съгласен с увеличаването на броя сътрудници на \"Фронтекс“ до 10 хил. души, съобщава \"Фокус\".", "date": "2018.05.27", "title": "Австрийският канцлер: Нелегалните мигранти да се спират в Африка!"}
{"url": "https://www.dnes.bg/stranata/2018/05/27/sutrin-3-08-promila-parkirani-koli-potrosheni-v-tyrnovo.377592", "text": "\nПиян шофьор е вилнял по ул. \"Полтава\" в квартал \"Колю Фичето\" във Велико Търново в неделя призори и е помлял с колата си други три паркирани автомобила. Снимки от инцидента са качени във Facebook групата \"Дивотия до шия във Велико Търново\".\r\nСпоред постове на потребителите става дума за сив Голф, който последователно се е блъснал в колите, оставени пред блоковете.\r\nПроизшествието е станало тази сутрин около 05,30 часа. В района на катастрофата улицата е осеяна с части от потрошените возила.\r\nПри проба с дрегер уредът отчел 3.08 промила алкохол, съобщиха от полицията в града. Няма информация за пострадали хора, освен шофьорът, който е в спешното отделение на великотърновската болница за изследвания, допълва \"\"\r\r\n                    \r\n                    Материалните щети са сериозни. На място има екип на полицията. Водачът на фолксвагена е 39-годишен мъж от Велико Търново. \r\n ", "date": "2018.05.27", "title": "Сутрин, 3.08 промила, паркирани коли потрошени в Търново"}
{"url": "https://www.dnes.bg/kino/2018/05/27/da-ti-otnemat-deteto-filomena.376467", "text": "Кога една майка изоставя детето си, изцяло ли носи вината за това, размишлява Стивън Фриърс във филма \"Филомена\". Продукцията е по книгата на Мартин Сиксмит - \"Изгубеното дете на Филомена Лий\", а главната роля е поверена на Джуди Денч.\r\nГероинята й се опитва да открие изоставения от нея преди години син. Причината да го направи не е в нежеланието да го гледа, а в \"съдействието\" на институциите да се погрижат за  детето.\r\nФриърс откровено повдига обвинение срещу римокатолическата църква, която е спомогнала за процеса. Монахините са взели детето на героинята и са го продали, за да \"превъзпитат\" провинилата се, правила секс без брак.\r\r\n                    \r\n                    Филомена разказва драматичната си съдба как 50 години се опитва да намери детето си на журналист (Стив Куган), който пък има своя причина да приеме историята за лична.\r\nРежисьорът деликатно извежда болката на всеки от героите и съединява животите им в обща драма. За момент ни оставя да повярваме, че чудесата се случват и самият журналист е изгубеното дете.\r\nФриърс е последователен в естетическите си търсения и в представянето на силен женски образ в продукциите си. Доказва го и с филмите си \"Опасни връзки\", \"Момичета от класа\", \"Кралицата\", както и в последвалият \"Флорънс\".\r\n\"Филомена“ е с номинации \"Оскар\" за филм на годината, главна роля на Джуди Денч и адаптиран сценарий. Продукцията може да се похвали и с куп отличия сред които за филм на годината във Великобритания и \"актриса на годината\" за Джуди Денч от Лондонския кръг на филмовите критици.\r\nГледайте \"Филомена\" на 27 май от 23:00 часа по телевизия ", "date": "2018.05.27", "title": "Да ти отнемат детето: \"Филомена\""}
{"url": "https://www.dnes.bg/sport/2018/05/27/grisho-otkriva-rolan-garos-igrae-sreshtu-troicki.377594", "text": "Григор Димитров ще има честта да открие \"Ролан Гарос\" днес. Най-добрият ни тенисист ще се изправи срещу Виктор Троицки в първия мач от програмата на централния корт \"Филип Шатрие\" в Париж.\r\nСрещата между българина и сърбина е насрочена за 12 часа българско време. Димитров е поставен под номер 4 в схемата и има три победи от пет мача с Троицки, който е 89-и.\r\nБългаринът спечели последния двубой помежду им на турнира на АТП в София през 2017-а, но Троицки го победи с 2:6, 6:3, 5:7, 7:5, 6:3 в първия кръг на \"Ролан Гарос\" през 2016-а година.\r\n\"Четвърти поставен съм, така че всичко е в ръцете ми. В ранните кръгове има много тенисисти, които поддържат високо ниво, така че трябва да съм готов на всичко\", заяви Димитров преди старта.\r\r\n                    \r\n                    Ролан Гарос си остава най-неуспешният турнир от Големия шлем за Григор Димитров. Българинът никога не е преминавал третия кръг, а при четири от седемте си участия напусна още след първия си мач. Сега той е амбициран да направи запомнящо се представяне.", "date": "2018.05.27", "title": "Гришо открива \"Ролан Гарос\", играе срещу Троицки"}
{"url": "https://www.dnes.bg/politika/2018/05/27/borisov-otkri-pametna-plocha-na-dimityr-peshev-v-kiev.377595", "text": "В украинската столица Киев днес бяха официално открити площад и мемориална плоча на името на Димитър Пешев. Инициативата за кръщаването на площад в Киев на името на Димитър Пешев е на посолството на България в Украйна.\r\n\"България е единствената държава, която е спасила всичките си евреи –  над 50 000. С това ние показваме на Украйна и на света колко хуманен и  силен е бил българският народ в едно мракобесно време, когато защитава  своите евреи”, припомни Борисов.\r\nНа церемонията присъстваха премиерът на Украйна  Володимир Гройсман, кметът на Киев Виталий Кличко, кметът на София  Йорданка Фандъкова, посланик Микола Балтажи и посланик Красимир Минчев.\r\nПрез месец март т.г., във връзка със 75-годишнината от спасяването на българските евреи, киевската Рада приема решение, с което малък площад в центъра на украинската столица да бъде кръстен на името на човека, допринесъл в най-голяма степен за спасяването на българските евреи. Паметната плоча ще напомня за заслугите на Димитър Пешев.\r\r\n                    \r\n                    Борисов разказа, че бабата на премиера Гройсман е оживяла по чудо през Втората световна война. “Всички са били разстреляни, тя се спасява, а сега внукът й е премиер на Украйна”, обясни той и честити на присъстващите празника на града.\n\r\n“Днес почитаме паметта на изтъкнатия хуманистичен и политически деец Димитър Пешев в сърцето на Украйна”, каза премиерът на Украйна Володимир Гройсман. \n\r\n“Днес честваме както Денят на Киев, така и стореното от Димитър Пешев. Ментално, исторически и географски сме европейци, затова искаме и градът, и държавата ни да станат европейски”, заяви кметът на Киев Виталий Кличко. Той отбеляза, че общата задача на Украйна и България е да се постигне европейския стандарт на живот.\n\r\n“Днешното откриване е символично, тъй като в нашия град живеят хора от различни националности. Важно е да сме толерантни и да се уважаваме заради човешките си качества. Тук живеят много представители на българската общност и ние с голямо отношение се отнасяме с традициите им”, допълни Кличко. Той отбеляза, че Димитър Пешев е човек, който може да послужи за пример. “Честит Ден на Киев. Слава на Украйна, слава на България”, обърна се към присъстващите Кличко.\n\r\n“Важно е, че в центъра на Киев ще има не само площад на името на Димитър Пешев, но и паметна плоча в негова чест”, каза посланикът на Украйна в България Микола Балтажи преди откриването на монумента. Той отбеляза, че това е важно събитие както за Украйна, така и за България и от значение за украинско-българските отношения. “Случилото се с евреите е най-трагичната страница от Втората световна война”, допълни Балтажи.\n\r\nМемориалът се намира в централната част на града в близост до Ботаническата градина, Олимпийския стадион и Националния киевски университет “Тарас Шевченко”. Инициативата е на посолството на Република България в Украйна.\n\r\nПо време на събитията през 1943 г. Димитър Пешев е заместник-председател на Народното събрание. Заедно с още 42-ма депутати, той изпраща протестно писмо до министър-председателя Богдан Филов срещу готвената депортация. Заплашван е от своите врагове, че ще бъде предаден в ръцете на Гестапо, но не променя позицията си. Изгонен е от Парламента, но целта е постигната. На 10 март 1943 г. композициите, подготвени за депортиране на българските евреи, не тръгват, припомниха от МС.\n\r\n\r\n ", "date": "2018.05.27", "title": "Борисов откри паметна плоча на Димитър Пешев в Киев"}
{"url": "https://www.dnes.bg/notifikacii/2018/05/27/bivshiiat-iaponski-premier-nakasone-navyrshi-100-g.377596", "text": "Бившият японски премиер Ясухиро Накасоне, който е бил военноморски офицер през Втората световна война и един от най-дълго служилите японски министър-председатели, отбеляза днес 100-ия си рожден ден с призив да се промени следвоенната пацифистка конституция на страната, предаде Ройтерс.\r\nНакасоне, който бе на световната сцена с Роналд Рейгън и Маргарет Тачър по време на мандата си в периода 1982-1987 година, отдавна защитава промяна на изготвената от САЩ японска конституция, за да се изясни статутът на въоръжените сили на страната. Тази цел се споделя от настоящия премиер Шиндзо Абе.\r\nНакасоне прикани политиците да подходят сериозно към въпроса, който остава спорна тема сред японската общественост.\r\"Решителното отваряне на пътя към бъдещето на нацията е същността на политиката\", се казва в изявление на Накасоне по случай годишнината му, което бе разпространено от японските медии.\r\nИзвестният с приятелството си с Рейгън Накасоне след встъпването си в длъжност заяви, че в случай на война ще превърне Япония с непотопим самолетоносач на американските войски и ще блокира съветските ВМС.\r\nНакасоне също така наруши неписано правило за ограничаването на бюджета на отбраната до 1 процент от БВП.\r\nНакасоне е бил лейтенант в японските имперски военноморски сили през Втората световна война, в която загива по-малкият му брат. Той възмути други азиатски страни с официално посещение в храма Ясукуни в Токио, където се почита паметта на военнопрестъпници заедно с японските загинали във войни, на 40-ата годишнина от капитулацията на Япония. Накасоне реши да не повтаря това посещение, след като в Китай избухнаха размирици.\r\nПрез 2003 г. Накасоне бе принуден да напусне поста на 85-годишна възраст заедно с други възрастни държавници от тогавашния премиер Джуничиро Коидзуми, който искаше да подмлади облика на Либерално-демократическата партия.\r\nНакасоне обясни дълголетието си с дисциплиниран живот, изучаване на природата и постоянно любознателен ум. (БТА)", "date": "2018.05.27", "title": "Бившият японски премиер Накасоне навърши 100 г."}
{"url": "https://www.dnes.bg/health/2018/05/27/koi-sa-nai-chestite-endokrinologichni-problemi-u-nas.377471", "text": " Проф. д-р Анна-Мария Борисова е председател на Българското дружество по ендокринология и един от най-големите специалисти в тази област в България. В момента проф. Борисова е началник на Клиниката по ендокринология към УМБАЛ \"Софиямед\".  \r\n\r\n \r\nКъм момента 24% от населението на България над 20-годишна възраст има възлеста гуша. Става въпрос за възли от 1 и над 1 сантиметър. В сравнение с миналото, това е определено добър резултат. През 1956 г. акад. Иван Пенчев с екип изучава гушавостта в България. Проучени са около 1 млн. души. Ендемична гушавост се установява при 50% от тях, а други 3%, което прави 6 000 човека, били с кретенизъм. Следва създаването на Национална програма за профилактика, въведена е йодираната сол в България. В резултат към днешна дата е обявено официално, че йоддефицитът в страната ни е преодолян.\r\n \r\n\r\n \r\nИма фактори, върху които не можем да повлияем, например наследствеността. Затова ние, лекарите, никога не пропускаме да попитаме пациента с тиреоидно заболяване, дали в семейството има роднини с такава диагноза, най-вече майката, лелята, сестрата, братовчедките. Важно е да се знае, че заболяването идва най-вече от жените в рода, но макар и рядко се проявява и чрез мъжете. Имала съм пациент със заболяването, който го беше предал и на двете си дъщери. Обичайната схема е майка на дъщеря, по-рядко майка на син и най-рядко баща на дъщеря.\r\n \r\n\r\n \r\nНе е така, макар жените да доминират. При диабета обаче е обратно. Мъжете диабетици са много повече от жените. Тази картина не е само у нас, но и в много страни по света. \r\n \r\n\r\n \r\nСъвременният човек е подложен на няколко неблагоприятни фактора по отношение на щитовидната жлеза. Това са хроничният стрес, инфекциите и йодът. Йодът ни е необходим, но ако е в повече, ще доведе до нарастване на автоимунните тироидни заболявания.\r\n \r\n", "date": "2018.05.27", "title": "Кои са най-честите ендокринологични проблеми у нас?"}
{"url": "https://www.dnes.bg/mish-mash/2018/05/27/na-86-godini-pochina-astronavtyt-alyn-biin.377598", "text": "Американският астронавт Алън Бийн, четвъртият човек, стъпил на повърхността на Луната, почина в болница на 86-годишна възраст, предадоха световните агенции.\r\nБийн се почувствал зле преди две седмици, когато бил в щата Индиана. Той бил настанен в болница в град Хюстън в щата Тексас и тук е починал в обкръжение на близките си.\r\nАлън Бийн попада в отряда на астронавтите през 1963 година, като преди това е бил военен летец. На Луната той стъпва през месец ноември 1969 година като член на екипажа на мисията \"Аполо-12\". Той е участвал в събирането на образци от лунната повърхност и за отправянето й на Земята. Астронавтът установява на Луната първия генератор с ядрено гориво.\r\r\n                    \r\n                    През 1973 година Бийн осъществява космически полет в рамките на програмата \"Скайлаб\". Той е бил командир на екипажа на една от експедициите на орбиталната станция. Общо е изкарал в космоса 69 денонощия, 15 часа и 45 минути. В тях са включени и неговите 31 часа и 31 минути, през които е пребивавал на лунната повърхност.\r\nБийн напуска НАСА през 1981 година и се отдава на живописта. Много от картините, нарисувани от астронавта, са на космическа тематика.(БТА)\r\n ", "date": "2018.05.27", "title": "На 86 години почина астронавтът Алън Бийн"}
{"url": "https://www.dnes.bg/world/2018/05/27/boini-korabi-na-sasht-blizo-do-ostrovi-v-iujnokitaisko-more.377601", "text": "Два кораба на ВМС на САЩ минаха в близост до острови в Южнокитайско море, над които Китай има претенции, предаде Ройтерс.\r\nСпоред двама пожелали анонимност американски официални представители двата кораба с управляеми ракети - крайцер и ескадрен миноносец са минали на 12 морски мили от Параселските острови, разположени в район, за който Пекин води териториални спорове със свои съседи.\r\nДвата бойни кораба са извършили различни маневри в близост до няколко от тези острова, което вероятно ще разгневи Китай в момент, когато президентът Доналд Тръмп се нуждае от сътрудничеството му за Северна Корея, отбелязва Ройтерс. (БТА)\r\n ", "date": "2018.05.27", "title": "Бойни кораби на САЩ близо до острови в Южнокитайско море"}
{"url": "https://www.dnes.bg/football/2018/05/27/stadionite-na-mondial-2018-mordoviia-arena-saransk.377450", "text": "\"Мордовия Арена\" е построен в залива на река Инсар в най-малкия град, домакин на световното първенство – Саранск. Появата на модерен стадион е стимул за развитие на цялата инфраструктура в региона. До него се намират жилищни апартаменти, къщи, търговски центрове и модерни паркове. \r\nОтвън съоръжението прилича на червено слънце, с което архитектите отдават почит на историята на републиката. В нейното знаме има слънчев знак, който е символ на древните народи в Мордовия. Капацитетът му е 45 хиляди места, но след края на световното ще бъде намален на 30 хил.\r\n \r\nЗа да се осигури добра видимост, разстоянието от центъра на футболното игрище до зрителите не надвишава 90 м, а от всеки ъгъл на терена до противоположната трибуна не повече от 190 м.\r\n \r\n\"Мордовия Арена\" ще приеме четири мача от груповата фаза на Мондиал 2018, включително и един на еврошампиона Португалия с Кристиано Роналдо в състава си.\r\n \r\n\r\n \r\n16 юни, група \"С\": Перу – Дания\r\n \r\n19 юни, група \"Н\": Колумбия – Япония\r\n \r\n25 юни, група \"В\": Иран – Португалия\r\n \r\n28 юни, група \"G\": Панама – Тунис \r\n \r\n", "date": "2018.05.27", "title": "Стадионите на Мондиал 2018: \"Мордовия Арена\", Саранск"}
{"url": "https://www.dnes.bg/politika/2018/05/27/radev-borisov-zaviva-li-bylgariia-na-iztok-kym-rusiia.377599", "text": "През последните няколко седмици и месеци България отчетливо завива на Изток и съвпада с напрежението вътре в самия Западен блок – ЕС – САЩ. Около тази позиция се обединиха политологът Първан Симеонов и анализаторът Харалан Александров.\r\nСпоред Сиемонов това, че България се ориентира на Изток може да се съди най-напред по позицията \"Скрипал“, след това и по отварянето на темата АЕЦ \"Белене“, както и по посещенията на най-високо ниво.\r\n\"Самият факт, че е възможна подписка за напускане на НАТО означава, че постепенно оста на въртене на българския политически процес се отмества леко на Изток. Това е в синхрон с проблемите между ЕС и САЩ, които се виждат в казуса с т.нар. иранска сделка, и които проличават с предполагаемата позиция на Полша, която някак си контрастира на фона на ЕС. Всичко това, като че ли допълнително тласка Европа в неопределеност или по-скоро в орбитите на интересите на Русия в момента\", коментира Симеонов пред БНР.\r\n                    \r\n                    \r\nТова, което премиерът Бойко Борисов печели като предимство е, че в тази ситуация, когато Европа остава без ясните американски гаранции, той може да излезе в края на месеца с някакво ключово послание на тема европейско-руски отношения. Президентът Радев обаче спечели предимство пред Борисов, смята Симеонов.\n\r\n\"Това, което направи с Турция. Струва ми се, че това се опитва да направи – да издейства на България специален статут в отношенията с Турция и в отношенията с Русия и да капитализира, евентуално, тази близост с Турция и близост с Русия, превръщайки я в коз за България и представяйки я като коз за ЕС. Дали това ще стане, ще покажат следващите години, но във всички случаи тава ще се хареса на вътрешните публики. Тук едно неочаквано предимство спечели президентът Радев – в тази тяхна своеобразна конкуренция. Предимството е, че Радев се представи като предвестник на всичко това, защото той пръв отиде“, каза още политологът.\n\r\nНяма съмнение, че има поизточняване, допълни и анализаторът Харалан Александров.\n\r\n\"Заходът е видим и вероятно той ще трябва да бъде разказан. Очакваме това да се случи след визитата на Борисов – най-интересното събитие, ще увенчае този интересен месец“, смята социалният антрополог.\n\r\nНовината за срещата на Борисов с Путин дойде от Москва, когато в Русия беше президентът Румен Радев. \"На 30 май очакваме работно посещение на премиера на България Бойко Борисов\", каза пред журналисти съветникът на руския президент Юрий Ушаков. Именно след срещата с него Путин обяви, че след няколко дни очаква и посещение на Борисов.\n\r\n\"По този начин руснаците печелят тактическо предимство. Оповестявайки първи тази среща те имат възможност да интерпретират в собствена ползва. Това очевидно е част от стратегията Кремъл в един момент, в който се случват няколко паралелни процеса. От една страна, Русия е в подем, от друга е в упадък, което може да се каже и за ЕС и САЩ. В тези много сложни и противоречеви тенденции, това, което се случва в умовете на българските политически елите, е, че се мобилизира рефлекс за това да си гарантираме, че няма да загубим възможността да поддържаме отношения с този толкова могъщ и влиятелен играч, още повече, че там връзките са стари, дълбоки и доста здрави. В някои случаи много трудни за развързване са тези възли, с които сме закачени за руската политикономика, тъй като там е трудно да разграничиш икономическия от политическия интерес, особено в областта на енергетиката. Това е, което според мен прави Радев. Той понесе много критика. Според мен беше несправедливо обезценено неговото усилия“, коментира в Александров.\n\r\nБорисов плете друга мрежа, смята Александров по отношение на политиката и действията на премиера. Той коментира: \"Покрива много голяма международна територия. Сякаш се опитва, изплитайки като един чевръст паяк, в добрия смисъл, всичките тези връзки и отношения на приятелство и добросъседство с ясно заявеното обещание за лобиране и подкрепа на каузата за евроинтеграцията на Западните Балкани, някак си да стабилизира страната в един очевидно труден период, в който се случват големи тектонични размествания“.", "date": "2018.05.27", "title": "Радев, Борисов... завива ли България на изток към Русия? "}
{"url": "https://www.dnes.bg/notifikacii/2018/05/27/mi-6-tyrsi-agenti-chrez-reklama-ne-sme-bezsmyrtni-kato-bond.377588", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Шпионинът – литературен образ, който въплъщава в себе си екшън, мистерия и романтика. От Джеймс Бонд до Итън Хънт и Джейсън Борн – примерите в света на литературата и киното са неизброими.\n\r\nНо дали реалността отговаря на очакванията? МИ-6, британската разузнавателна служба, хвърли светлина върху въпроса, вълнуващ милиони.\n\r\nВълнуващи битки и престрелки, високоскоростни преследвания с луксозни автомобили, скъпи костюми, красиви жени и, разбира се, мартини. Кой не би искал да бъде шпионин на тайните служби?\n\r\nМИ-6 обаче е на друго мнение. В първата си телевизионна реклама британското външно разузнаване побърза да разбие митовете около професията, а именно – британските шпиони не са като Джеймс Бонд.\r\nВидеото започва с класическа сцена на мистерия и вълнение – с подводен пейзаж и огромна акула, готова за лов. След секунди обаче завесата се вдига, а главният герой в рекламата се оказва дете, чиято майка го е завела в аквариум. Видеото завършва с думите: \"Тайно – ние сме точно като вас“.\n\r\nЦелта на МИ-6 е да привлече в редиците си поне 800 служители, както и да привлече повече жени и представители на малцинствата във Великобритания, съобщава \n\r\n\"Ние сме тайни агенти, но не правим това, което си мислите“, твърди рекламата. Но дали наистина е така – само истинските шпиони ще могат да потвърдят.\r\n ", "date": "2018.05.27", "title": "МИ 6 търси агенти чрез реклама: Не сме безсмъртни като Бонд!"}
{"url": "https://www.dnes.bg/notifikacii/2018/05/27/gazprom-podpisa-za-evropeiskiia-uchastyk-na-turski-potok.377602", "text": "Руската компания Газпром подписа с Турция протокол за сухопътния участък на транзитната линия на газопровода Турски поток за доставка на руски газ за Европа, предаде ТАСС.\r\nОсвен протокола, който е подписан вчера в Санкт Петербург, Газпром и турската компания Боташ са сключили споразумение за основните условия и параметри на строителството на този участък.\n\r\nПодписването на документите позволява да се премине към практическо изпълнение на проекта. Строителството на сухопътния участък на газопровода ще се извършва от съвместна проектна компания, която ще бъде създадена на паритетна база.\r\nГазпром започна строителството на морския участък на газопровода Турски поток през май 2017 г. По думите на ръководителя на компанията Алексей Милер, строителството на тръбопровода върви по график, а полагането на първата линия ще завърши през май.\rМорският участък на \"Турски поток\" ще минава по дъното на Черно море до турския бряг. Дължината му е 930 километра. По-нататък ще бъде продължена сухопътна транзитна линия до границата с Гърция, чиято дължина ще бъде 180 километра. Първата линия е предназначена за турския пазар, а втората - за снабдяване с газ на страните от Южна и Югоизточна Европа, като всяка ще бъде с капацитет 15,75 млрд куб. метра газ годишно. Първите доставки на газ са планирани в края на 2019 г. (БТА)\r\n ", "date": "2018.05.27", "title": "\"Газпром\" подписа за европейския участък на \"Турски поток\""}
