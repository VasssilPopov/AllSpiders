{"url": "https://www.dnes.bg/notifikacii/2018/07/23/bombata-sys-zakysnitel-iozil-grymna-i-raztyrsi-germaniia.383043", "text": "Водещ футболист от националния отбор по футбол на Германия се снима с турския президент Ердоган. Критикуват го. После този национален отбор тежко се проваля на Световното първенство в Русия, въпреки че е смятан за абсолютен фаворит за световната титла. \n\nТогава мнозина отново се сещат за снимката и за слабата форма на този футболист. И започват да го обвиняват. В резултат от което той обидено напуска националния отбор.\r\nДотук историята може би не е особено вълнуваща. Изведнъж обаче се оказва, че тя има много опасен политически заряд. Защото футболистите с чуждестранни корени дълги години се смятаха за едно от най-красивите лица на интеграцията в Германия. И когато – основателно или не – те заявят, че въпреки това се чувстват \"германци втора ръка\" и че усещането за ксенофобия наоколо им нараства, тогава сериозен проблем има и политиката, пише в своя анализ  по повод отказването със скандал на халфа Месут Йозил, който заговори за \"скрит расизъм\".\r\"Тежко ми е на сърцето, но след дълги размишления реших, че вече няма да играя за Германия в международни мачове - поне дотогава, докогато все още изпитвам усещането за расизъм и липса на респект\", писа Месут Йозил в Туитър. Футболистът, който има 92 мача и 23 гола за Бундестима, смята, че Германският футболен съюз (ГФС) и най-вече шефът на този съюз Райнхард Гриндел се отнася зле с него. \"Не желая повече да бъда изкупителната жертва за неговата некомпетентност и неспособността му да си върши работата както трябва\", написа още 29-годишният Йозил.\r\n\r\nФутболистът от турски произход твърди, че в редиците на ГФС се усещат ксенофобски тенденции: \"Хора, които имат склонност към расизъм и дискриминация не бива повече да работят в най-големия футболен съюз в света, който обединява многобройни играчи с най-различен семеен произход\", настоява Йозил, който сам е роден в Германия.\r\nКъм своите десетки милиони последователи в социалните мрежи футболистът отправи и следното обобщаващо послание по адрес на Гриндел и неговите съмишленици: \"За тях аз съм германец, когато побеждаваме, и пришълец, когато губим\". Йозил припомня, че за бившите национални играчи Лукас Подолски и Мирослав Клозе никой не говори като за \"германци от полски произход\", но за него самия винаги се казвало, че е от турски произход.\r\nПлеймейкърът на лондонския \"Арсенал\" категорично защити и решението си да се снима с турския президент Ердоган, което преди Световното първенство по футбол предизвика много критики и заложи бомба със закъснител в германския футбол.\r\n\"За мен тази снимка няма нищо общо с политиката или с изборите\", писа Йозил и уточни, че просто е демонстрирал уважение към най-високопоставения политик в родината на своите родители.\r\nСнимките с Ердоган, които си направиха Месут Йозил и неговият колега от националния отбор Илкай Гюндоган, отново попаднаха под ударите на критиците, след като германският отбор напусна Мондиал 2018 още в първата фаза. Гюндоган стигна и по-далеч от Йозил тогава, след като подари на Ердоган фланелка на клубния си отбор \"Манчестър Сити\" с посвещението: \"На моя уважаван президент – с дълбоко почитание\".\r\nПълномощничката по интеграцията на германското правителство Анете Видман-Мауц от ХДС подчерта разбирането, което трябва да се проява към семейните корени на хората, но в същото време заяви, че когато става дума за злоупотреба с предизборни цели, критиката може да бъде основателна. И все пак тази критика не бива \"да води до тоталното дискредитиране на футболистите с чуждестранен произход\", каза Видман-Мауц.\r\n\r\nПълномощничката по интеграцията в Северен Рейн-Вестфалия Серап Гюлер, която сама има турски корени, смята, че уважението към родината на родителите не изключва критика към съответното правителство. Според нея тъкмо това Йозил не е разбрал: \"Той нямаше да демонстрира липса на уважение, ако беше отхвърлил поканата на един автократ. Напротив, щеше да демонстрира силен характер\".\r\nГерманската министърка на правосъдието Катарина Барлей смята, че обвиненията, отправени от Йозил, са обезпокоителен сигнал за един дълбок обществен проблем. \"Много тревожно е, когато голям германски футболист като Месут Йозил усеща расизъм в страната и смята, че вече не е желан, както и че Футболният съюз не го представлява.\"\r\nСлед декларацията на Йозил, ГФС отново попадна под силен натиск. Тео Цванцигер, един от предшествениците на Гриндел начело на футболния съюз, е огорчен от случващото се - той смята, че оттеглянето на Йозил от националния отбор е \"тежък удар върху усилията на нашата страна да провежда интеграция чрез футбола\". Хората с чуждестранни корени по никакъв начин не бива да се чувстват като \"втора ръка германци\", смята Цванцигер.\n\r\n\n\r\nВ дискусията се намеси и колоритният президент на \"Байерн\" Мюнхен - Ули Хьонес: \"Радвам се, че този цирк най-после приключи. Той от години вече е един мърляч на терена\", отсече Хьонес, който сам е спорна фигура заради укриването на данъци, за което излежа наказание лишаване от свобода. \n\r\nСпоред него нещата трябва да се сведат до това, за което става дума - спорта. \"А от спортна гледна точка Йозил вече от години няма работа в националния отбор\", твърди Хьонес и обвинява Йозил, че прикрива слабата си форма зад цялата история около снимката с Ердоган.\n\r\nВ Турция пък хвалят Йозил за решението му да напусне националния отбор на Германия. Министърът на спорта Мехмет Касапоглу писа в Туитър: \"Ние с цялото си сърце подкрепяме достойната позиция на нашия брат Месут Йозил\". \n\r\nГоворителят на Ердоган Ибрахим Калин приветства изявлението на Йозил, че отново би се срещнал с турския президент: \"И представете си само на какъв натиск е бил подложен господин Месут? Къде останаха учтивостта, толерантността и плурализмът?!\" А министърът на правосъдието Абдулхамит Гюл поздрави Йозил за това, че е вкарал \"най-красивия гол срещу фашисткия вирус\".\r\n \r\n", "date": "2018.07.23", "title": "Бомбата със закъснител \"Йозил\" гръмна и разтърси Германия"}
{"url": "https://www.dnes.bg/notifikacii/2018/07/23/pytishta-energetika-kitaiska-ikonomicheska-invaziia-v-afrika.383022", "text": "Показателна статистика: от 2010 до 2015 г. китайските кредити за бързо развиващата се икономика на Кот д'Ивоар са нараснали 14 пъти! Нищо чудно, че през май т. г., когато властите в западноафриканската страна обявиха търг за строежа на мост в търговската зона на Абиджан, 10 от общо 18-те участници бяха или китайски компании, или местни фирми, тясно свързани с китайците, пише в обширен материал \"Експерт\".\r\nПо същата причина явно малцина са се изненадали, че договорът за 109 милиарда CFA /сефа/ франка (колективна парична единица на 13 африкански държави, б. пр.) или 191 милиона щатски долара, се падна на \"Чайна стейт констръкшън енджиниринг корпорейшън\".\r\nПрез последните години китайският бизнес поглежда с все по-голям интерес към френскоезична Западна Африка. В борбата за големи инфраструктурни проекти френските компании, доминирали в региона, след като Западна Африка провъзгласи независимост, все по-често се огъват пред китайските си конкуренти.\rДо голяма степен благодарение на китайски кредити регионалната икономика се развива напоследък с много високи темпове. По данни на програмата \"Китайско-африканска изследователска инициатива\" към вашингтонския университет \"Джонс Хопкинс\", за пет години (2010-15) китайските заеми за Кот д'Ивоар са скочили с 1400 процента (!) и са стигнали 2,5 милиарда долара, а за Сенегал - с 1268 процента, възлизайки почти на 1,4 милиарда долара.\r\nВсе повече китайски компании влизат и в другите бивши френски колонии от Западна Африка - Мали, Нигер и Того. Но все пак, изтъква Блумбърг, най-голям е интересът на китайците към Кот д'Ивоар. Китайският бизнес се насочи към тази страна сравнително скоро, след 2011 г. Закъснението бе следствие от продължителна политическа криза, която кулминира в гражданска война. И днес китайците наваксват пропуснатото. Помагат им местните власти, които акцентират най-вече върху инфраструктурни и енергийни проекти. Те разчитат с тяхна помощ да ускорят развитието на икономиката, чийто обем достига според оценки 40 милиарда долара. Засега Абиджан осъществява своя замисъл с успех - след 2012 г. котдивоарската икономика расте годишно средно с 8 на сто.\r\nАбиджан се възползва от закъснелия интерес на китайците и се поучи от грешките, допуснати от други африкански правителства в контактите с китайския бизнес. Възлагайки изграждането на язовир почти за 600 милиона на китайскката корпорация \"Синохайдро\", кабинетът на Аласан Уатара постави твърди условия: работен език на строежа трябва да е френският, броят на китайските работници не бива да надхвърля 20 на сто от общия им брой, а строителните материали трябва да са само местно производство.\r\nПроектът бе финансиран 85 на сто от Китайската вносно-износна банка. Въпреки многобройните трудности, главно с битов характер, четирикилометровата стена на язовир Субре бе изградена предсрочно. Тя ще налее нови 275 мегавата в енергийната мрежа на Кот д'Ивоар и ще направи страната основен износител на електроенергия в региона.\r\nНедалеч оттам вече започна да се строи втора, по-малка язовирна стена; предвижда се да последват още най-малко две.\r\nЕстествено Франция няма желание да се откаже от Кот д'Ивоар без борба. В момента Париж все още е най-големият търговски партньор на Абиджан. След идването си на власт през 2011 г. Уатара помоли френската компания \"Буиг\" да построи за 300 милиона мост през лагуната в Абиджан, който допринесе много за модерния облик на града. Минаха години обаче - оттогава китайски фирми подписаха договори за строеж на стадиони, разширяване на пристанището, за изграждане на пречиствателни съоръжения, водни централи, шосе от Абиджан до курорта Гранд Басам, без да говорим за язовирите и споменатия вече нов мост в най-големия град.\r\nКитайците изместват французите и от други сфери. Например частната китайска телекомуникационна фирма \"Стар таймс\" стартира преди две години платен тв канал, сложил край на дългогодишния монопол на френския \"Канал плюс\", поделение на \"Виванди\". За да конкурира \"Стар таймс\", \"Канал плюс\" бе принуден да свали цената на декодерите с една трета. През последните година-две китайски бизнесмени иззеха от ливанските производството на подови плочки и откриха десетки магазини в цялата страна.\r\nГоре-долу същата картина виждаме и в Сенегал, чиято икономика се разрасна миналата година със 7,2 процента. Китайската \"Овърсийз констръкшън груп\" изгражда индустриален парк в покрайнините на Дакар. \"Чайна рейлуей констръкшън\" ремонтира и модернизира жп линии. Сред другите китайски проекти ще посочим строежа на нова сграда за сенегалското външно министерство и основния ремонт на стар язовир в южната част от страната.\r\nМиналата събота в Дакар пристигна за пръв път на посещение китайският президент Си Цзинпин. Визитата бе свързана с откриване на музей на черната цивилизация. Също като в случая с язовира Субре, идеята за изграждане на такъв музей датира още от 60-те, но се осъществи едва след половин столетие, щом дойдоха пари от Китай.\r\nИдването на китайския лидер, отпътувал вече за Руанда и Южна Африка, очевидно ще превърне Сенегал в опасен конкурент за Кот д'Ивоар сред китайските бизнесмени. От 25 до 27 юли в Йоханесбург предстои юбилейна, десета поред среща на върха на БРИКС. На връщане Си Цзинпин ще се отбие и на остров Мавриций.\r\n", "date": "2018.07.23", "title": "Пътища, енергетика - китайска икономическа инвазия в Африка!"}
{"url": "https://www.dnes.bg/akoshtete-vqrvaite/2018/07/23/sedmichen-liuboven-horoskop-za-23-29-iuli-2018-a.382860", "text": "Планетата на любовта Венера и Нептун се противопоставят една на друга тази седмица, което ще ни попречи да виждаме ясно нещата в любовта. Ретроградният Меркурий също ще се усети, но благодарение на него за щастие много въпроси ще ни се изяснят. Какво ви очаква според зодията, вижте в любовния хороскоп на Az-jenata.bg\r\n\r\nПредставителите на зодия Овен може да се чувстват леко объркани по отношение на любовта. Виновен за това ще бъде Марс, който се намира в ретроградна фаза. Но Меркурий също ще заеме ретроградна позиция във вашия сектор на романтиката. Това може да извади от миналото ви бивши любови. Наблюдавайте, действията на този етап нямат особен смисъл.\r\r\n                    \r\n                    \r\nТочно когато си мислите, че всичко е наред с любимия човек и Вселената решава да ви изненада. Тази промяна се дължи на Нептун, който през настоящата седмица ще окаже влияние върху любовния ви живот. Може да се почувствате объркани, да имате нужда от повече разбиране.\r\n\r\nБлизнаците също ще се чувстват странно по отношение на любовта и за това „виновен“ ще бъде Меркурий, който е и тяхна управляваща планета. Меркурий ще заеме своята ретроградна фаза и ще се задържи така до 19 август. Изглежда, че ще преосмислите решенията, идеите и плановете си относно любовния си живот.\r\nВъзможно е да съжалявате за нещо, което сте казали или направили спрямо настоящ или бивш любовник.\r\nТази седмица не е най-добрата за комуникация, но може да помислите върху това, което бихте искали да кажете на отсрещната страна.\r\n\r\n ", "date": "2018.07.23", "title": "Седмичен любовен хороскоп за 23 – 29 юли 2018-а"}
{"url": "https://www.dnes.bg/obshtestvo/2018/07/23/baba-dora-ot-sharkovo-za-kozichkite-si-izbiha-nevinnite-mi-dechica.383049", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРасте напрежението в селата с чума по овцете и козите около Ямбол. Вчера беше евтаназирано стадото на баба Дора, преди това от селото бяха изведени с жандармерия протестиращите, които браниха дни наред животните.\n\n\n\n\n\r\nБлокадата от граждани, които твърдят, че са се организирали в социалните мрежи, се пренесе в Болярово - пред стопанството на Ани и Тодор. Там хората продължават да не пускат ветеринарите за втора проба, съобщава .\r\nСамата баба Дора пък се появи пред блокираното от жандармерия село Малко Шарково. Възрастната жена е изкарала безсънна нощ и не можа да скрие болката си от загубата на животните си, на които беше дала дори имена.\r\r\n                    \r\n                    Осиротялата стопанка сподели, че все още не е решила дали ще приеме 100-те кози, които й обеща животновъд от Карлово, защото не е прежалила своите.\r\n\"Как да се чувствам, душа! Такива хубави дечица ми ги избиха невинни... И времето се разгърмя и разтрещая, та да отмие мръсотиите. Невинната им душица ми остана за спомен\" - каза през сълзи баба Дора.\r\n ", "date": "2018.07.23", "title": "Баба Дора от Шарково за козичките си: Избиха невинните ми дечица!"}
{"url": "https://www.dnes.bg/sport/2018/07/23/cska-sreshtu-koshmar-na-levski-i-ludogorec-za-liga-evropa.383046", "text": "ЦСКА ще се изправи срещу Стярнан или Копенхаген в третия кръг на Лига Европа, ако преди това успее да острани австрийския Адмира Вакер.\n\r\n“Червените” бяха сред непоставените отбори в Група “4” на жребия в Нион. Първите срещи за на 9 август, а реваншите седмица по-късно - 16 август.\n\r\nКакто е известно, през есента на 1998 година Копенхаген отнесе Левски за КНК и с общ резултат от двата мача 6:1 отстрани \"сините\".\n\r\nПрез пролетта на 2017 година пък датчаните пък отстраниха Лудогорец в 1/16 финал за Лига Европа.\n\r\nДругият роден представител в Лига Европа Славия ще играе срещу Рудар Веление (Словения) или ФКСБ (Стяуа Букурещ) в третия квалификационен кръг в Лига Европа, ако отстрани Хайдук Сплит.\r\n                    \r\n                    \r\nАко \"белите\" стигнат до тези двубои, те ще бъдат изиграни на 9 и 16 август.\n\r\nНосителят на купата на България гостува на Хайдук в Сплит на 26 юли, а седмица по-късно посреща хърватския гранд в София.\n\r\n", "date": "2018.07.23", "title": "ЦСКА срещу кошмар на Левски и Лудогорец за Лига Европа"}
{"url": "https://www.dnes.bg/notifikacii/2018/07/23/jega-v-iaponiia-navodneniia-v-kitai-taifun-vyv-vietnam.383044", "text": "Докато необичайно горещото време измъчва японците, наводнения създават неприятности на китайците, а виетнамците ги връхлетя тайфун.\r\nНай-малко 65 са жертвите на рекордните горещини в Япония. \n За една седмица 20 000 души са постъпили в болници заради горещата вълна.\r\nТази сутрин температурите в Кумагая, намираща се на 65 километра северозападно от столицата на Япония, достигнаха 41,1 градуса по Целзий. В района на Токио бяха отбелязани температури над 40 градуса, а в центъра на японската столица - 39 градуса в ранния следобед.\r\nМиналата седмица в древната столица Киото беше отбелязан рекорд от седем поредни дни с температури над 38 градуса, достигайки 39,8 градуса на 19 юли.\rМиналата година заради високите температури в страната загинаха 44 души.\r\nСъщевременно в Китай най-малко 12 души станаха жертви на наводненията, причинени от проливните дъждове в автономния район Вътрешна Монголия.\r\nТрима души се водят за изчезнали.\r\nПо данни на властите щетите от бедствието превишават 637 милиона юана, което е 94 милиона долара.\r\nПострадали са над 300 сгради и около 157 000 хектара селскостопански площи. Евакуирани бяха над 9300 души, допълва БТА.\r\nВъв Виетнам преминаването на тайфун в северните части на страната отне живота на най-малко 22 души, а 12 души се водят за изчезнали, съобщава агенция Киодо.\r\nРанени са 26 души.\r\nОколо 4000 къщи и над 100 000 хектара селскостопански земи пострадаха от стихията.", "date": "2018.07.23", "title": "Жега в Япония, наводнения в Китай, тайфун във Виетнам "}
{"url": "https://www.dnes.bg/obshtestvo/2018/07/23/svetyt-kakyvto-go-vidiah-narychnik-za-pyteshestvenici.383011", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За 50 години пътешественикът Божил Добрев е успял да посети повече от 350 града в над 80 страни на 5 континента. Ученият е и автор на книгата \"Светът, какъвто го видях\", за която даде подробности пред Bulgaria ON AIR.\r\n\"Достигнах до извода, че както в някои хора е заложен генът да композират, да свирят на музикален инструмент, да играят футбол, явно в мен е заложено нещо да пътувам. Посветих всички тези години в свободно време на пътувания\", сподели пътешественикът в \"България сутрин\".\r\nБожил Добрев уточни, че винаги се е запознавал с културата и бита на дадена страна. Той е на мнение, че трябва да се установят срещи с местните, които обогатяват представата за страната.\r\r\n                    \r\n                    Ученият няма намерение да спира с пътешествията. А първото място, за което винаги се сеща, е Рио де Жанейро, където признава, че буквално дъхът му е спрял. Божил Добрев отличи още островите във Френска Полинезия.\r\n\"Книгата ще е полезна на млади хора, които тепърва се канят да пътуват\", отбеляза той. Посланието му към всички бъдещи пътешественици е, че е важно желанието да се пътува, а времето и средствата не трябва да са повод това да не се случва.\r\n ", "date": "2018.07.23", "title": "\"Светът, какъвто го видях\" - наръчник за пътешественици"}
{"url": "https://www.dnes.bg/cars/2018/07/23/avtomobilyt-harchi-poveche-maslo-prichinite-mnogo-reshenieto-edno.383052", "text": "\nПовишеният разход на масло може да разтревожи всеки собственик на автомобили. Причините за това е възможно да бъдат много и не всички от тях са фатални. Понякога проблемът може лесно да бъде отстранен, докато другпът се налага сериозен и съответно - скъп ремонт.Повече подобни новини четете в Automedia. ", "date": "2018.07.23", "title": "Автомобилът харчи повече масло? Причините много, решението - едно!"}
{"url": "https://www.dnes.bg/blizak-iztok/2018/07/23/afganistanski-fermeri-smeniha-opiumniia-mak-s-nashi-rozi.383051", "text": "Афганистански фермери в източната провинция Нангархар, решили да отглеждат български рози вместо опиумен мак са доволни от предложената им алтернатива, предаде БНР като се позова на АФП.\n\r\n\"Много съм щастлив от тази реколта с цветове\", казва Мохамад Дин Сапай, който преди това гледал опиумен мак. От него се получава суровина за наркотици, чиято продажба подхранва дългогодишния конфликт в страната.\n\r\n\n\r\nСапай е един от над 800-те фермери в граничещата с Пакистан Провинция, който се възползва от проекта \"Рози за Нангархар\" – афганистанско-германска инициатива, стартирала през 2007 г. с цел да ги окуражи да преминат от опиумен мак на легално производство на розов цвят, от който да печелят достатъчно.\r\n                    \r\n                    \r\n\"Те ни осигуриха растения, инструменти и дори ни плащаха през първата година, когато нямахме реколта\", обяснява Сапай (50 г.) \"Сега имам 600 храста и събирам до 1200 кг цвят\", добавя той.\n\r\nФермерите гледат сорт на Роза Дамасцена, който германците донесли от България и който добре вирее в Афганистан, казва Мохамад Акбар Мохмад – собственик на фирмата \"Афганистанска роза\".\n\r\nТой има дестилационна фабрика в Джалалабад – столицата на Нангархар, в която в пика на сезона работят над 120 души. Средно за един литър розово масро са необходими около 6 тона цвят.\n\r\nОпиумът е голям бизнес в Афганистан, където Нангархар е провинция №6 по производство на суровината за дрога. Миналата година тази продукция се увеличи с 87% до 9000 тона, сочат официалните данни.\n\r\n\n\r\nНо Сапай казва, че предпочита да се занимава с рози. Той печели достатъчно, за да изхранва семейството си, освен гледането на розите изисквало по-малко разходи и труд.\n\r\nВ съседното село учителят Шах Заман, който също гледа рози, се съгласява.\n\r\n\"Хората са свикнали да гледат опиумен мак, но това е харам (забранено според исляма)… Розите са много по-добре… Печеля добре от тях. А те са устойчиви и не изискват много разходи и пари\", казва той пред АФП.\n\r\nПредставителят на \"Афганистанска роза\" за окръга Хан Ага също мисли така. \"Розите, за разлика от мака, не изискват напояване, наторяване или много грижи. Храстите могат да изкарат 30-50 години, докато макът трябва да се сее всеки сезон\", казва той.\n\r\n\"Имаме твърди договори с фермерите, които гледат рози. Изискваме да не гледат мак или други наркотични растения и местата, където отглеждаме рози са на 100 процента чисти от мак\", добавя той.\n\r\nМалко преди старта на проекта \"Рози за Нангахар\" Абдулах Орзала започнала да гледа рози. Завършилият инженерство в САЩ бизнесмен неотдавна отворя бутик в Кабул, където продава розова вода и парфюми на свои сънародници от средната класа и чужденци.\n\r\nТой има 1000 декара с рози, но се надява да утрои площите догодина, ако \"ситуацията със сигурността позволи това\". Както и другите фермери Орзала се безпокои от заплахата за насилие.\n\r\n\n\r\nПрез 2016 г. 50 фермери, които работели да него, със събрали багажа и напуснали окръг Ачин, който се превърнал в крепост на \"Ислямска държава\" (ИД).\n\r\n\"Можеш да се разбереш с талибаните, но не и с Даеш\", казва Орзала, използвайки арабското име на ИД.\n\r\nДве години по-късно ситуацията е същата, а \"Афганистанска роза\" затвори дестилационната си фабрика в Ачин и се изтегли в Джалалабад.\n\r\nНейното розово масло сега се изнася в няколко европейски страни, като го ползва в германската марка за органична козметика. \"Те правят много скъпи кремове с нашите рози\", казва Мохмад.\n\r\nОрзала пък изнася розовото си масло за канадска компания, която получава суровина за козметичните си продукти от Хаити, Близкия изток и Руанда, като ги продава с мотото \"Правете парфюми, а не война\".", "date": "2018.07.23", "title": "Афганистански фермери смениха опиумния мак с наши рози"}
{"url": "https://www.dnes.bg/notifikacii/2018/07/23/10-polzi-za-zdraveto-ot-konopenoto-seme.382861", "text": "Конопеното семе е изключително полезно, тъй като е наситено с хранителни вещества в завидни количества. То съдържа висококачествени растителни протеини, които го правят превъзходна суперхрана с редица лечебни свойства.\r\n\r\nТо е богато на магнезий, калций, омега-3 и 6 мастни киселини, цинк, желязо, диетични фибри, мед, манган, фосфор. Може да се каже, че в тези малки семена са концентрирани едни от най-важните микроелементи от природата.\r\n\r\nПодобрява здравето на сърцето\r\nКонопеното семе има разнообразни ефекти върху здравето, един от които е благотворното действие върху сърдечносъдовата система. Омега-3 и 6 мастните киселини в него понижават холестерола и кръвното налягане. Калият също оказва здравословно влияние върху контрола на кръвното налягане.\rСтимулира храносмилателната дейност\r\nКонопеното семе е много богато на фибри, което подобрява храносмилането, усвояването на въглехидрати и мазнини, както и отслабването. Фибрите имат свойството да регулират диарията и запека, което намалява дискомфорта и подуването.\r\n", "date": "2018.07.23", "title": "10 ползи за здравето от конопеното семе"}
{"url": "https://www.dnes.bg/obshtestvo/2018/07/23/i-oshte-i-oshte-topim-se-prez-2070-g-niama-da-sme-poveche-ot-5-mln.383030", "text": "Демографската прогноза на \"Евростат\"за България за периода 2016 - 2070 година показва трайна тенденция към намаляване на броя на населението в дългосрочна перспектива с 30% - от 7,1 милиона души през 2016 година до 4,9 милиона през 2070 г. \n\n\n До 2060 г. населението в трудоспособна възраст се очаква да намалее с 39%. Това е отчетено в приетия от правителството Доклад за националната сигурност на страната през 2017-а година.\r\nДокументът бе публикуван в правната информационна система на Министерския съвет и предстои да бъде внесен в Народното събрание.\r\nСамо за 2017 г. България е загубила 0,7% от населението си.\r\r\n                    \r\n                    Раждаемостта продължава да намалява, а тази тенденция трудно ще бъде обърната, защото постоянно намалява и броят на жените във фертилна възраст в България.\r\nСамо за последната година потенциалните майки в страната са намалели с 22 000.\r\nПаралелно с намаляващите раждаемост се увеличава смъртността, като само през миналата година броят на умрелите е 109 791, което е 2211 повече спрямо 2016 г.\r\nНеравномерното разпределение на населението в страната продължава да е проблем.\r\nВ София, Пловдив и Варна живеят 35% от българите.  Едва 26% са живеещите в селата. 162 населени места са напълно обезлюдени.\r\nОтделно в доклада е посочено, че заплаха за националната сигурност представлява и непрекъснато състояние на нестабилност на здравната система.\r\nТя е в в хронична криза за кадри, като най-тежък е проблемът с медицинските сестри, чиято средна възраст е 58 години.", "date": "2018.07.23", "title": "И още, и още: Топим се! През 2070  г. няма да сме повече от 5 млн."}
{"url": "https://www.dnes.bg/mish-mash/2018/07/23/zmii-krokodili-lyvove-i-oshte-opasni-tvari-u-doma.383047", "text": "Вълци, мечки, ягуари, тигри, лъвове, влечуги... Те не живеят в джунглата и в гората, където им е мястото, а в домовете на британците. Общият брой на дивите животни, сред които има и други опасни твари, е над 5000.\r\nВестник \"Метро\" цитира национално проучване на фондацията \"Борн фрий\", че на Острова хората се грижат за над 230 маймуни и 700 отровни змии като домашни любимци. Отглеждат също зебри, камили, антилопи, пуми и щрауси.\r\nВсички изброени животни имат извадено съответното разрешително, за да бъдат държани вкъщи, съобщи БТА. Според ръководителя на фондацията - Крис Дрейпър, все още е неизвестен броят на дивите животни, които нелегално пребивават в британските домове, но те със сигурност не са никак малко.\r\r\n                    \r\n                    \"Британските закони в тази материя е лесно да бъдат заобиколени. По принцип всеки от нас може да живее в съседство с хищна голяма котка, без дори да подозира за това!\" - изтъква Дрейпър.\r\nТой напомня, че дивите животни имат комплексни психологически, поведенчески и териториални изисквания, които не могат да бъдат съблюдавани в градска среда.\r\nПоради тази причина отглеждането им в частни домове крие големи рискове, а и самите диви животни страдат в подобна обстановка.\r\nСпоред сегашното законодателство, прието през 1976 година, всеки британец може да отглежда опасно диво животно вкъщи, стига да получи разрешение от местните власти. То се издава, след като стопанинът гарантира, че ще гледа добре животното и то няма да избяга.", "date": "2018.07.23", "title": "Змии, крокодили, лъвове... и още опасни твари у дома!"}
{"url": "https://www.dnes.bg/stranata/2018/07/23/myj-prebi-jena-i-deteto-i-zaplashi-i-policai.383033", "text": "37-годишен мъж, който е криминално проявен и осъждан, е задържан за побой в Исперих, съобщават от Областната дирекция на МВР в Разград, съобщи \"Дарик\".\r\nОколо 0:30 часа на 23 юли, 20-годишен младеж е подал сигнал на тел. 112, че след употреба на алкохол мъж е нанесъл побой на майка му и брат му. Задържаният живеел с жената на семейни начала.\r\nКогато полицейски служители пристигнали на адреса, агресивният мъж е отправял към тях закани за физическа саморазправа и отказвал да изпълни разпорежданията.\r\nОбразувано е бързо производство.", "date": "2018.07.23", "title": "Мъж преби жена и детето й, заплаши и полицаи"}
{"url": "https://www.dnes.bg/zvezdi/2018/07/23/razdelia-li-se-berbo-s-futbolnata-si-kariera.383056", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГолмайсторът на националния отбор за всички времена - Димитър Бербатов, влиза в ново амплоа - ще дава футболни прогнози. Означава ли това край на състезателната му кариера?\n\r\n\"Все още ми се играе футбол, няма как да си изкривя душата. Няма спортист, който лесно да приключва с кариерата си – няма такъв човек. \n\r\nВинаги е труден моментът, но е важно да си подготвен, най-вече психически, за този момент и впоследствие да знаеш какво ще правиш с живота си оттам–нататък\", сподели Димитър Бербатов в интервю пред Ваня Симонска.\n\r\nНа въпрос дали би станал треньор или пък би поел ръководен пост в българския футбол, Бербатов отговори: \"Всеки футболист си мисли, че може да е треньор, всеки футболист си мисли, че може да е ръководител. \r\n                    \r\n                    \r\nВсеки иска да ръководи, да делегира права. Това е част от проблема, всеки иска да бъде на най-високото ниво, но дали е заслужил или дали може, е съвсем отделен въпрос\", допълни футболната звезда пред камерата на ", "date": "2018.07.23", "title": "Разделя ли се Бербо с футболната си кариера?"}
{"url": "https://www.dnes.bg/notifikacii/2018/07/23/s-nostalgiia-kym-diktaturata-tova-li-e-bydeshtiiat-prezident-na-braziliia.383035", "text": "Хомофобски изказвания и скандални упреци към жените, придружени с речи срещу абортите, демонстрация на носталгия по военната диктатура... Това е образът на политик в XXI век, който въпреки злобния си език, е обожаван от милиони бразилци, което го прави един от фаворитите за президентските избори през октомври.\r\nЗа противниците му, 63-годишният депутат Жаир Болсонаро изглежда като плашило на крайната десница, което засилва напрежението в силно разделена Бразилия, пише в свой анализ \"Франс прес\".\r\nНо на фона на това поддръжниците му го смятат за \"спасител на Родината в опасност\". Апропо, второто му фамилно име е \"Месиас\", \"месия\" на португалски, а най-запалените му фенове го наричат \"о мито\" (\"митът\").\rМит, поддържан с експертна употреба на социалните мрежи и на малки провокационни изрази за медиите.\r\nСъс зелени пронизващи очи и грижливо сресани посивяващи коси, бившият армейски капитан е незасегнат от лавината от корупционни скандали, разкъсваща Бразилия. Той обича да изпробва популярността си на летищата, където негови привърженици редовно го спират за позиране за селфита.\r\n\"Болсонаро е светлината в края на тунела. Той е единственият кандидат, който наистина представлява бразилския народ, за да се отървем от корупцията\", заяви пред АФП една от неговите поддръжнички, Агнес Плошарски, 47-годишна рекламна агентка, на летището в южния град Куритиба.\r\nЖаир Болсонаро получава подкрепата на близо 20 на сто от имащите намерение да гласуват, което би го поставило начело на първия тур на президентските избори, но все пак на този етап социолозите не виждат да печели втория тур. Той е особено популярен сред младежите (26 на сто) и сред най-богатите, като флиртува и с евангелистите, особено с яростните си речи против абортите.\r\nПолитическата линия на Жаир Болсонаро е неясна, както показват множеството промени на политическата му принадлежност през годините. Програмата му в икономическата сфера е също толкова мъглява. Въпреки това пазарите почват да го приемат насериозно, докато популярността му в проучванията расте.\r\nВодеща в програмата му е борбата срещу несигурността. \"Да се даде право на носене на оръжие на добрите хора\", призовава той във видеозапис, публикуван в социалните мрежи.\r\nПодемайки класическия мотив на радикалната десница \"всичките са корумпирани\", той опитва да се постави над мелето. Но за разлика от Доналд Тръмп, с когото често го сравняват, Жаир Болсонаро вече има зад себе си дълга политическа кариера: той е депутат от 1991 година.\r\n\"Той говори за \"политиците\", сякаш не е част от този свят. Успял е да си създаде имиджа на силен лидер, придържащ се към твърдата линия, който ще се бори с корупцията\", обяснява Микаел Моалем, професор по право във фондация Жетулио Варгас.\n\r\nРоден през 1955 г. в Кампинас, близо до Сао Пауло, в семейство от италиански произход, Жаир Болсонаро е изкарал по-голямата част от политическата си кариера в Рио де Жанейро, където беше избран за общински съветник през 1988 г. и три години по-късно спечели първия си мандат за федерален депутат. В парламента Жаир Болсонаро се отличи повече с гафовете си в пленарната зала, отколкото с проектозаконите, като за 27 години е успял да прокара само два.\r\nПрез 2014 г. той предизвика скандал, нападайки грубо лявата депутатка Мария до Розарио. Болсонаро й каза, че \"не заслужава\" да я изнасили, защото е \"прекалено грозна\". Две години по-късно той похвали човек, изтезавал задържани по време на военната диктатура (1964 - 1985 г).\r\nБолсонаро прави и все повече хомофобски изказвания: в интервю за сп. \"Плейбой\" през 2011 г. той заяви, че предпочита синът му \"да умре в катастрофа\", отколкото да научи, че е хомосексуален.\r\nВъпреки че през последните няколко месеца изказванията му са по-сдържани, той не става по-приемлив в очите на традиционните партии с оглед на възможен съюз преди втори тур.\r\n\"Тъй като електоратът е много разпръснат, без нито един един кандидат, който да има сериозно преимущество в проучванията на общественото мнение, не се знае дали ще може да привлече гласовете, дадени за тези, които бъдат елиминирани на първия тур. Това не е обединяващ кандидат\", казва Микаел Моалем.\r\nАко той не постигне целта си, има кой да поеме щафетата: тримата му синове са избрани на различни политически постове - единият редом с него в националния парламент, друг - в общинския съвет, а третият - в парламента на щата Рио де Жанейро, пише БТА.", "date": "2018.07.23", "title": "С носталгия към диктатурата: Това ли е бъдещият президент на Бразилия?"}
{"url": "https://www.dnes.bg/obshtestvo/2018/07/23/noviiat-shef-na-nzok-reformite-zapochvat-promenite-predstoiat.383057", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС поредица реформи, но със същия екип започва работата си новоизбраният шеф на Здравната каса д-р Дечо Дечев. В първия си работен ден той заяви, че един от най-големите проблеми в контрола е, че Касата се занимава с дейности, за които няма компетентност.\n\r\nСамо часове, след като стана шеф на Здравната каса, д-р Дечо Дечев каза, че предстои сериозна промяна в лекарствената политика, възможностите за лечение в чужбина, както и завишаване на контрола, за да се следи по-ефективно как харчат парите си болниците.\n\n\n\r\nКак ще бъде постигнато всичко това обаче ще стане ясно до 3 месеца – през това време ръководството на Kасата ще работи върху промените.\r\n                    \r\n                    \r\nПо-големият проблем, според новия шеф на касата, е, че все още има болници, които прилагат медицина от миналия век, разчитайки на немалко лобита.\n\r\nСамият пациент все пак има избор – сам да избере къде да се лекува. В негова помощ е създаден и Индексът на лечебните заведения.\n\r\nВ здравния портал е събрана цялата налична информация от десетки лечебни заведения в страната. Оттам пък става ясно, че 2-ма на всеки 5 доплащат за лечение. Въпреки това 2/3 от пациентите са доволни от лечението, съобщава .\n\r\n\n\r\n\r\n ", "date": "2018.07.23", "title": "Новият шеф на НЗОК: Реформите започват, промените предстоят!"}
{"url": "https://www.dnes.bg/notifikacii/2018/07/23/london-realen-e-riskyt-ot-brexit-bez-sporazumenie.383034", "text": "Британският външен министър Джереми Хънт предупреди, че е налице \"съвсем реален риск\" неговата страна да напусне Европейския съюз догодина без споразумение за бъдещите отношения с Брюксел, което би причинило икономически и политически вреди както на ЕС, така и на Лондон, предаде Асошиейтед прес.\r\nВ разговор с германския си колега Хайко Маас в Берлин днес той каза, че Европейската комисия, която ръководи преговорите, като че ли очаква Лондон да се огъне и да отстъпи. \"Това няма да се случи\", предупреди Хънт.\r\nГерманският външен министър на своя страна го увери, че неговата страна \"не иска Brexit да се случи в условия на безпорядък\". \"Ние искаме споразумение\", заяви Хайко Маас.\r\nЕвропарламентът и националните парламенти на страните членки на ЕС трябва да ратифицират споразумението преди Великобритания да напусне съюза на 29 март догодина, както е обявила официално.\r\n \r\n(БТА)", "date": "2018.07.23", "title": "Лондон: Реален е рискът от Brexit без споразумение"}
{"url": "https://www.dnes.bg/sport/2018/07/23/rumynci-ili-shvedi-chakat-ludogorec-v-tretiia-kryg-za-shl.383031", "text": "Лудогорец ще играе срещу румънския ЧФР Клуж или шведския Малмьо, ако отстрани унгарския МОЛ Види във втория предварителен кръг на Шампионската лига по футбол.\r\n\"Орлите\" бяха поставени при жребия. Те ще бъдат гости в първия двубой и домакини в реванша.\r\nМачовете от третия кръг са насрочени за 7/14 август, като Лудогорец първо ще бъде гост по предварителна програма.\r\nКакто е известно, начело на Клуж е бившият треньор на ЦСКА - Едуард Йорданеску. Клуж успя да стане шампион на Румъния след драматична битка със Стяуа.\r\nДругите възможности за Лудогорец бяха победителите от двойките БАТЕ (Борисов)/ХИК (Хелзинки), Динамо\r\nАко пък отпадне от Види, българският шампион ще играе в третия квалификационен кръг на Лига Европа срещу Зрински мостар (Босна и Херцеговина) или Валета (Малта). \r\n ", "date": "2018.07.23", "title": "Румънци или шведи чакат Лудогорец в третия кръг за ШЛ"}
{"url": "https://www.dnes.bg/notifikacii/2018/07/23/55-godishna-sloji-bomba-na-koncerta-na-iron-maiden-v-plovdiv.383036", "text": "Жена от Пловдив се опита да осуети концерта на Iron Maiden в Пловдив.\r\nТя се обадила на спешния телефон 112 и съобщила, че е поставена бомба на Гребната база, където известната британскa хеви метъл група бе хедлайнер в последната трета вечер на фестивала Hills of Rock.\r\n55-годишна пловдивчанка се обадила снощи около 19 ч.,  два часа преди концерта на групата.\r\nИзвършената от полицията проверка в района на Гребната показала, че сигналът за поставеното взривно устройство е фалшив.\r\nЖената е арестувана за 24 часа.\r\nОт прокуратурата съобщиха, че е образувано бързо производство по случая, а пловдивчанката е заплашена от затвор до 2 години.\r\nКонцертът на Iron Maiden в Пловдив събра десетки хиляди почитатели от цялата страна.\r\nГоляма част от жителите на район “Западен” обаче се оплакваха от силната музика по време на концертите, която в определени часове се чуваше до северните квартали на града.", "date": "2018.07.23", "title": "55-годишна \"сложи\" бомба на концерта на Iron Maiden в Пловдив"}
{"url": "https://www.dnes.bg/stranata/2018/07/23/trima-postradaha-pri-katastrofa-na-prohoda-na-republikata.383050", "text": "Трима души пострадаха при катастрофа на Прохода на Републиката до Велико Търново, съобщава МВР.\r\nЗаради сблъсъкът товарните автомобили изчакват на място, а обходът за леките е по стария път за Дебелец\r\nСигналът за инцидента е подаден около 16 часа, като са катастрофирали товарен и лек автомобил. \r\nПо предварителни данни има трима пострадали, чието състояние се изяснява. На място са изпратени екипи на Пътна полиция и Спешна помощ.", "date": "2018.07.23", "title": "Трима пострадаха при катастрофа на Прохода на Републиката"}
{"url": "https://www.dnes.bg/stranata/2018/07/23/za-ubiistvoto-na-damla-mehmed-iska-v-aresta-strah-go-e-ot-linch.383017", "text": "Седем месеца след убийството на 7-годишната Дамла от Момчилград, прокуратурата внесе в съда обвинителния акт срещу първия ѝ братовчед - 25-годишния Мехмед Хасан, който е основният заподозрян за жестокото престъпление. До средата на септември трябва да бъде даден ход на делото, информира \"\".\n\n\n\n\n\"На този етап не мога да кажа каква ще бъде стратегията ни по време на делото. Все още не съм се запознал с обвинителния акт\", заяви Павел Гатев, служебен защитник на задържания като заподозрян за убийството.\r\nПовдигнатото обвинение е за убийство на малолетно дете в безпомощно състояние и по особено жесток начин. В случая предвиденото наказание е лишаване от свобода от 15 до 20 г., доживотен затвор или доживотен затвор без замяна.\r\r\n                    \r\n                    Според прокуратурата престъплението е извършено, за да бъде прикрито друго престъпление.\r\nРазследващите смятат, че младият мъж е влязъл в жилището, за да краде пари. Той е знаел, че в апартамента на близките му има пари, защото ден преди да извърши престъплението, Мехмед поискал от майката на Дамла 50 лева назаем и ги получил.\r\nЗнаел, че майката е нощна смяна, защото той работел в същото предприятие.\r\nМехмед влязъл в апартамента, в който сама спяла малката Дамла. Мъжът имал ключ от жилището. Докато тършувал, момичето се събудило от шума и започнало да вика уплашено.\r\nТогава Мехмед се стреснал, притиснал носа и устата ѝ и я задушил. По-късно залепил лицето на детето с тиксо и напуснал жилището.\r\nОт извършената съдебномедицинска експертиза на тялото на Дамла категорично се установява, че причина за настъпването на смъртта на детето е задушаване (механична асфиксия) от затискане и запушване на дихателните отвори - уста и нос.\r\nБезжизнената Дамла беше открита в семейното жилище от майка ѝ Садет Муса, когато тя се върнала от нощна смяна. Писъците на майката разбудили съседите в жилищния блок.\r\n\"Когато излязох навън, вече бяха изнесли Дамла. Опитах се да направя сърдечен масаж. Телцето беше още много топло. Майката ме питаше: \"Бие ли сърцето?\", а аз ѝ отговорих положително. Нямаше как да ѝ кажа, че не усещам сърцето на Дамла\", разказа Стефка Николова, която живее един етаж под семейство Муса.\r\nПристигналите с линейка медици само констатирали, че детето е мъртво.\r\nУбийството на Дамла предизвика сериозно напрежение в Момчилград. Десетки жители на града излязоха на улиците, за да искат бързо залавяне на убиеца и налагане на най-жестокото наказание. Хората признаха, че се стрхуват да няма други убити и не смееха да пускат децата си научилище.\r\nВеднага след убийството в ареста бе задържана майката на Дамла и бе обвинена, че е оставила дедето си без недзор. По-късно тя бе освободена, но зад решетките бе затворен Мехмед.\r\nПо време на разследването стана ясно, че той е бил изключително близък до семейството и много привързан към момичето, грижел се за нея като по-голям брат.\r\nСпоред разследващите той направил пълни самопризнания при повторен разпит. \n\r\nВ момента обвиненият се намира в следствения арест в Кърджали. В съда Мехмед се държал хладнокръвно и с нищо не показал, че съжалява за случилото се. Поиска да бъде в ареста, страхува се от линч.", "date": "2018.07.23", "title": "За убийството на Дамла: Мехмед иска в ареста, страх го е от линч"}
{"url": "https://www.dnes.bg/cars/2018/07/23/kolko-benzin-mojem-da-kupim-s-edna-zaplata-na-dynoto-sme-v-evropa.383009", "text": "Колко бензин може да купи българинът със средната си заплата? Отговорът е 430, 5 литра – от масовия А-95. В съседна Гърция средното месечно възнаграждение на гърците стига за 789 литра, а в Люксембург - за цели 2755 литра.\r\nТова пише в анализ \"РИА Новости”, цитирана от \"Монитор\".\r\nДанните показват, че българите са на опашката по покупателна способност заедно с Румъния и Украйна. Със средната си заплата румънците могат да си позволят 433,6 л, а украинците, които са последни след нас - 243,8 л. \n\n\r\nОт другите балкански държави, за които в публикацията са цитирани данни, в Словения могат да налеят 776,3 л, в Хърватия - 558 л.\r\r\n                    \r\n                    Русия е сред първенците по покупателна способност на бензин сред бившите соцстрани. Там със средна заплата се купуват 853,3 л бензин, но не бива да се забравя, че страната е износител на петрол и нефтени деривати.\r\nОт същата група държави, които вече са в ЕС, освен Словения, и в Естония също могат да се похвалят, че могат да налеят доста голямо количество бензин със средната си заплата - 733,8 л.\r\nОт страните извън бившия соцблок най-зле е Португалия, където със средното си месечно възнаграждение могат да купят почти 691 л бензин. По този показател обаче малката иберийска държава е много по-добре от почти всички бивши соцстрани.\r\nВ челото освен Люксембург са още Норвегия и Австрия, където с една средната месечна заплата може да се налеят над 2000 л бензин А-95. На Острова това количество е 1948,3 л, в Швеция - 1854,3 л, в Дания - 1808 л, в Холандия - 1771,3 л, в Германия - 1694,6 л, в Ирландия - 1685,8 л, във Финландия - 1660,6 л, Белгия - 1575,3 л, Франция - 1484 л, Испания - 1323,4 л, Кипър - 1280 л и Италия 1083,6 л.\r\nОбщо 12 са страните, където със средната заплата може да се налее между 1000 и почти 2000 л от масовия бензин. В други 14 държави, включени в статистиката може да се купи между 521 и 854 л.\r\nЗа под 500 л парите стигат в 4 европейски държави, сред които е и България.", "date": "2018.07.23", "title": "Колко бензин можем да купим с една заплата? На дъното сме в Европа!"}
{"url": "https://www.dnes.bg/akoshtete-vqrvaite/2018/07/23/bliznakyt-e-limon-lyvyt-e-pypesh-plod-spored-zodiiata.383042", "text": "\r\n \r\nКато първи знак в зодиака, овенът се свързва с енергията, раждането, детството. Според китайската митология прасковата е символ на вечна младост и подвижност. \r\n\r\n\r\n \r\nТелецът е земен знак и често се свързва със земните удоволствия. Сладък като крушата. В китайската култура тя е символ на просперитет, богатство, удоволствие, които са важни за телеца.\r\n\r\n\r\n \r\nЛимонът е символ на зараждането на позитивната енергия и \"изстискването\" на негативното. Такава полярност е характерна за близнаците, те си сменят мненията и настроенията, но винаги остават позитивни. Жълтото също се свързва с радостта.\r\n \r\n\r\n \r\nРакът е закрилник на семейството и дома. Смокинята пък е символ на плодородието и изобилието, според древните египтяни, затова е най-добрият плод за раците.\r\n \r\n\r\n \r\nПъпешът се свързва с лукса, богатството, креативността и ненаситността. Лъвът пък обожава удоволствията, умее да се забавлява и държи на лукса и удобствата.\r\n \r\n\r\n \r\nТози зодиакален знак винаги се е свързвал с чистотата, непорочността. В християнската символика портокалът е символ на невинността, девствеността, така че е идеален за девите. Носи и тяхната елегантност.\r\n\r\n", "date": "2018.07.23", "title": "Близнакът е лимон, Лъвът е пъпеш: Плод според зодията"}
{"url": "https://www.dnes.bg/notifikacii/2018/07/23/vlak-pomete-jena-stoiala-na-jp-liniiata-v-pyrvomai.383048", "text": "65-годишна жена е загинала, след като е била блъсната от влак в района на кв. \"Любен\" на Първомай.\r\nСигналът за инцидента е получен около 15.10 часа, уточняват от полицията.\r\nВлакът се е движел от Пловдив към Свиленград и е блъснал жената, която по първоначални данни е стояла на жп линиите.\r\nНяма данни за насилие и чужда намеса.\r\nВлакът е спрян и тече оглед.\r\nОт БДЖ съобщиха, че движението на влаковете по линията, се осъществява нормално.\r\n ", "date": "2018.07.23", "title": "Влак помете жена, стояла на жп линията в Първомай "}
{"url": "https://www.dnes.bg/obshtestvo/2018/07/23/dyjdyt-ostava-i-vyv-vtornik-na-mnogo-mesta-intenziven.383023", "text": "Облачен и дъждовен ще бъде вторникът, сочи прогнозата за времето на НИМХ-БАН.\r\nОблачността ще е предимно значителна и на много места отново ще има валежи, като остават условията за локални градушки. Около обяд ще има временни разкъсвания на облачността и тогава явленията ще са на по-малко места. Ще духа до умерен вятър от север-североизток. Ще е по-хладно с максимални температури между 23 и 28 градуса.\r\nНад Черноморието ще е предимно облачно. Ще има валежи от дъжд, на места главно в сутрешните часове ще са интензивни и със значителни количества. Ще духа умерен север-североизточен вятър. Максимални температури по крайбрежието: 24-27. Температурата на морската вода е 25-26 градуса. Вълнението на морето ще бъде 2-3 бала.\r\r\n                    \r\n                    Над планините ще преобладава облачно време с валежи от дъжд и гръмотевична дейност. Около обяд явленията ще са на по-малко места. Ще духа умерен, по високите и открити части и временно силен североизточен вятър. Максималната температура на височина 1200 метра ще е около 18, на 2000 метра - около 12 градуса.\r\nВ сряда и четвъртък отново на много места в страната ще има краткотрайни, в отделни райони интензивни валежи, главно след обяд и до полунощ, придружени и с гръмотевици. На повече места ще са валежите в Северна България и планините, а в сряда - все още на места и в източните райони. Запазват се условията и за градушки.\r\nЩе се задържи хладно за края на юли с максимални температури под 30 градуса.", "date": "2018.07.23", "title": "Дъждът остава и във вторник, на много места – интензивен"}
{"url": "https://www.dnes.bg/snimka-na-denia/2018/07/23/dyjd-gradushka-i-buri-do-kraia-na-sedmicata.383059", "text": "Прогнозата на синоптиците е за дъжд, гръмотевици и бури. Дори градушка. На места, главно в югоизточната половина на страната, явленията ще са особено интензивни и със значителни количества. \n\r\nУтре облачността ще е предимно значителна и на много места отново ще има валежи, като остават условията за локални градушки. Около обяд ще има временни разкъсвания на облачността и тогава опасното време ще важи за по-малко места. \n\r\nЩе духа до умерен вятър от север-североизток. Ще е по-хладно с максимални температури между 23° и 28°. Такава е прогнозата за времето на Националния институт по метеорология и хидрология (НИМХ) при БАН, според дежурният синоптик Георги Цеков.\n\r\nНад Черноморието ще е предимно облачно. Ще има валежи от дъжд, на места главно в сутрешните часове ще са интензивни и със значителни количества. Ще духа умерен север-североизточен вятър.\r\nМаксималните температури по крайбрежието се очаква да са 24-27°. Температурата на морската вода е 25-26°. Вълнението на морето ще бъде 2-3 бала.\n\r\nНад планините ще преобладава облачно време с валежи от дъжд и гръмотевична дейност. Около обяд явленията ще са на по-малко места. Ще духа умерен, по високите и открити части и временно силен североизточен вятър. Максималната температура на височина 1200 метра ще е около 18°, на 2000 метра – около 12°.\n\r\nДо края на работната седмица отново на много места в страната ще има краткотрайни, в отделни райони интензивни валежи, главно след обяд и до полунощ, придружени и с гръмотевици.\n\r\nНа повече места ще са валежите в Северна България и планините, а в сряда – все още на места и в източните райони. Запазват се условията и за градушки. \n\r\nОт средата на седмицата ще започне бавно повишение на температурите, но все пак, особено в източните райони, ще се задържи сравнително хладно за края на юли. Максималните температури ще са предимно между 25° и 30°. Атмосферното налягане е по-ниско от средното за месеца.", "date": "2018.07.23", "title": "Дъжд, градушка и бури до края на седмицата"}
{"url": "https://www.dnes.bg/obshtestvo/2018/07/23/pytuvane-danyci-detski-za-horata-s-uvrejdaniia-v-germaniia.383019", "text": "В България протестът на майките на деца с увреждания продължава вече месеци. А как стоят нещата в Германия? На какви помощи могат да разчитат тук хората със специални нужди? Какви грижи полага за тях държавата разказва . \n\r\nПовече грижи и по-добра интеграция на хората със специални нужди - това е основното искане на протестиращите в България родители на деца с увреждания. Много от тях виждат страните от Западна Европа като образец за успешна социална политика. Да вземем за пример Германия, където живеят близо 10 милиона души със специални нужди. Как германската държава се грижи за тях?\r\n                    \r\n                    \r\nСтепента на инвалидност в Германия се измерва през 10 - от 20 до 100. Хората с инвалидност над 50 (повече от 7 милиона германски граждани) получават т.нар. \"удостоверение за тежко увреждане\". Документът е валиден максимум 5 години. След изтичане на този период удостоверението може да бъде удължено до два пъти без особени формалности. На третия път са необходими нова молба и нов преглед. Удостоверението за инвалидност може да бъде и безсрочно, ако пациентът има трайно увреждане без изгледи за промяна.\n\r\nХората с увреждания често се нуждаят от помощ дори при най-обикновените дейности от всекидневието. В германското здравеопазване важат пет степени на потребност. Най-високата 5-а степен се дава на лица с изключително тежка форма на увреждане, довело до загубата на двигателна функция и в четирите крайника.\r\nЗа да определят нивото на потребност, представители на Медицинската служба към здравните каси (Medizinischer Dienst der Krankenversicherung) оценяват лицето със специални нужди в шест категории: \"мобилност\", \"когнитивна и комуникативна способност\", \"поведение и психически отклонения\", \"самогрижа\", \"справяне с медицински потребности\" и \"ежедневни дейности\". Всяка категория има различно процентово участие в крайната оценка. Най-голяма тежест (40%) има \"самогрижата\", където експертите преценяват дали лицето е в състояние да се храни, облича и ползва тоалетна без чужда помощ.\r\nПотребностите на деца със специални нужди се определят, след като техните показатели във всяка от категориите се сравнят с тези на деца с нормално развитие. При бебетата до 18 месеца най-важно е да се види дали имат трудности при храненето.\n\r\nОсвен изброените дотук шест категории, съществуват още \"домакинство\" и \"извъндомашни дейности\". В категорията \"домакинство\" експертите от Медицинската служба трябва да установят дали и до каква степен уврежданията на даден човек му пречат да пазарува, готви, чисти и контактува с администрацията. Категорията \"извъндомашни дейности\" взима предвид придвижването извън дома, ползването на градски транспорт, участието в мероприятия и посещението на градина, училище или работно място. Точките в категориите \"домакинство\" и \"извъндомашни дейности\" не са част от крайната оценка, те само помагат за изготвяне на индивидуален план за грижа.\n\r\n\n\r\nЗдравноосигурените със степен на потребност от 2 до 5, които имат нужда от помощ у дома, могат да получат обезщетение в натура или парично обезщетение. Обезщетението в натура предвижда домашните грижи да се полагат от служители на амбулаторни центрове или професионални болногледачи. Задачата на тези асистенти е да помагат на нуждаещия се при къпането, обличането и ходенето до тоалетна. Освен това те могат да помагат в домакинството, като пазаруват, готвят или чистят. Грижата за хора с увреждания включва и дейности от свободното време - хобита, разходки, игри. Грижите за нуждаещия се могат да се поемат и от роднина. В този случай лицето с увреждания има право на парично обезщетение.\n\r\nХората с потребности от 3-а степен могат да получават месечно обезщетение в размер на 545 евро или обезщетение в натура на стойност 1298 евро. Инвалидите с най-висока нужда от помощ получават месечно обезщетение от 901 евро или 1995 евро в натура.\n\r\nЗдравната каса дава допълнителни 40 евро на месец за помощни средства за дома. Такива са например седалките за душ и болничните легла. Освен това лицето с увреждане може да получи еднократна финансова помощ до 4000 евро за приспособяване на входната врата и банята и за монтирането на стълбищен асансьор.\n\r\n\n\r\nЗа голяма част от хората с увреждания в България пътуването с градски транспорт е немислимо, тъй като повечето спирки и превозни средства не са приспособени към техните нужди. В Германия е другояче: на повечето гари и метростанции има асансьори, а автобусите и мотрисите са пригодени за ползване от инвалиди. Очаква се до 2022 година всички гари, автобуси, влакове и метра в Германия да изглеждат по този начин. Хората с тежки увреждания могат да ползват услугите на градския транспорт срещу 80 евро на година. За сравнение: редовната цена на една месечна карта в западните провинции е около 60 евро. По време на пътуването инвалидът може да вземе със себе си и придружител.\n\r\nХората със специални нужди ползват и данъчни облекчения. В зависимост от степента на инвалидност, облекчението върху годишния ДОД варира между 310 и 1420 евро. При тежки увреждания като пълна слепота то може да достигне 3700 евро. Ако лицето с увреждане е дете, данъчните облекчения се ползват от родителите. А притежателите на автомобил биха могли да се освободят изцяло или поне частично от плащане на годишен данък.\n\r\nВ Германия детски надбавки се получават най-малко до навършване на 18-годишна възраст. Родителите на деца с увреждане могат да продължат да ги получават и след това, ако доходът на детето е недостатъчен за неговата издръжка. Според германските закони, за издръжката на едно здраво дете са необходими поне 9000 евро на година. Сумата за деца със специални нужди е по-висока.\n\r\n\n\r\nЗадачата на германските социални служби е да ограничат негативните последствия от всяко увреждане и качествено да интегрират хората с увреждания в обществото, се казва в брошура на германската Асоциация на хората с увреждания.\n\r\nВ Германия интеграцията започва отрано. Децата с увреждане могат да посещават безплатни лечебно-педагогически или интегративни детски градини. Групите в т.нар. интегративни градини се състоят от деца със специални нужди и такива с нормално развитие. Всички деца в Германия, включително тези с увреждания, са задължени да ходят на училище. В повечето случаи родителите имат право да избират между обикновено училище и такова за ученици със специални нужди. Училища за деца с увреждания има във всички германски провинции. \n\r\nАко ученикът се нуждае от асистент или придружител, социалните служби поемат разходите за него. Здравната каса пък би могла да осигури за хората с увреждания и различни помощни средства, например специален компютър.\n\r\nОнези, които искат да посещават университет, могат да финансират следването си с пари по Закона за подпомагане на обучението (BАföG). Размерът на месечната подкрепа зависи от учебното заведение и житейската ситуация на кандидатите. Най-високата месечна издръжка за студенти, които не живеят при родителите си, възлиза към момента на 735 евро. Държавата може да помогне на студентите със специални нужди, като им осигури придружител и специален компютър или поеме разходите за жестомимичен преводач. \n\r\nОсвен това сесиите за студентските изпити могат да бъдат удължени, ако увреждането възпрепятства тяхното нормално протичане.\n\r\n\n\r\nГерманската Интеграционна служба помага на хората със специални нужди при търсенето на работно място и служи като посредник между кандидатите и техните бъдещи работодатели. При успешно назначаване Агенцията по заетостта може да осигури асистент за работното място. Асистентите помагат например на хора с увредено зрение, като им четат служебните документи. Хората с увреждания, които не са в състояние да работят поне три часа дневно, могат да посещават т.нар. \"Работилници за хора с увреждания\", каквито има в цяла Германия. Месечното възнаграждение в тези предприятия е средно 211 евро.\n\r\nНад 400 000 души годишно подават документи за инвалидна пенсия. В Германия тази пенсия може да бъде пълна или непълна. Хората с увреждане, които не са в състояние да работят поне три часа дневно, се смятат за нетрудоспособни и имат право на пълна инвалидна пенсия. Лицата, които могат да работят между три и шест часа дневно, получават само половината.\r\n", "date": "2018.07.23", "title": "Пътуване, данъци, детски... За хората с увреждания в Германия"}
{"url": "https://www.dnes.bg/akoshtete-vqrvaite/2018/07/23/samo-za-jeni-kakvo-triabva-da-znaete-za-vashite-40.382862", "text": "Наближавате 40 или вече сте ги навършили? Казват, че това са просто цифри, но всяка жена приема възрастта си по различен начин. Какво трябва да знаете за вашите 40, освен че не бива да сваляте усмивката от лицето си?\r\nПътят на кариерата може да бъде осеян с много тръни.\r\nДа имаш свое собствено скривалище е незаменимо. Вашият социален кръг е станал по-малък, но по-добър. Думата \"успех\" има все по-малко значение.\r\nСпортът е прекрасен антидот на ежедневния стрес. Осъзнавате, че грижата за тялото и здравето ви са приоритет.\r\nМладежите ви търсят за съвет по-често. За добро или лошо...\r\nСпорът е загуба на време и енергия.\r\n", "date": "2018.07.23", "title": "Само за жени:  Какво трябва да знаете за вашите 40?"}
{"url": "https://www.dnes.bg/akoshtete-vqrvaite/2018/07/23/megan-markyl-noviiat-moden-diktator.383039", "text": "Стилът на Меган Маркъл е сред основните теми на разговор за модните критици последните месеци.\r\nРазбира се, знаем, че цял екип стилисти стои зад всеки малък детайл, а консултациите по етикет вероятно са на дневна база.\r\nВъпреки това, Меган Маркъл определено може да послужи като вдъхновение и да научим няколко урока от нея по стил.\r\n \r\nЕдно от последните светски събития на младото семейство бе изложбата, посветена на Нелсън Мандела.\r\n \r\nТам звездата от „Костюмари“ се появи в рокля до коляно, тип шлифер. Моделът определено е една от водещите тенденции за сезона, съчетаваща в себе си едновременно класиката на тренча с удобните рокли за топлите месеци.\r\n \r\n", "date": "2018.07.23", "title": "Меган Маркъл - новият моден диктатор"}
{"url": "https://www.dnes.bg/stranata/2018/07/23/zaradi-chumata-es-poema-75-ot-obezshteteniiata-za-horata.383026", "text": "ЕС е одобрил мерките за справяне с чумата по дребния преживен добитък у нас и поема голяма част от компенсациите за животновъдите, съобщи евродепутатът Емил Радев от ЕНП-ГЕРБ.\n\n\n\"Европа даде отлична оценка на действията на българските власти и ЕС ще поеме 75% от обезщетенията, които са за загубените животни на българските стопани, така че ЕС е ангажиран на сто процента със справянето с този проблем\", каза той, цитиран от БНР.\r\nВ село Шарково започва изплащането на обезщетенията на стопаните, чиито кози и овце бяха умъртвени заради чумата. Министерството на земеделието съобщи в неделя, че са умъртвени и последните животни, набелязани за евтаназиране. Фермерите ще получат не по-малко от 190 лева на животно.\r\r\n                    \r\n                    Стопаните очакват да приключи пълната дезинфекция на оборите, за да започне да тече 21-дневният карантинен период, след който могат отново да имат животни.\r\nЩе продължи вземането на проби от животните за изследване на всеки 20 дни. Сега това става в зона от 10 км около огнищата на зараза, но по препоръка от Европейската комисия зоната ще се разшири на 20 км, за да се следи за евентуално разпространение на заразата.\r\nЗаради опасността от африканска чума по свинете по сухопътната граница между България и Румъния започва разчистване на терени с цел изграждане на ограда. Тя трябва да спира движението на диви свине от Румъния, където има стотици огнища на заболяването.\r\nВетеринарите в Берковица и района са с повишено внимание. Най-важно е да се регистрират всички свине от домашните стопанства, защото в крайните квартали много жители на града отглеждат по едно-две прасета за собствени нужди.\r\nОсвен това, жителите на града трябва да съобщават за всяка умряла домашна или дива свиня. Открит е дежурен телефон в общината. Сигнали може да се подават и на телефон 112.\r\nЖандармерията допуска в района единствено граждани с местна регистрация.", "date": "2018.07.23", "title": "Заради чумата: ЕС поема 75% от обезщетенията за хората"}
{"url": "https://www.dnes.bg/notifikacii/2018/07/23/medici-smiatat-povecheto-vitamini-sa-bezpolezni.383028", "text": "Медици смятат, че въздействието на повечето витамини върху организма е силно преувеличено, съобщи Лайф. Членове на Американската асоциация на кардиолозите извършили изследване, което показало незначително въздействие на повечето витамини върху човешкия организъм.\r\nВъз основа на анализ на пуснатите на пазара мултивитаминни комплекси, медиците заключили, че съдържащите се в повечето биоактивни добавки витамини B, C и D на практика са безполезни.\r\nВ рамките на изследването било констатирано, че като източник на \"нормални\" витамини, други полезни вещества и микроелементи могат да се използват единствено натурални продукти, а фармацевтичните препарати не оказват почти никакво въздействие, като по-специално витамините А, С и Е се приемат от организма само при консумация на зеленчуци и плодове.\rПри това витамин С не допринася за бързо оздравяване при простуда, отбелязват медиците.\r\nПо-рано бе изяснено, че недостигът на витамин D не влияе върху състоянието и здравето на мозъка, макар да бе смятан за една от причините за развитие на болестта на Алцхаймер.\r\nРезултатите от изследването са качени на сайта Business Insider.\r\n", "date": "2018.07.23", "title": "Медици смятат: Повечето витамини са...безполезни"}
{"url": "https://www.dnes.bg/notifikacii/2018/07/23/dvama-zaginali-pri-atakata-v-toronto-niama-raneni-bylgari.382992", "text": "До момента няма данни за пострадали или загинали български граждани в следствие на стрелба в гръцкия квартал в Торонто, Канада, съобщи МВнР.\r\nСнощи около 22:00 ч местно време в квартал Грийктаун мъж откри стрелба с пистолет и рани 13 души, а двама души загинаха.\n\r\nГенералният ни консул в Торонто Петър Крайчев се е свързал своевременно с Кралската канадска конна полиция, откъдето са заявили, че до момента няма информация за пострадали или загинали българи.\r\nКонсулството ни е в контакт с местните власти, следи развитието на ситуацията и е на разположение за оказване на съдействие при необходимост.\r\nНаши сънародници, които желаят на получат актуална информация или да подадат сигнал за техни близки, могат да го направят на дежурния телефон на представителството ни: +1 416 892 1738.\rДвама души са убити при снощната стрелба в гръцкия квартал на Торонто, единият от тях е стрелецът. Ранени са 13 души, съобщи началникът на градската полиция Марк Сондърс, цитиран от Франс прес.\r\nЗагинала е млада жена, съобщи той на пресконференция. \r\nПострадалите са откарани в болница; сред тях има деветгодишно момиче, което е в критично състояние.\r\nИзвършителят, който е стрелял с пистолет, е застрелян в престрелка с полицията, добави Сондърс и обясни, че още е твърде рано за предположения какви може да са били мотивите му.\r\nСтрелбата е избухнала в Грийктаун, гръцкия квартал на града, около десет часа вечерта в неделя местно време. Очевидци съобщават, че са чули между 10 и 30 изстрела. В района има много популярни ресторанти, кафенета и магазини.\r\nГоворителят на полицията Марк Пъгуош посочи, че е рано да се каже дали става дума за тероризъм.\r\nНапоследък в Торонто зачестиха случаите на сблъсъци с използване на огнестрелно оръжие, главно между престъпни групировки. През уикенда в града бяха разположени допълнителни полицейски сили.", "date": "2018.07.23", "title": "Двама загинали при атаката в Торонто, няма ранени българи"}
{"url": "https://www.dnes.bg/notifikacii/2018/07/23/myj-pochina-sled-piianska-svada-v-mezdra.382994", "text": "Мъж почина след свада в късните часове на деня в Мездра, съобщават от Областната дирекция на МВР.\r\nНа 21 юли, в 09.23 часа, в РУ-Мездра е получено съобщение, че в двора на частен дом в града е намерен в безсъзнание, с кръв в лявата част на главата 42-годишен мъж.\r\nПострадалият е настанен в Отделението по анестезиология, реанимация и интензивно лечение при при МБАЛ \"Христо Ботев\"-Мездра с опасност за живота, където ден по-късно почива.\r\nСлед проведени оперативно-издирвателни мероприятия е задържан 68-годишен мъж от Мездра, който около 23.00 часа на 20 юли, при пиянска свада в дома си е нанесъл удар с дървен предмет в лявата част на главата на починалия.\r\nИзвършителят е задържан за срок до 24 часа в РУ-Мездра.", "date": "2018.07.23", "title": "Мъж почина след пиянска свада в Мездра"}
{"url": "https://www.dnes.bg/politika/2018/07/23/da-zatvorim-lagerite-parite-za-bejanci-za-ohrana-na-granicata.382993", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПарите за издръжка на бежанските центрове да се пренасочат към охрана на границата, а лагерите да бъдат закрити, заради малкото настанени мигранти там. Това поиска в Харманли евродепутатът Ангел Джамбазки.\r\nЖурналисти в бежанския център не бяха допуснати, но според политиците лагерът бил почти празен – както били и повечето центрове в страната. \n\n\n\"Отидохме в центъра в Харманли, там присъстваха ръководството на лагера, Държавната агенция по бежанците (ДАБ), медии, а от ръководството на ДАБ ограничиха медиите с невдигане на телефона, оставиха ги пред вратата на бежанския лагер. Българската държава е направила необходимото, за да живеят бежанците в добри условия. Фактът, че ръководството на агенцията не допусна вашите колеги е показен - непрофесионализъм и безотговорност\", бе категоричен евродепутатът и заместник-председател на ВМРО Ангел Джамбазки в студиото на Bulgaria ON AIR.\r\n                    \r\n                    \r\nЕвродепутатът каза още, че от ВМРО са посетилии Софийските бежански центрове - тези в кв. \"Овча купел\" и кв. \"Враждебна\". \"Нашата теза е, че тези центрове трябва да бъдат закрити, за да няма възможност някой да се изкуши да помисли че има някакъв резерв. Трябва да са трансформирани, може към местата за лишаване от свобода\", каза още Джамбазки в \"България сутрин\".\r\n\"При темповете на нарастване на населението в Африка и поради лошите условия, в които живеят хората там, те ще тръгнат към Европа. Франция, Белгия, Великобритания, Германия са държави, които са имали колонии в Африка. Ние нямаме причина да плащаме тази сметка. Тези, които са теглили този кредит, трябва да си платят цената\", заяви още Джамбазки.\r\nЕвродепутатът определи коалицията \"Обединени патриоти\" като \"най-доброто и успешно политическо образувание в сектора на българското родолюбие, постигнато на висока цена\".\r\nПо темата с евтаназирането на дребните преживни животни заради чумата,  Джамбазки каза, че признава неумелия подход на държавните власти и  заяви, че част от проблема е циркулирането на слухове за малки  обезщетения, които застрашават поминъка на хората.\n\r\n", "date": "2018.07.23", "title": "Да затворим лагерите: Парите за бежанци - за охрана на границата!"}
{"url": "https://www.dnes.bg/obshtestvo/2018/07/23/shofiori-bez-knijki-piiani-s-neplateni-globi-kat-bdi-e-i.382990", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвама мъже блъснаха общо 16 коли в София през миналата седмица. Таксиметров шофьор беше задържан, след като помете 9 коли на бул. \"Ломско шосе\". Проверка установила, че има неплатени глоби за около 6000 лв, а освен това шофира без книжка.\r\nДен по-късно 29-годишен шофьор блъсна 7 паркирани коли в столичния квартал \"Надежда\". Употреба на алкохол, липса на свидетелство за управление на автомобил и бягство от полицията - това са връзките между двата случая, които шокираха обществото за по-малко от денонощие.\n\n\r\nАвтомобилният състезател Румен Дунев и Христо Радков от Българското обединение на шофьорите посочиха пред , че като наказание остава само паричната глоба, тъй като и двамата са били с отнети книжки.\r\r\n                    \r\n                    Според Румен Дунев е необмислено решение да се бяга от полицията, каквото действие е предприел един от задържаните. Той препоръча на КАТ да се създаде звено, което да търси по-пряк път шофьорите с голям брой нарушения на пътя да станат отново редовни водачи на МПС.\r\n\"Никъде в закона не пише, че не може да се преминава на червено\", подчерта Христо Радков в студиото на \"България сутрин\".\r\nПо думите му, ако тръгнем от Лондон или Мадрид за София, първото място, на което ще ни спре полицай, е след Калотина.\r\n\"Нещо, което не води до никакъв ефект, има силно неефективен контрол. Явно милиционерските методи от 80-те години си стоят\", отбеляза той и препоръча да вземем пример от добрите европейски практики.", "date": "2018.07.23", "title": "Шофьори без книжки, пияни, с неплатени глоби... КАТ бди! Е и?"}
{"url": "https://www.dnes.bg/sport/2018/07/23/i-panatinaikos-si-haresa-gylybinov.382995", "text": "Гръцкият гранд Панатинайкос се е прицелил в нападателя на Дженоа Андрей Гълъбинов, твърдят медиите в страната.\r\nНачело на тима от Атина от няколко месеца е легендата на местния футбол Йоргос Донис, който има за задача да върне ПАО в битката за титлата, след като през миналия сезон завърши на катастрофалното 11-о място.\r\nСитуацията в Дженоа в момента е сравнително несигурна за Гълъбинов с оглед на многото идващи и напускащи играчи, пише \"Тема спорт\".\r\nОт клуба си тръгнаха основни фигури като вратарят Перин и бранителят Ицо, но пък бяха привлечени нападателите Джанклука Лападула от Милан (11 милиона евро), Кристиян Куаме (Читадела) и Кшищоф Пиатек (Краковия).\r\nИменно тяхното идване може да форсира напускането на Гълъбинов, а Панатинайкос е приемлив вариант за него.\r\nБългаринът е желан и от АПОЕЛ Никозия, но трансферът в кипърския тим изглежда по-малко вероятен.\r\n", "date": "2018.07.23", "title": "И Панатинайкос си хареса Гълъбинов "}
{"url": "https://www.dnes.bg/sofia/2018/07/23/chasti-ot-sofiia-ostavat-bez-voda-vyv-vtornik.382997", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 24 юли 2018 г. (вторник), във връзка с пресвързване на сградно водопроводно отклонение  на ул. 185 вилна зона \"Американски колеж\" , се налага спиране на водоподаването от 10:00 до 19:00 часа на клиентите на „Софийска вода”, живеещи в района на вилна зона \"Американски колеж\". \n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. 186 ъгъла с ул. 190.\n\r\nНа 24 юли 2018 г. (вторник), във връзка с изграждане на сградно водопроводно отклонение  на ул. \"Ген. Иван Колев\" кв. \"Кръстова вада\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на ул. „Ген. Иван Колев“ от ул. „Проф. Марин Големинов“ до ул. „Околовръстен път“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. „Ген. Иван Колев “№57.\r\n                    \r\n                    \r\nНа 24 юли 2018 г. (вторник), във връзка с подмяна на сградно водопроводно отклонение  на ул. \"Васил Левски\" с. Лозен, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Минзухар“, ул.  „Пролетна“  от ул. „ Заградена поляна“ до  ул. „Борова гора“, ул . „Заградена поляна“ от ул. „ Пролетна“ до ул. \"Васил Левски\".\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролетна“ ъгъла с ул. „Заградена поляна“.\n\r\nНа 24 юли 2018 г. (вторник), във връзка с подмяна на сградно водопроводно отклонение  на ул. 518 кв. „Христо Ботев“, се налага спиране на водоподаването от 09:30 до 16:30 часа на клиентите на \"Софийска вода\", живеещи в района на ул. 518 от ул. 513 до ул. 514. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. 518 №15.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез о.\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.23", "title": "Части от София остават без вода във вторник"}
{"url": "https://www.dnes.bg/politika/2018/07/23/obsyjda-se-sds-i-patriotite-edna-vyzmojna-koaliciia.383002", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛидерът на СДС Румен Христов призна, че в сините редици се обсъжда вариантът за коалиция между седесарите и патриотичните партии.\r\n\"Аз като десен човек изповядвам консервативни ценности, има допирни точки между нас и тях\", каза синият шеф пред . Той призна, че патриотите имат сполучливи действия, но и не скри, че има критики към тях. \n\n\n\r\nХристов обясни, че синята партия е опозиция на управляващите, но с властта все пак имало и допирни точки - кандидатстването в банковия съюз и еврозоната. Лидерът на СДС бе категоричен, че партията не би се коалирала с БСП и ДПС.\r\r\n                    \r\n                    \"Рано е да се каже дали СДС ще се яви на следващите избори самостоятелно, предстои дебат по темата. Много важни за нас са изборите за местна власт, към които ще фокусираме нашето внимание\", каза още Румен Христов.\r\nТой беше категоричен, че мястото на СДС е на политическата сцена в парламента, но то не е запазено.\r\nХристов обвини управляващите, че не са се справили в борбата си с чумата в Ямболско. \"Държавата не се справи, най-вече заради това, че не обясни какво следва от тази чума\", заяви Христов.\r\nСпоред лидера на СДС е трябвало да има карантина за региона, да бъде ограничен достъпът на автомобили и хора, както и да бъде обяснено на хората на човешки език, че това е пътят и те ще бъдат обезщетени достойно.", "date": "2018.07.23", "title": "Обсъжда се: СДС и патриотите – една възможна коалиция"}
{"url": "https://www.dnes.bg/politika/2018/07/23/lobita-si-imali-hora-v-nzok-dyrpali-koncite.383000", "text": "Проблемът в Националната здравноосигурителна каса (НЗОК) идва от едни хорица, които се въртят на места, които не са видими за обществото, но дърпат конците на Касата. Това обяви шефът на НЗОК д-р Дечо Дечев пред bTV.\r\nТой беше избран в петък – 20 юли, почти единодушно от парламента за шеф на Здравната каса. \n\n\n До избора му се стигна след като депутатите освободихя предсрочно д-р Камен Плочев от поста.\r\nДечев ще довърши мандата на Плочев до 12 март 2020 г.\r\nНовият управител каза, че знае кои са хората, които искат да дърпат конците.\r\nДечев не уточни имена, но обясни, че те са част от системата на Здравната каса. Има много интереси в системата – тези лобита са вкарали хора, които влияят, коментира още Дечев.\r\r\n                    \r\n                    Не съм от хората, които позволяват да им диктуват решения, предупреди новият управител на Здравната каса.\r\nТой уточни, че е приел да оглави Здравната каса, въпреки че новият пост не е по-добре платен нито му носи повече предимства от директорския пост в болница \"Св. Иван Рилски\", именно, защото има много проблеми за решаване и смята, че може да се справи.\r\nПриех, защото мисля, че ситуацията по-тежка не може да стане, допълни Дечев.", "date": "2018.07.23", "title": "Лобита си имали хора в НЗОК, дърпали конците"}
{"url": "https://www.dnes.bg/obshtestvo/2018/07/23/pogvat-za-proverki-avtobusite-i-kamionite.382999", "text": "Засилени проверки на товарни автомобили и автобуси ще се извършват в страната от днес до 29 юли, съобщават от ГД \"Национална полиция\".\r\nОперацията се провежда във всички държави членки на европейската организация на службите на Пътна полиция - TISPOL. \r\nВ акцията участват също служители от криминална и икономическа полиция, както и представители на Изпълнителната агенция \"Автомобилна администрация\" при Министерството на транспорта, информационните технологии и съобщенията.\r\nВодачите ще бъдат проверявани за валидна задължителна застраховка \"Гражданска отговорност\", както и за наличието на винетен стикер за ползване на републиканските пътища.", "date": "2018.07.23", "title": "Погват за проверки автобусите и камионите"}
{"url": "https://www.dnes.bg/notifikacii/2018/07/23/pochivka-ot-tenisa-vreme-za-liubov-grisho-s-nikol-v-sen-trope.383003", "text": "Григор Димитров си взе малко почивка от тениса и се отдаде на любимата си Никол Шерцингер във френския курорт Сен Тропе.\n\r\nДвама се отдадоха един на друг на луксозна яхта, а  обиколиха социалните мрежи.\rГригор доскоро бе в САЩ, за да се готви за турнирите на твърда настилка. Той ще участва само на 2 турнира преди последния турнир от Големия шлем - US open, който започва в края на август.\r\n\n\r\n ", "date": "2018.07.23", "title": "Почивка от тениса, време за любов! Гришо с Никол в Сен Тропе"}
{"url": "https://www.dnes.bg/notifikacii/2018/07/23/jestokost-v-berlin-zapaliha-dvama-kloshari-prez-noshtta.383015", "text": "Двама бездомни мъже бяха залени с леснозапалимо вещество и запалени тази нощ на гара Шьоневайде в Югоизточен Берлин, предаде ДПА.\r\nСпоред германската преса случайни минувачи са изгасили запалените мъже с пожарогасител, взет от намиращо се наблизо заведение за бързо хранене.\r\nПолицията отказа да потвърди достоверността на тази информация. \r\nПострадалите са откарани в болница с получени сериозни изгаряния. Освен тях са били запалени и вещите им. \r\nМотивите за нападението към момента са неизвестни, а полицията започна разследване на предполагаем опит за убийство, допълва БТА като се позовава на ДПА.\r\nИнцидентът припомни на германската общественост аналогичния опит за запалване на бездомен мъж на гара Шьонлайнщрасе през декември 2016 година. Тогава пътници се притекоха на помощ на бездомника, който не пострада.\r\nОсновният нападател тогава бе осъден на две години и девет месец затвор, а тримата му съучастници - на по осем месеца пробация.", "date": "2018.07.23", "title": "Жестокост в Берлин: Запалиха двама клошари през нощта "}
{"url": "https://www.dnes.bg/stranata/2018/07/23/velosipedist-zagina-pri-katastrofa-na-hemus.383008", "text": "Велосипедист загина при катастрофа на пътен възел Неофит Рилски на магистрала \"Хемус\", съобщиха от Областната дирекция на МВР във Варна.\r\nИнцидентът е станал около 9.30 часа тази сутрин.\r\nУстановено е, че по време на движението си с велосипед, 35-годишен руски гражданин, постоянно пребиваващ у нас, е навлязъл в активната лента на магистралата и е блъснат от лек автомобил.\r\nВелосипедистът е загинал на място.\r\nИзясняват се причините за инцидента.", "date": "2018.07.23", "title": "Велосипедист загина при катастрофа на \"Хемус\""}
{"url": "https://www.dnes.bg/eu/2018/07/23/ek-podkrepi-bg-proekt-dava-1-3-mln-sreshtu-hranata-ii-kachestvo.383010", "text": "Евродепутатите от ГЕРБ Андрей Новаков и Емил Радев получиха подкрепата на ЕК за програмата си за битка с двойния стандарт на храни и напитки за Източна Европа. \n\n\n\n\n Двамата се похвалиха, че пилотният им проект е одобрен без забележки.\r\nЗа него ЕК ще отпусне 1 300 000 евро. Средствата са за серия от тестове на храните и за сътрудничество между държавите, ще е отворена и за неправителствени организации, които работят за защита на потребителите.\r\nВ момента производителите използват \"вратичката\" на различните нормативни изисквания в отделните \r\nдържави и предлагат различно качество стоки.\r\r\n                    \r\n                    След като бъдат направени тестовете обаче, ще се въведат минимални стандарти за храните от ЕС, обясни Новаков.\r\n\"Очакваме от началото на 2019 г. ЕК да започне да изпълнява програмата, като обяви до април обществена поръчка, включително очаквам български компании да кандидатстват пред тази програма за отпускане на грантове още през 2019 г.\", уточни той.\r\nТой се похвали с пробива, който са направили с Новаков, защото допреди няколко години ЕК отричаше въобще да има двоен стандарт, а сега признава, че има такъв в Източна Европа.\r\n\"Ние искаме нормативно да се определи единен стандарт на храните и напитките в ЕС, а също при възможност да се направи централен орган, който да ги следи\", добави той.", "date": "2018.07.23", "title": "ЕК подкрепи BG проект: Дава €1,3 млн. срещу храната II качество!"}
{"url": "https://www.dnes.bg/temida/2018/07/23/kyde-e-brendo-izdirvat-go-s-evropeiska-zapoved-za-arest.383020", "text": "Софийската градска прокуратура издаде европейска заповед за арест на Евелин Банев-Брендо, който трябва да влезе в затвора за излежаване на 6-годишна присъда, съобщиха от прокуратурата. \nЕвелин Банев бе осъден за това, че през периода от 17 октомври 2002 г. до 30 май 2005 г. в България, Великобритания и Северна Ирландия, Британските Вирджински острови, Швейцария и Австрия, е участвал в организирана престъпна група, създадена с цел да извърши финансови операции със средства, за които е знаел, че са придобити чрез престъпление - трафик на наркотични вещества.\r\nПрисъдата на Банев е в сила от края на април и Софийската градска прокуратура незабавно е разпоредила задържане на осъдения Банев и привеждането му в затвора. Той е и с наложена забрана за напускане на страната.\r\nСлед като е установено, че той не е на известните адреси и местонахождението му в страната е неизвестно, Банев е обявен за последователно за местно, общодържавно и международно издирване.", "date": "2018.07.23", "title": "Къде е Брендо? Издирват го с европейска заповед за арест"}
{"url": "https://www.dnes.bg/obrazovanie/2018/07/23/ima-nadejda-medalist-po-biologiia-tyrsi-lekarstvo-sreshtu-rak.383006", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВдъхновяващи мечти и надежди за науката носят в себе си младите българи, които се пребориха за медали на последната Международна олимпиада по биология. Една от тях, Ваня Миланова, сподели, че иска младите хора в България да се активизират, а за себе си призна, че се интересува от методите и лекарствата срещу рака.\r\nНастоящата година върви по стъпките на 2017 г., когато българските ученици-олимпийци успяха да донесат общо 95 медала в различни сфери и предмети. Миналата седмица математиците ни завоюваха 5 медала от Международното състезание в Румъния. Биолозите ни пък спечелиха 4 медала от олимпиадата в Техеран.\r\n\"Тази година се състезаваха 201 страни. Имаше практически задачи и теоретични тестове. България е сред участниците в олимпиадите по биология от самото им създаване. Нашите деца са подготвени отлично. Най-големият проблем са практическите им способности. Изключително много съвременни методи, съвременни събития в биологията се появяват на олимпиадите. Състезателите трябва да бъдат комбинативни и да са в час с новите открития\", обясни ръководителят на учениците Албена Йорданова пред \r\r\n                    \r\n                    Бронзовият ни медалист Ваня Миланова обясни, че остава в България и ще учи молекулярна биология в Софийския университет.\n\r\n\"На Запад доста ценят олимпийските първенци. Младите хора в България трябва да се активизират и да създадат условия за развитие на науката. Познавам много вдъхновяващи хора. Има накъде да се развивам. Интересни са ми методите и лекарствата срещу рак\", каза Ваня.\r\nТя сподели в \"България сутрин\", че цялата организация на олимпиадата в Техеран протекла без никакви проблеми. \"И за момент не сме се чувствали заплашени. Посрещнаха ни изключително вежливо\", добави ученичката.\r\n ", "date": "2018.07.23", "title": "Има надежда! Медалист по биология търси лекарство срещу рак!"}
{"url": "https://www.dnes.bg/zvezdi/2018/07/23/matematichki-futbolistki-novata-rekolta-pleimeitki.383013", "text": "\n\r\nВече стартира гласуването за желаещите да сбъднат мечтата си да се окичат с титлата Playmate 2018. Новата реколта от 11 красавици свалиха задръжки за еротична фотосесия и дефилириха на морския бряг, естествено на Слънчев бряг, в Bedroom. За да видят ексклузивното представяне на кандидат плеймейтките, специални  гости на горещото парти бяха Криско, Ива Екимова, Playmate All Stars - Златка Димитрова, Playmate 2017 Нора Недкова и др. \n\r\nСред новите кандидатки има дипломирани математички, желаещи да станат полицайки, прокурор, има и футболистка.напълно противоречащи си дипломи и професии и титли от странни силиконови конкурси.\r\n                    \r\n                    \r\nНа \"ти\" с топката на зеления терен е Валерия Кирилова – Амира. Детската й мечта е да бъде полицайка, но не всички детски мечти се сбъдват веднага и тя първо ще се пробва за короната на Мис Плеймейт.\n\r\nВероника Никифорова завършва природо-математическа гимназия, сега е трети курс право, но в същото време се пъчи и с титлата \"Мис Силикон\". Сред изкусителките е и Дениз Хайрула, която е крупие, танцьорка и студентка по психология. \n\r\nКолорит внася Жанета Осипова, която е с български и руски корени. Жени Митрева пък била успешен модел в Италия, поне според организаторите.\n\r\nСред изненадите на тазгодишния конкурс е Катрин Апостолова, прясно завършила СМГ и вече студент в университета по архитектура. Това май е първата възпитаничка на СМГ, която е решила наред с уравненията да реши и задачата как се става Мис Плеймейт без формули. \n\r\nКристина Филипова пък е завършила новогръцка филология в Софийски универитет, а като дете мечтаела да бъде прокурор. \n\r\nИ тази година сред красавиците в конкурса има и майка - Галя Георгиева, чието тяло е покрито с татуси, посветени на... фолкпевеца Борис Дали. Синът й я подкрепя за участието и в конкурса. \n\r\nТатусите и безкрайните крака пък предлагат Несрин Исинова и пловдивчанката Сабрина Николова.\n\r\nГласуването ще бъде до 7 септември, а изборът на новата Мис Плеймейт ще стане ясен отново в Слънчев бряг.", "date": "2018.07.23", "title": "Математички, футболистки... Новата реколта плеймейтки "}
{"url": "https://www.dnes.bg/stranata/2018/07/23/bylgarskiiat-shofior-nebrejen-narushitel-djigit-na-pytia.382979", "text": "Българският шофьор е небрежен към превозването на деца и близки, не пази околните като участници в движението по пътищата. Това е една от характерните черти на профила му в сравнение с останалите държави-членки на ЕС.\n\r\nБългаринът кара все по-бързо - 95% от катастрофите с убити и ранени са заради скорост. Доказва го и статистиката за издадените електронни фишове. За 2017 г. те са 391 хиляди, а за 2016 г. - 338 хиляди, с 63 хиляди по-малко.\n\r\nВтори по тежест фактор за тежки пътни злополуки са неправилните маневри. Българинът навлиза в насрещното, прави резки движения, не спазва дистанция, нито правилата при изпреварване. Резултатът - 1600 инцидента, 200 убити и 2258 ранени, обобщава \".\r\n                    \r\n                    \r\nНай-тежките инциденти с убити и ранени са при челен сблъсък и самокатастрофа. Голяма част от катастрофите са в резултат на сблъсък в дърво или преобръщане в канавката, показват данните от доклад на “Пътна полиция” за 2017 г. В него са посочени и анализирани нарушенията на пътя, които правят водачите в България.\n\n\n\r\nВсеки четвърти е загинал на завой - при удар в друга кола или преобръщане край пътя.\n\r\nАнализът на пътните полицаи показва, че шофираме най-рисково в петък - в този ден са 1088 от всички 6888 катастрофи през 2017 г. Тогава са убити и най-много хора.\n\r\nНай-много катастрофи стават от 17 до 18 ч, а най-много са загиналите от 11 до 12 ч - 40 от всички 683. Традиционно има най-много пострадали през юли, но за 2017 г. най-много от убитите са през ноември.\n\r\nНай-рисково българските шофьори карат в населените места. Там катастрофите са два пъти повече, отколкото по пътищата между села и градове. Тенденцията е трайна за последните 7 г., отчитат от Пътна полиция. Най-много жертви и инциденти са по първокласните пътища, следват тези от втори и трети клас, а най-малко са на автомагистралите и общинските пътища.\n\r\nТенденцията е столичаните да нарушават най-често правилата, които водят до тежки инциденти. Приятната изненада е област Перник, където се отчита най-голямо намаляване на катастрофите.\n\r\nНарушителите на правилата по пътя да полагат общественополезен труд в болнични заведения, където се лекуват деца, пострадали при катастрофи. Това е една от препоръките в последния доклад на “Пътна полиция”.\n\r\nАко това се случи, нарушителите на пътя ще бъдат задължавани да се сблъскат директно с последствията от нарушаването на правилата и да опознаят страданието на децата, жертви на катастрофи. За тази мярка първо заговори покойният бивш шеф на ВМА ген. Стоян Тонев преди 2 г.\r\nСоциалната система всяка година се натоварва с 2500 нови инвалиди, които са пострадали при катастрофи.\n\r\nМеханизмът за общественополезен труд в социални и болнични заведения, където се лекуват деца, засега е предложен само за шофьори, които са причинили катастрофа с участието на малчуган, независимо дали се е возил в неговата кола, или в другата.\n\r\n36 деца са загинали при пътни произшествия през 2017 г., същият е броят на жертвите до 18 г. и през 2016-а, пише в доклада. Броят е най-висок за последните 7 г., което е една от тревожните тенденции. Ранените при пътни инциденти малчугани през 2017 г. са 1110, с 60 повече от 2016 г.\n\r\nОт всички загинали 36 деца 27 са били пътници в автомобилите на бащите и майките си, 5 са загинали като шофьори и 4 като пешеходци.\n\r\n“Броят на загиналите деца като пътници е 75% от всички. Това показва занижена култура на поведение на водачите, в чиито автомобили пътуват деца, а така също и на водачите като цяло, тъй като не във всички случаи вината за катастрофата е на шофьора, в чиято кола пътува детето”, пише в доклада.\n\r\nОт 2011 г. насам по пътищата са загинали 220 деца, ранени са 7800, а броят им расте. За същия период например в Южна Корея децата жертви по пътя са намалели с 80%.", "date": "2018.07.23", "title": "Българският шофьор - небрежен, нарушител, джигит на пътя"}
{"url": "https://www.dnes.bg/notifikacii/2018/07/23/bylgarski-skiming-ustroistva-na-chetiri-kontinenta.382977", "text": "Произведени в България скимиращи устройства, с които се източват кредитни карти, са залавяни на четири континента по света. Това показват данните от чуждестранните служби, които работят с родното МВР и разузнаване.\n\r\nДържави от Азия, Африка, Северна Америка и Европа постоянно изпращат запитвания за сътрудничество, след като залавят наши или чуждестранни групи, които работят с направени у нас скиминги, научи „Монитор“.\r\nСамо преди дни пък ГДБОП разби група от четирима души от Пловдив, които произвеждали подобна техника. Съдът им определи гаранция от близо половин милион лева, която обаче те отказват да платят.\r\nВ регистрите на МВР има десетки справки от южноафриканската полиция, която е залавяла множество нашенци. Трима от тях дори вече са осъдени, а един е намерил смъртта си заедно със съпругата си. Групата е разбита през 2013-а година в Кейптаун.\rБоравела изцяло със скиминги българско производство, които са намерени при претърсванията. Срещу тях започва дело, което завършва с незначителни присъди. В началото на тази година единият от арестуваните - Анджело е разстрелян заедно със съпругата си Неси в двора на къщата им в южното предградие Бергвилет.\r\nУбийството е извършено професионално - с пистолет със заглушител. Основната версия е бизнеса със скимиращи устройства и източването на банкомати.\r\nСериозни удари има дори и на службите в Камбоджа и по-точно в столицата Пном Пен, където отново е заловена наша група с наши скимиращи устройства, сглобявани в гаражи в България.", "date": "2018.07.23", "title": "Български скиминг устройства - на четири континента"}
{"url": "https://www.dnes.bg/zvezdi/2018/07/23/slash-na-53-dushata-na-guns-n-roses.382824", "text": "\n\r\nНа днешният 23 юли рожден ден празнува един от най-популярните китаристи в света – Слаш. Соул Хъдсън, роден през 1965 година в Лондон, се превръща в една от емблемите на рок музиката като част от легендарната група Guns N' Roses.\n\r\nСлаш, освен композитор на песните на легендарната група, е и един от основните текстописци на групата. Негов е и текстът на хита \"Paradise city\".\n\r\n\n\r\nКогато е на 11 години, бъдещият музикант напуска Великобритания и се премества в Лос Анджелис.\n\r\nПървият инструмент, на който той свири още като дете, са барабани. Бъдещият китарист дори участва в училищна постановка като барабанист.\r\n                    \r\n                    \r\nПолучава псевдонима си Слаш от актьора Сиймор Касъл, баща на негов приятел. Причината е, че малкият Соул бил прекалено буен и постоянно измислял щуротии.\n\r\nКитаристът има двойно гражданство – британско и американско.\n\r\nСлаш се присъединява към първата си банда \"Tidus Sloan\" когато е едва на 16 години през 1981 година. 2 години по-късно той основава нова банда - Road Crew, вдъхновена от легендите от \"Motörhead\".\n\r\nСлаш заема централно място в класацията \"100-те най-велики рок-сола на всички времена\", където има 2 негови изпълнения - \"Sweet child o'mine\" и \"November rain\", съответно на 15-то и 20-то място.\n\r\nМузикантът има два брака зад гърба си и има двама сина.\n\r\nСлаш има над 100 китари в своята лична колекция.\n\r\nКитаристът живее с дефибрилатор в сърцето си. Заради злоупотребата с наркотици и алкохол има сериозен проблем със сърцето, като през 2001 година здравословното му състояние се влошава изключително. За да спасят живота на музиканта се налага да бъде поставен малък дефибрилатор в сърцето му, с който Слаш живее и до днес. От тогава музикантът не пие и не пуши, като е забранил изрично дори цигарения дим в залите му за концерти.", "date": "2018.07.23", "title": "Слаш на 53: Душата на Guns N' Roses"}
{"url": "https://www.dnes.bg/notifikacii/2018/07/23/strelba-v-toronto-raneni-sa-devet-dushi.382980", "text": "Девет души, сред които и дете, са ранени при стрелба в източната част на канадския град Торонто, в квартал Грийктаун, съобщиха осведомителните агенции, цитирайки полицията и канадски медии. Стрелецът е мъртъв.\r\nЗасега няма подробности за състоянието на пострадалите при стрелбата, открита около 22 часа местно време, които са откарани в болница. Не е ясно още и кой е застрелял нападателя. Говорител на полицията заяви, че е рано да се каже дали става дума за тероризъм.\r\n(БТА)\r\n ", "date": "2018.07.23", "title": "Стрелба в Торонто, ранени са девет души"}
{"url": "https://www.dnes.bg/notifikacii/2018/07/23/kuba-shte-syzdava-procyftiavasht-i-ustoichiv-socializym.382978", "text": "Парламентът на Куба одобри проект за нова конституция, предадоха Ройтерс и ТАСС. Проектът беше приет единодушно от депутатите.\r\nНовата конституция се стреми да запази еднопартийната социалистическа система, но да въведе голяма реорганизация в управлението и да подготви почвата за признаване на частните предприятия и правата на хомосексуалистите, бисексуалните и транссексуалните.\r\nПравителството също така иска да направи промени в своята планова икономика от съветски тип, за да създаде \"процъфтяващ и устойчив\" социализъм.\r\nОт 13 август до 15 ноември проектоконституцията ще бъде подложена на обществено обсъждане, в което според властите ще участват милиони кубинци. След това тя ще бъде върната за доработване в парламента, а после гражданите ще трябва да се произнесат по нея на референдум, който се очаква да бъде произведен до края на годината.\r\"По време на общественото обсъждане всеки кубинец ще може свободно да изрази своето мнение, което ще съдейства за доработване на текста на конституцията така, че да отразява настоящето и бъдещето на нашата страна\", заяви президентът Мигел Диас-Канел пред парламента.\r\nТой каза, че кубинската икономика е отбелязала по-малък от очаквания растеж през първата половина на 2018 г., а продължаващата криза на ликвидността ще наложи ново затягане на коланите.\r\nПо думите му икономиката е нараснала с 1,1 процент през първата половина на годината, в сравнение с 2 процента прогноза на правителството за 2018 г. и 1,6 процент растеж миналата година.\r\nДиас-Канел призова за по-усърдна работа, за да се подобри икономиката и \"постепенно да се възстанови финансовата надеждност на страната", "date": "2018.07.23", "title": "Куба ще създава \"процъфтяващ и устойчив\" социализъм"}
{"url": "https://www.dnes.bg/obshtestvo/2018/07/23/stabilno-e-systoianieto-na-bylgarcheto-postradalo-v-italiia.382975", "text": "Десетгодишно българче, простреляно при инцидент в италианския град Семинара, област Калабрия, е в стабилно състояние. Това съобщи посолството на Република България в Рим, цитирано на МВнР.\r\nПред Рада Николова, първи секретар в посолство ни в Италия, местните власти са потвърдили самоличността на детето, както и че то е български гражданин.\n\r\nСлед полученото потвърждение консулът ни се е свързал с родителите, които са го информирали, че детето е в стабилно състояние и се възстановява. Те са заявили, че на този етап не желаят съдействие от нашето дипломатическо представителство в Рим.\r\nБългарското посолство в Рим следи развитието на ситуацията. Мисията е в контакт с близките на пострадалото дете и полицейските служби и остава на разположение в случай на необходимост от съдействие, добави пресцентърът.", "date": "2018.07.23", "title": "Стабилно е състоянието на българчето, пострадало в Италия"}
{"url": "https://www.dnes.bg/snimka-na-denia/2018/07/23/slynce-sutrin-dyjdyt-se-vryshta-sledobed.382981", "text": "Жълт код за обилни валежи и гръмотевична дейност е обявен за днес в 21 области в страната. Изключение правят най-източните области – Бургас, Варна и Добрич, както и най-западните – Благоевград, Кюстендил, Видин и Монтана.\n\r\nВ районите с жълт код се очакват количества до 25 литра на квадратен метър дъжд, предупреждава НИМХ на интернет страницата си. Заради обилните валежи се очаква да паднат и температурите в страната – от 23 до 28 градуса.\r\nНад Северна България още преди обяд, а над Южна – по-късно през деня, ще се развива купеста и купесто-дъждовна облачност, на много места ще има валежи и гръмотевични бури. Ще има и градушки. Ще духа слаб до умерен северозападен вятър.\rНад останалат част от страната ще е слънчево. Според  максималните температури ще са между 28° и 33°, в София около 28°. През нощта срещу вторник валежите ще продължат, в Източните Родопи ще са значителни. Атмосферното налягане ще се понижава, ще е по-ниско от средното за юли.\r\nПо Черноморието още преди обяд ще се развива купесто-дъждовна облачност, ще има краткотрайни валежи и гръмотевици. Ще духа слаб до умерен вятър от изток-югоизток. Максимални температури по крайбрежието: 27-29°. Температурата на морската вода е 26-27°.\r\nВълнението на морето ще бъде 1-2 бала. В планините около и след обяд ще се развива купесто-дъждовна облачност, ще има краткотрайни валежи и гръмотевици. По билата ще духа слаб до умерен западен вятър. Максимална температура на височина 1200 метра около 24°, на 2000 метра – около 17°.\r\n ", "date": "2018.07.23", "title": "Слънце - сутрин, дъждът се връща следобед"}
{"url": "https://www.dnes.bg/notifikacii/2018/07/23/trymp-v-twitter-predizbornata-mi-kampaniia-e-shpionirana.382982", "text": "Американският президент Доналд Тръмп заяви в Twitter, че изглежда все по-вероятно неговата предизборна кампания през 2016 г. да е била незаконно шпионирана, предаде Ройтерс.\r\nТръмп публикува коментара, след като заяви, че документи за неговия бивш съветник в кандидат-президентската кампания Картър Пейдж потвърждават почти без съмнение, че американското правосъдно министерство и Федералното бюро за разследване (ФБР) са заблудили съдилищата.\r\nФБР публикува през уикенда документи, свързани със следенето на Пейдж като част от разследване дали той е участвал в заговор с руското правителство за подкопаване на изборите. Пейдж отрича да е агент на руското правителство и до момента не са му повдигнати никакви обвинения.\rВ своите коментари в Twitter Тръмп също така атакува своята съперничка на президентските избори в САЩ през 2016 г. Хилари Клинтън от Демократическата партия и Националния комитет на демократите (НКД).\r\n\"Изглежда все по-вероятно и по-вероятно кампанията на Тръмп за президент да е била незаконно шпионирана в политическа полза на мошеничката Хилари Клинтън и НКД\", написа президентът.\r\n\"Републиканците сега трябва да проявят твърдост. Незаконна измама!\", добави той. (БТА)", "date": "2018.07.23", "title": "Тръмп в Twitter: Предизборната ми кампания е шпионирана "}
{"url": "https://www.dnes.bg/notifikacii/2018/07/23/shte-stanat-li-bylgarite-naemnici-v-germanskata-armiia.382976", "text": "Право да служат в германската армия може да получат българите и всички останали граждани на ЕС. Бундесверът обмисля необичайната мярка поради недостиг на персонал, съобщи германският ежедневник “Франкфуртер Алгемайне цайтунг”.\n\r\n“Бундесверът ще бъде разширен. За тази цел имаме нужда от квалифициран персонал. Ето защо внимателно разглеждаме всички възможни варианти”, заяви говорител на министерството на отбраната на ФРГ.\n\r\nВъзможността да се даде право на европейските граждани да служат в германската армия вече бе заложена още през 2016 г. в “Бялата книга на Бундесвера за политиката на сигурност”. Сега към плана се добавя и новоразработена и допълнена стратегия за развитие на човешките ресурси.\r\nОт години Бундесверът се бори с недостиг на персонал, а основната причина за проблема е прекратяването на задължителната военна служба.\n\r\n“Ако бъде позволено включването на граждани на други страни в замяна на германски паспорт, то рискуваме Бундесверът да се превърне в нещо като армия от наемници”, коментира социалдемократът Карл-Хайнц Брунер. Той подчертава, че не може да си представи чужденци в германската армия.\n\r\n“Можем да разработим съвременни модели в рамките на европейското право за свобода на движение”, подчерта Флориан Хан, говорител по въпросите за отбраната на фракцията на Християнсоциалния съюз.\n\r\nОт популистката “Алтернатива за Германия” се обявиха категорично против предложението. “Управляващите политици съвсем са загубили здравия си разум”, коментира лидерът на парламентарната група на партията Алис Вайдел, цитирлан от \r\n ", "date": "2018.07.23", "title": "Ще станат ли българите наемници в германската армия?"}
{"url": "https://www.dnes.bg/index/2018/07/23/receptata-dnes-buter-rula-sys-spanak.382780", "text": " :\r\n1 охладено бутер тесто\r\n250 г крема сирене\r\n150 г кашкавал\r\n250 г спанак\r\n1 малка глава лук\r\n \r\n:\r\n \r\nСложете в купа крема сиренето, заедно с фино настъргания кашкавал. В тиган с малко мазнина задушете нарязаните лук и спанак. Оставете сместа леко да се охлади и я прибавете към останалите съставки. Разбъркайте добре. Върху набрашнен плот разстелете леко бутертестото с помощта на точилка.\r\n \r\nРазпределете равномерно плънката по целия лист тесто и завийте на руло. С остър нож нарежете на парчета с дебелина около 2,5 см. Подредете рулата в тава, върху хартия за печене и намажете всяко с малко прясно мляко. Печете в предварително загрята фурна на 200 градуса за около 15-20 минути.\r\n\r\n", "date": "2018.07.23", "title": "Рецептата Dnes: Бутер рула със спанак"}
{"url": "https://www.dnes.bg/world/2018/07/23/chetvyrto-zemetresenie-razliulia-iran-290-sa-postradalite.382983", "text": "Земетресение с магнитуд 5,8 беше регистрирано днес в югоизточната част  на Иран, след като вчера в страната имаше три труса, при един от които  пострадаха почти 290 души, предаде Ройтерс, като се позова на държавните  медии.\r\nСпоред службата за справяне с кризи в провинция Керман засега има информация за 25 ранени. \r\nСпасителни екипи са изпратени в 40 засегнати села, каза говорител на Червения полумесец в провинцията.\r\nГеофизичният институт на САЩ заяви, че земетресението е било с магнитуд 5,5, а епицентърът му е бил на 37 километра източно от град Керман, на дълбочина 10 километра.\r\nВчера в западната провинция Керманшах беше регистрирано земетресение с магнитуд 5,9, при което бяха ранени поне 287 човека. Преди това в южната провинция Хормозган имаше два труса с магнитуд 4,7 и 5,7, при които бяха нанесени само материални щети.\r\r\n                    \r\n                    Според властите в засегнатата провинция Керманшах осем от пострадалите са приети в болница, а останалите са изписани, след като са получили медицинска помощ.\r\nДържавните медии съобщиха, че при двете земетресения по-рано с магнитуд 4,7 и 5,7 са пострадали сгради в няколко села, но не е имало жертви.", "date": "2018.07.23", "title": "Четвърто земетресение разлюля Иран, 290 са пострадалите"}
{"url": "https://www.dnes.bg/sofia/2018/07/23/eko-kolite-sys-stiker-za-drugite-centyryt-na-sofiia-shte-e-zabranen.382986", "text": "Само еко автомобилите ще имат достъп до центъра на София, а на замърсяващите въздуха ще им бъде забранено да влизат там. Това предвижда наредба на транспортното министерство. Еко колите ще бъдат отличавани със стикер и вграден чип, които ще се получават при успешно преминат технически прегред.\r\nТова става ясно от отговор на транспортния министър Ивайло Московски на депутатски въпрос за мерките за по-екологичен транспорт в страната, пише \"Монитор\".\r\nПромяната ще бъде записана в наредбата за периодичните прегледи за проверка на техническата изправност на превозните средства по идея на Столична община.\n\r\nСофийската администрация е поискала от ведомството на Московски техническо определяне на екологични групи, известни масово като стандарта Евро, към които ще бъде квалифицирано всяко едно моторно средство. \r\r\n                    \r\n                    \"Екологичната група ще се определя в зависимост от количеството и съдържанието на вредни емисии в отработените газове на автомобилите, установени при извършване на периодичните прегледи и евро-категорията на превозното средство\", се казва в отговора на Московски. \r\nТова ще се случва автоматично в информационната система на Изпълнителна агенция \"Автомобилна администрация\" (ИААА)Екологичната група ще се отразява в знака на техническия преглед и в специален чип, предоставящ възможност за отдалечено четене на данните за превозното средство. \r\nТова ще даде възможност и да се въведе допълнителен критерий при определяне на данъчните задължения върху превозните средства в зависимост от замърсяването, което причиняват.\r\n\"Нашата идея е свързана с борбата със замърсяването на въздуха на София. Затова пуснахме писмо до министър Московски, с което помолихме да се потърси начин за ясна техническа идентификация на двигателя, по време на техническия преглед, спрямо стандарта Евро 3,4,5 и 6. Възможно е това да се направи с чип\", обясни за \"Монитор\" зам.-председателят на транспортната комисия в Столичната община Зафир Зарков. \r\nПисмото е от името на председателите на двете комисии в Столичния общински съвет – транспортната и екологичната и с даден мандат от кмета Йорданка Фандъкова. Предложението на общинарите е, в дните с повишено замърсяване на въздуха да се ограничава движението на автомобили в центъра на града. \r\n\"В тези дни трябва да се допускат само автомобили с най-високите екологични показатели на двигателя - Евро 5 и 6, а тези с Евро 2 и 3 да се глобяват, ако преминават през централната част на града\", допълни Зарков.\r\nОт бизнеса реагираха негативно, защото смятат, че така ще бъдат ограничени доставчиците на стоки в магазините в центъра на града. Това ще доведе до нови инвестиции на фирмите, за да обновяват автопарка си, опериращи в по-централните части.\r\nПроблеми няма да имат някои от куриерските фирми, които закупиха през последните години електрически превозни средства.\r\nС промяна в наредбата от страна на бившата ДАИ предвиждат и свързване на информационната й система с измервателните уреди с пунктове за технически преглед с цел недопускане на манипулации на направените измервания. ", "date": "2018.07.23", "title": "Еко колите - със стикер! За другите центърът на София ще е забранен!"}
{"url": "https://www.dnes.bg/video-prognoza/2018/07/23/iulska-sedmica-s-dyjd-grymotevici-i-gradushki-dori-i-prez-uikenda.382985", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзпращаме последната седмица на юли с дъд. Старата седмица изпратихме с градушки на места, а новата посрещаме с жълт код в 27 области. Има възможност за градушки. Метеорологичната обстановка няма тенденция да се нормализира.\r\nЛято или не, това е прогнозата за времето според климатолога на Bulgaria ON AIR Симеон Матев.  \r\n\"Въпреки слънчевите часове, почти всеки ден някъде по крайбрежието ни ще вали. Цялата седмица ще премине под знака на облаците и преваляванията. Най-много ще вали тази нощ в Източна България\", предупреди синоптикът.\r\nЧетвъртък и петък се очакват гръмотевични бури. Лошото време продължава и през уикенда, предупреди Матев.\r\n ", "date": "2018.07.23", "title": "Юлска седмица с дъжд, гръмотевици и градушки... Дори и през уикенда!"}
{"url": "https://www.dnes.bg/world/2018/07/23/ranenoto-bylgarche-v-italiia-v-stabilno-systoianie.382984", "text": "10-годишното българче, простреляно в италианския град Семинара, е в стабилно състояние. Това съобщи пресцентъра на Външно министерство.\n\r\nПред посолството на България в Рим местните власти са потвърдили самоличността на детето, както и че то е български гражданин, потвърди bTV. \r\nСлед полученото потвърждение консулът ни се е свързал с родителите, които са го информирали, че детето е в стабилно състояние и се възстановява. Те са заявили, че на този етап не желаят съдействие от нашето дипломатическо представителство в Рим.\r\nДетето пострада при убийството на италианския мафиот Джузепе Фабио Джофре. При стрелбата българчето било заедно с Джофре в стопанство, притежавано от него. Момчето е ранено в корема.\r\n ", "date": "2018.07.23", "title": "Раненото българче в Италия – в стабилно състояние"}
{"url": "https://www.dnes.bg/sofia/2018/07/23/lekarka-padna-ot-7-et-v-liulin-boriat-se-za-jivota-i.382989", "text": "Млада лекарка падна от 7 етаж на блок 302 в столичния район \"Люлин\", медиците в \"Пирогов\" се борят за живота й.\r\nИнцидентът е станал в събота вечерта, близките на младата жена се обърнаха с молба за кръводаряване от няколко медии и десетки откликнаха. \r\n35-годишната врачанка работи в болница \"Токуда\", а преди това е специализирала Спешна помощ в Александровска болница. \r\n\"Линейката е пристигнала буквално на третата минута след подаване на сигнала. Жената е в много тежко състояние, но е факт, че още на място е направено всичко възможно за стабилизиране на жизнените й показатели и тя е откарана в \"Пирогов\"\", коментира говорителят на Спешна помощ Катя Сунгарска, цитирана от  BulNews.bg.\r\r\n                    \r\n                    Към днешна дата д-р Ирена Иванова е оперирана и е настанена в реанимацията на \"Пирогов\". На този етап са осигурени достатъчно хора, които да дарят кръв за младата жена, затова засега повече нужда от кръводаряване няма. \r\nПредстоят обаче още операции и вероятно тогава отново ще има нужда от кръводарители. \r\nВсе още не е ясно как и защо се е стигнало до нещастния случай и дали се касае за самоубийство или инцидент. ", "date": "2018.07.23", "title": "Лекарка падна от 7 ет. в \"Люлин\", борят се за живота й"}
{"url": "https://www.dnes.bg/stranata/2018/07/23/razshiriavat-kontrola-krai-sharkovo-vzimat-vtori-probi.382987", "text": "Трябва да се вземат втори проби от всички стада в Шарково, заяви земеделският министър Румен Порожанов. Той заяви още, че контролът на заболяването ще бъде разширен в 20-километрова зона. \r\n\"В четвъртък разговарях със стопаните на стадото от Болярово, те отказаха да допуснат лекарите. Водят се разговори, за мен не е сериозно - единият член на семейството е съгласен, другият - не\", посочи пред БНТ Порожанов.\n\n\n\r\n\"Гарантирам, че ще проследя пробите. Процесът се извършва от Българската агенция по безопасност на храните, убеден съм, че те са свършили коректно работата си\", каза той.\r\nАко втората проба докаже, че няма заболяване, те все пак ще останат под наблюдение, заяви министърът. \r\r\n                    \r\n                    \"Никой няма за цел да манипулира, разбира се, че пробите са истински. С министър Радев поискахме изслушване, изнесохме данни, че в района на Странджа, Краище и Шарково има положителни проби, потвърдени включително и от лабораторията във Франция, така че заболяването го има, то съществува\", коментира Порожанов. \r\nЕдно разпространение на болестта в по-големи райони създава икономически загуби за цялото овцевъдство в България, поясни Порожанов. В 5 населени места имаме умъртвяване на животните, но в 7 общини имаме спиране на търговията с мляко и месо, добави земеделският министър.\r\nОт миналия четвъртък е стартирало приемането на документи за програмата \"де минимис\". Обезщетенията в Шарково ще започнат да се изплащат днес. \r\n\"При посещението си в четвъртък предложих на баба Дора освен обезщетението, което въобще не е малко, в Карловския балкан беше заделено едно стадо от сто кози. Аз лично поех ангажимент да й го запазим, но тя отказа\", каза още Порожанов.\r\n ", "date": "2018.07.23", "title": "Разширяват контрола край Шарково, взимат втори проби"}
{"url": "https://www.dnes.bg/sofia/2018/07/23/novo-20-noshten-abonament-za-parkirane-so-vkarva-red.382988", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ края на юли Столичният общински съвет въвежда нови правила за нощен служебен абонамент за паркиране в София.\r\nПроектовносителят и общински съветник Стефан Марков обясни за , че това засяга само юридическите лица, на принципа на досегашния дневен служебен абонамент.\r\n\"Заведенията ще бъдат задължени само ако искат да предоставят тази услуга. Балансираният вариант е да се следи интересът и на гражданите, и на юридическите лица. Сега местата се маркират с конуси, но трябва да има ред и законност на услугата, който трябва да е денонощен, не само през светлата част на денонощието\", каза Стефан Марков. \r\r\n                    \r\n                    Общинският съветник добави, че има много сигнали от граждани, в които се оплакват, че не могат да паркират, защото заведенията са оградили \"свои\" паркоместа, но трябва да е ясно, че това е работа на общината. \r\n\"Нерегламентираното паркиране е проблем, който Столична община се опитва да реши, както и да разшири обхвата на Зелената зона. Хората си дават сметка, че когато има контрол се създава ред\", каза още Марков.\r\nОчаква се новите правила да влязат в сила от есента, като юридическите лица ще имат ограничение за броя на абонаментите, които могат да си купят, а цената ще остане 650 лв.\r\n ", "date": "2018.07.23", "title": "Ново 20: Нощен абонамент за паркиране... СО вкарва ред!"}
{"url": "https://www.dnes.bg/obshtestvo/2018/07/23/babh-opasnostta-ot-chuma-po-svinete-e-seriozna.382991", "text": "\r\nОпасността от африканска чума по свинете у нас е сериозна. Това предупреди д-р Александра Митева от Българската агенция по безопасност на храните пред .\r\nСтраната ни вече е предприела сериозни мерки срещу заболяването. По сухопътната граница с Румъния се строи ограда. Влизащите автомобили по граничните пунктове се дезинфекцират, а ловците минават специално обучение, което да пресече в зародиш разпространяването на болестта на наша територия.\n\n\r\n\"Опасността е сериозна. Огнищата в Румъния вече са над 300. БАБХ винаги следи епизодичната обстановка в Европа. Спешните мерки са насочени към дивите и домашните свине и граничния контрол. Контролът е завишен из цялата страна. Има забрана за пренасяне през границата на свинско месо от гражданите\", съобщи д-р Митева.\r\r\n                    \r\n                    Тя обясни, че африканската чума по свинете е много опасно заболяване, тъй като се разпространява бързо и често няма лечение. \"В България до този момент не е констатирано огнище на африканска чума по свинете\", каза още д-р Митева.\r\nСпоред главния експерт на Българския ловно-рибарски съюз Румил Лачев най-важното в момента е да се намали популацията на свинете.\r\n\"Това е една от възможностите. Но през лятото, когато е топло, когато има много листа и ловът е труден, едва ли ще има много голям резултат. Ловуването с кучета също е много опасно, тъй като и те могат да бъдат носители\", обясни Лачев.\r\n ", "date": "2018.07.23", "title": "БАБХ: Опасността от чума по свинете е сериозна"}
{"url": "https://www.dnes.bg/notifikacii/2018/07/23/jegata-v-iaponiia-udari-rekorda-41-1-c.383005", "text": "Японските медии съобщиха, че в град северно от Токио са били измерени най-високите температури, откакто в Япония се води статистика. \n Тази сутрин в Кумагая, намираща се на 65 километра северозападно от столицата, жегата достигна до 41,1 градуса по Целзий.\r\nЯпония и Южна Корея са обхванати от продължителна гореща вълна.\r\nСпоред японската агенция Киодо в страната са регистрирани повече от 40 смъртни случая, предизвикани от жегата.\r\nВ Южна Корея жертвите са най-малко двайсет.\r\nПрогнозите са, че горещините ще се задържат. Очаква се днес в Централна Япония температурите да стигнат до 39 градуса, а в Токио 37, пише БТА.\r\nЮжнокорейската агенция Йонхап съобщи, че най-високата сутрешна температура на сянка в страна е измерена в град Каннън - 31 градуса в 6.45 ч. сутринта. А в Сеул тази сутрин бе 29 градуса.\r\nСтотици хора са настанени в Япония в болници.\r\nВластите предупредиха хората да стоят на закрито и да използват климатици.", "date": "2018.07.23", "title": "Жегата в Япония удари рекорда - 41,1°C!"}
{"url": "https://www.dnes.bg/notifikacii/2018/07/23/akciia-sreshtu-noshtna-muzika-v-sliven-ima-zadyrjani.383014", "text": "Петима са задържани за силна музика и междусъседско сбиване в Сливен. Иззети са и 9 музикални уредби, съобщиха от Областната дирекция на МВР.\r\nПрез нощта на 21 срещу 22 юли в сливенския квартал \"Надежда” е проведена специализирана полицейска операция по опазване на обществения ред.\r\nПолицаите са посетили 23 сигнала за силна музика. Съставени са 12 акта за  нарушаване на нощната тишина и 14 протокола за предупреждение по Закона  за МВР.\r\nВ хода на операцията са проверени 61 лица и 44 превозни средства. Съставени са 12 акта по Закона за българските лични документи и 19 фиша по Закона за движение по пътищата.\r\nРайонно управление в Сливен използва всички законови сили и средства, както и наличния ресурс, за да се осигури спокойствието на гражданите в града и общината, уверяват от полицията.\r\n ", "date": "2018.07.23", "title": "Акция срещу нощна музика в Сливен: Има задържани!"}
{"url": "https://www.dnes.bg/familen-dom/2018/07/23/mastyrklas-po-uiut-da-promenim-baniata-bez-kyrtene.383007", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПочти всеки се плаши от ремонт в банята, защото той често е свързан с къртене, много прах и мръсотия.\r\nНо и не всеки ремонт в банята води до голямо къртене. Може просто да преобразите това пространство с много свежи идеи, които ще ви дадем в следващото видео, част от проекта \"\".\r\nИ не забравяй, освен да видиш нашите идеи, да се включиш в нашата игра! Защото те чакат нашите страхотни награди! .", "date": "2018.07.23", "title": "Мастърклас по уют: Да променим банята без къртене"}
{"url": "https://www.dnes.bg/notifikacii/2018/07/23/skandal-spriaha-kitaiski-vaksini-izvyn-standarta.383018", "text": "Китайският премиер Ли Къцян призова за \"тежки санкции\" и \"нулева толерантност\" след нов скандал с ваксини, който доведе до срив при акциите на фармацевтичните компании в страната, предаде Франс прес.\r\nКитайската служба за храните и лекарствата (China Food and Drug Administration) обяви вчера, че е спрялa производството на ваксини срещу бяс на голяма компания - Чанчун Чаншън (Changchun Changsheng), след като при инспекция са открити фалшифицирани данни и други проблеми.\r\nФирмата е \"прекрачила червената линия на етиката\", каза Ли Къцян. Той оповести създаването на правителствена комисия за разследване, която да извади на бял свят практиките на целия сектор.\r\"Няма значение кои са замесените компании или хора, те ще подлежат на тежки санкции и ние ще покажем нулева толерантност\", заявява Ли Къцян в комюнике, публикувано снощи на сайта на правителството.\r\nСкандалът предизвика лавина от статии и коментари, които засилиха страха и гнева на обществото, което в по-голямата си част определя националната фармацевтична индустрия като слаба.\r\nАкциите на основните китайски производители на ваксини се сринаха днес. На борсата в Шънчжън три от компаниите отчетоха максимално допустимия спад от 10 процента - Уолвакс биотекнолъджи (Walvax Biotechnology), Шънчжън кантай (Shenzhen Kangtai) и Чунцин Чжъфей (Chongqing Zhifei).\r\nКомпанията майка на Чанчун Чаншън, която е в центъра на новия скандал, също отчете спад от 10 процента на котировките си. Тя е вторият най-голям производител на ваксини против бяс в Китай.\r\nРегулаторният орган обяви, че инкриминираните дози не са напуснали завода на компанията. Медиите в страната обаче твърдят обратното и родители са обезпокоени от прилагането на ваксини, неотговарящи на стандартите, върху децата им.\r\nОсвен това северната провинция Хъбей съобщи днес, че 150 000 души са били ваксинирани срещу дифтерия, тетанус и коклюш с по-ниско качество ваксини, произведени от друга компания.\r\nВсекидневникът \"Глоубъл таймс\", който е близък до властта, пита в редакционното си каре как заподозрените продукти са все още на пазара след толкова скандали.\r\n\"Хората не разбират защо властите не са спрели производството на ваксина, която е с по-ниско качество\", се пита вестникът, прицелвайки се срещу \"вялия контрол и твърде леките санкции\". (БТА)", "date": "2018.07.23", "title": "Скандал: Спряха китайски ваксини извън стандарта"}
{"url": "https://www.dnes.bg/notifikacii/2018/07/23/mlad-myj-s-iaguar-ubi-diado-v-sveti-vlas.383024", "text": "70-годишен мъж бе блъснат от автомобил в Свети Влас и загина на място. \r\nТова съобщиха от пресцентъра на ОДМВР – Бургас, цитиран иот БТА. \r\nКолата, помела пешеходеца, е \"Ягуар\" и била управлявана от 27-годишен мъж от София.\r\nВодачът е изпробван за употреба на алкохол и наркотични вещества. Двете проби са били отрицателни.\r\n ", "date": "2018.07.23", "title": "Млад мъж с \"Ягуар\" уби дядо в Свети Влас "}
{"url": "https://www.dnes.bg/zvezdi/2018/07/23/liubov-po-vreme-na-tur-hiliadi-trognaha-grafa-v-bansko.383016", "text": "\n\r\nХиляди фенове изпяха \"честит рожден ден\" на Графа, който отбеляза празника си на сцената в Банско по време на турнето One Love Tour. \n\r\nТрогнат от вниманието и любовта на публиката, Графа сподели, че за един артист да пее пред толкова много хора и да получи такова отношение е най-големия подарък, а препълненият площад изригна в неудържими аплодисменти. Трогателният момент завърши с традиционното духане на свещичка, върху символична мини торта, поднесена му от актьора и водещ на шоуто Ники Станоев.\n\r\nФестивалът One Love Tour стартира от сутринта с театрална постановка на Държавен куклен театър Сливен. \"Алеята на занаятите\" пренесе посетителите в спомени от детството и събуди интереса на малките, да се опитат да измайсторят по нещо. Цял ден, хора от всички възрасти мериха сили и възможности в игри, познати от дуелите във \"Фермата\". Димитър Господинов – Guspa и Бай Георги бяха подготвили над десет вида състезания, познати на зрителите от малкия екран. \r\n                    \r\n                    \r\nNext Time, Криско, Слаткаристика и Графа се качиха на сцената по време на вечерния концерт от българо-македоския фестивал. Следващата спирка щр бъде на 28 юли в Морската градина на Варна, а сред звездите ще бъдат Деси Добрева, Next Time, Павел и Венци Венц, Слаткаристика и Графа.", "date": "2018.07.23", "title": "Любов по време на тур: Хиляди трогнаха Графа в Банско"}
{"url": "https://www.dnes.bg/obshtestvo/2018/07/23/sled-padaneto-ot-7-et-oshte-3-operacii-chakat-d-r-ivanova.383029", "text": "Д-р Ирена Иванова, която полетя от 7 етаж в събота, ще бъде подложена на още три животоспасяващи операции. За тях ще са нужни още количества кръв от рядката кръвна група 0, пише \"\".\r\n35-годишната лекарка от Враца падна от блок 302 в столичния район \"Люлин\" и бе откарана в много тежко състояние в \"Пирогов\". Още тогава близките й отправиха апел за кръводаряване, на който откликнаха десетки и осигуриха нужната кръв за първата операция.\r\nМайката на младата лекарка, известна фризьорка от Враца Павлина Петрова, помоли всички да направят каквото е по силите им за спасяването на дъщеря й. \n\r\r\n                    \r\n                    От петък вечерта лекарите в \"Пирогов\" се борят за живота на своята колежка и според тях има надежда за подобряване на състоянието й, въпреки тежката злополука.\r\nВсе още няма яснота какво точно се е случило с д-р Иванова и дали става дума за инцидент или опит за самоубийство.\r\nМеждувременно нейни близки и познати продължават да търсят помощ за нея.\r\n\"Това е Ирена, един млад и прекрасен лекар с огромно сърце. Последният път, когато я видях,беше държала ръката на пациент цяла нощ, за да не го е страх, че ще умре сам. Не умря, може би защото тя беше там, не знам...Сега тя претърпя тежък инцидент и се нуждае от кръв. От много кръв.... \", пише неин познат в социалната мрежа.\r\n\"Аз и останалите ѝ колеги и приятели ще сме много благодарни на всеки, който би могъл да дари кръв за нея, защото не искаме да я загубим\", се допълва в поста.\r\nВ него е представен и линк с местата, на които може да се дари кръв. Бележките могат да се оставят в \"Спешно отделение\" на \"Александровска болница или в \"Централна реанимация\" на Пирогов.\r\nОснование на бележките - за Д-р Ирена Евгениева Иванова.\r\nЕто и местата: \r\n ", "date": "2018.07.23", "title": "След падането от 7 ет.: Още 3 операции чакат д-р Иванова"}
{"url": "https://www.dnes.bg/obshtestvo/2018/07/23/nai-evtinoto-ot-skypite-lekarstva-kasata-iska-novi-pravila.383021", "text": "В цял свят фармацевтичната индустрия стимулира предписването на по-скъпо терапии, но понеже това не е в интерес на пациента, ще трябва да се промени. Заявка за това направи новият шеф на НЗОК Дечо Дечев. \n\r\nСпоред него въвеждането на нови правила при финансирането на медикаментите от Касата е един от механизмите, по които това може да се пресече. \n\n\n Така че той ще предложи при няколко варианта за скъпо струващи лекарства задължително да се изписва най-евтиното, което обаче задължително трябва да има същата ефикасност, показания и противопоказания. \n\r\nАко пациентът иска по-скъпата терапия, ще може да се възползва от нея, като си доплати.\r\n                    \r\n                    \r\nНамеренията на Дечев срещнаха подкрепата и на зам.-здравния министър Бойко Пенков и член на Надзорния съвет на здравната каса.\n\r\n\"Няколко пъти се опитвах да прокарам идеи за въвеждане на прогенерична политика. Не успях засега. Радвам се, че д-р Дечев мисли в тази посока. Ще има подкрепата ми\", увери той.\n\r\nПенков допълни, че продължава работата по е-търга на здравно министерство за лекарствата в болниците. \n\r\nОчаква се е-търгът да свали разходите на болниците с 15%.\n\r\nДечев обеща още в следващите 3 месеца да е готов с проект за оздравяване, в който конкретни мерки по перата, в които бюджетът на НЗОК към този момент се е провалил. \n\r\nЦелта ще е през 2019 г. здравната каса  за първи път да бъде без дефицит. \n\r\n\"Ако на политиците не им хареса, ще бъда управителят с най-кратък мандат от 3 месеца“, зарече се Дечо Дечев.  \n\r\n\"Големият проблем в контрола е, че касата се занимава с дейности, за които няма компетентност. Няма медицинско лице в НЗОК, което да е по-компетентно от лекаря, извършил медицинската дейност, която тя трябва да контролира\", обясни Дечев. \n\r\nСпоред него проблемът може да се реши, чрез въвеждането на онлайн система, който да проверява в реално време.", "date": "2018.07.23", "title": "Най-евтиното от скъпите лекарства! Касата иска нови правила!"}
{"url": "https://www.dnes.bg/stranata/2018/07/23/liato-jega-mechti-pone-do-10-avgust-shte-vali-i-shte-treshti.383004", "text": "Уж е лято, а дъждовете не спират. Планиралите море по родното Черноморие пък нека да си имат едно наум, защото нестабилното време ще продължи и през август – поне до около 10-и. \n\r\nПодобно лято скоро сме имали през 2014 г., когато температурите са били по-ниски от обичайните, коментира синоптикът от БАН Анастасия Стойчева пред bTV.\r\nПрез 2012 г. пък е било необичайно горещо.\r\n\"Сега приличаме повече на времето през 2014 г. До момента количеството дъжд в София е надхвърлило климатичните норми и се очакват още валежи\", посочи тя.\r\nПричината е циклон, който през цялата седмица ще развива купесто- дъждовна облачност.\r\nСедмицата, която започва също ще е доста различна от типичното време за края на юли и ще е доста по-различна от почивните дни, когато температурите бяха високи и минаха 30 градуса.\r\nНеустойчивата въздушна маса ще донесе чести краткотрайни валежи, особено във вторник.", "date": "2018.07.23", "title": "Лято, жега... мечти! Поне до 10 август ще вали и ще трещи! "}
{"url": "https://www.dnes.bg/notifikacii/2018/07/23/shema-s-katadjiia-koli-pod-naem-ot-germaniia-za-prodan-u-nas.383037", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРазбита е престъпна група с участието на ръководен служител от полицията в Габрово, като по случая се води  досъдебно производство. \n\n Още в петък беше съобщено за акцията в КАТ в града, но днес официално потвърдиха от Специализираната прокуратура.\r\nИван Гешев, ръководител на Спецпрокуратурата, призна, че са били направени опити от полицията в Габрово да се затрудни разследването.\r\nКъм момента то се води срещу четирима души, като единият от тях е от \"Пътна полиция\", съобщи .\rОрганизираната група е действала от 2016 г. \r\nСхемата е била следната: Предварително клиент е заявявал, че иска луксознакола от Германия. Групата наемала социално слаб, пращала го в Германия, там той наемал кола под наем и тя идвала в България.\r\nУ нас номерата й се пренабивали и чрез служебното лице в КАТ откраднатата кола се регистрирала и продавала на лицето. В много от случаите купувачът изобщо не подозирал за схемата, обясниха от прокуратурата.\r\nРолята на катаджията била, че той всъщност поставял окончателния печат на новите документи. \n\r\nРазследващите имат данни за 14 луксозни автомобила, внесени по този начин. Като се водят и 10 досъдебни производства, но те са за пренабиване на номера. Тъй като граничните служби откривали, че автомобилите са с пренабити номера, когато пътували извън страната.\n\r\n\"При обиска на колата на полиция били намерили 20 банкоти по 100 лв. и 66 по 20 лева, което е около 5000\", каза наблюдаващият прокурор Ангел Пенев.\n\r\nОстаналите трима членове на бандата, сред които има и жена, имали бизнес, свързан с вноса на автомобили.\r\nЗа престъпната схема германските власти са информирани от българските им колеги.\r\nСпециализираната прокуратура ще иска на трима от задържаните постоянен арест.\r\nЧетвъртият се издирва с европейска заповед за арест, защото живее в Германия.", "date": "2018.07.23", "title": "Схема с катаджия: Коли под наем от Германия - за продан у нас!"}
{"url": "https://www.dnes.bg/obshtestvo/2018/07/23/uchenichka-s-film-za-apostola-ima-s-kakvo-da-se-gordeem.383001", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вероятно не е останал българин, който да не е гледал филма за Левски в социалните мрежи. Негов автор е 18-годишната Антонина Лозанова.\r\nНа крехката си възраст видинчанката се занимава сериозно с кино и социални теми.\r\n\"Информацията за Левски е кратка. Филмът е, за да се разбере, че той е основоположникът на българското освободително движение. Въпреки че е лошо положението в страната, има с какво да се гордеем. Докато уважаваме националните си герои и миналото си, няма да се загубим като народ и нация. Трябва да сме едно цяло и да играем като истински отбор\", каза Антонина пред \r\nТя среща голяма подкрепа сред учителите и връстниците си. Готов е и следващият ѝ проект - той ще разказва за времето, прекарано в клас и емоцията от последния училищен звънец.", "date": "2018.07.23", "title": "Ученичка с филм за Апостола: Има с какво да се гордеем!"}
{"url": "https://www.dnes.bg/obshtestvo/2018/07/23/policai-ot-chehiia-polsha-rumyniia-paziat-slynchev-briag.383025", "text": "И тази година полицаи от чужди държави патрулират по улиците на к.к. \"Слънчев бряг\".  Това лято в курорта освен полицаи от Румъния и България патрулират и техни колеги от Полша и Чехия. Командированите чужди служители на реда ще останат у нас до края на месец август.\r\nВсяка сутрин чуждите полицаи участват в оперативка заедно с българските си колеги. Необходимостта от допълнителни екипи полицаи на север от Бургас станала ясна още през миналото лято. Затова първите командировани в к.к. \"Слънчев бряг\" вече са на пост.\r\n\"През миналата година имаше завишен брой на чешки туристи и казуси с техни проблеми, което наложи да поискаме помощ от тяхното министерство на вътрешните работи\", заяви Живко Даскалов, началник на районното полицейско управление в Несебър.\r\r\n                    \r\n                    \"Опитваме се да помагаме, когато хората си губят документите или стават обект на кражби в автобус. Има случаи, които не могат да бъдат разрешени от българските колеги, заради това, че не знаят езика. Тогава работим и като преводачи\", каза Дмитрий Белотскии, полицай от Чехия. \r\nЧаст от командированите полицаи за пръв път са в България. Румънският екип е с опит у нас, а някои от тях дори говорят български. Освен по-лесно снемане на показания на пострадалите, работата на чуждестранните полицаи по Черноморието има и друг ефект. \r\n\"Когато видят представител на тяхната родна полиция, това им дава спокойствие и по-голямо доверие, както към нас, така и към тях. Така много бързо се решават казусите им\", добави Живко Даскалов, началник на районното полицейско управление в Несебър, цитиран от Нова тв.\r\nКъм момента полицията в Несебър има нужда от подкрепление от свои колеги от Великобритания и Русия, тъй като това са двете държави, от които у нас има най-много туристи.\r\n ", "date": "2018.07.23", "title": "Полицаи от Чехия, Полша, Румъния пазят Слънчев бряг"}
