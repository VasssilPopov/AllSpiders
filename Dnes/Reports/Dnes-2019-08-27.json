{"url": "https://www.dnes.bg/photo/2019/08/27/gotovi-za-bitka-fenove-na-cyrvena-zvezda-parkiraha-tank-pred-stadiona.421021", "text": "\n\r\nСъветски танк Т-55 бе паркиран пред стадиона на Цървена звезда преди възловия мач-реванш на сръбския гранд срещу Йънг бойс от плейофа за влизане в групите на Шампионска лига. Идеята е на водещата фенфракция на звездашите - Делие и цели надъхване на играчите за мача.\n\r\nТанкът е модел Т-55 и е изваден от употреба преди години. Клубът одобри този ход, но в Хърватия съзряха провокация, тъй като машината е използвана във Вуковар във войната в Югославия през 90-те години на миналия век.\n\r\n\"Провокация! Танк от Вуковар е паркиран в центъра на Белград\", написа хърватското издание \"Вечерни лист\". От Цървена звезда обаче твърдят, че идеята с танка няма нищо общо с войната.\r\n                \r\n                \r\n                \r\n\"Това е символ откакто съм фен на Звезда. Няма нищо общо с войната, която свърши преди 25 години и този ход е изцяло свързан със спорта\", коментира фен на сръбския гранд.\r\n\r\n ", "date": "2019.08.27", "title": "Готови за битка: Фенове на Цървена звезда паркираха танк пред стадиона"}
{"url": "https://www.dnes.bg/politika/2019/08/27/borisov-se-chu-s-shefa-na-oisr-bylgariia-s-dobri-shansove-za-chlenstvo.421031", "text": "Министър-председателят Бойко Борисов проведе телефонен разговор с генералния секретар на Организацията за икономическо сътрудничество и развитие (ОИСР) Анхел Гурия. В рамките на разговора, който се проведе по искане на Гурия, двамата обсъдиха напредъка по предприсъединителния процес и стъпките, които България реализира, за да задълбочи и структурира сътрудничеството си с ОИСР, предават от преслужбата на Министерски съвет.\n\r\nПремиерът Борисов и генералния секретар Гурия са се обединили около разбирането, че е налице нова динамика в отношенията, което и двамата одобрявали.\n\n\r\nТелефонният разговор на министър-председателят Бойко Борисов с генералния секретар на ОИСР Анхел Гурия е продължение на срещата им през юли тази година в Познан, Полша. \n                    \n                    \n                \r\n                \r\n                \r\n                \r\nВ рамките на Срещата на върха на Берлинския процес за Западните Балкани Борисов връчи на Анхел Гурия Плана за действие на Република България за периода 2019-2020г. \n\r\n\"Планът отразява решимостта и готовността на българското правителство да ускори действията си по покриване на стандартите и изпълняване на критериите за членство в ОИСР\", казват още от пресцентъра на Борисов. \n\r\nАнхел Гурия е  отбелязал, че страната ни има добри шансове и с положителна нагласа очаква представянето на плана от министъра на икономиката Емил Караниколов на заседанието на Съвета на ОИСР в Париж през септември месец.\n\r\nПремиерът  пък е потвърдил, че България продължава активната работа по изпълнение на включените в Плана конкретни дейности. \n\r\n\"Българският министър-председател подчерта, че след като страната ни получи покана за започване на преговори за членство в ОИСР, сме готови да ускорим още повече работата по покриването на  конкретните стандарти и критерии на Организацията\", се казва още в съобщението.\n\r\nБорисов също така обърнал внимание, че като член на ЕС, България е изпълнила огромна част от тези критерии.\n\r\nОИСР е е международна икономическа организация на развитите държави (35 страни членки) с цел стимулиране на икономическия прогрес и световната търговия.Това е форум за страните приемащи принципите на представителната демокрация и пазарната икономика, който дава пространство за сравняване на политическия опит, търсене на отговори на чести проблеми, идентифициране на добрите практики и координиране на вътрешно държавните и международните политики на неговите членове", "date": "2019.08.27", "title": "Борисов се чу с шефа на ОИСР, България с добри шансове за членство"}
{"url": "https://www.dnes.bg/obshtestvo/2019/08/27/byde-krasiva-i-mylchi-zashto-vse-poveche-hora-vyv-vlastta-govoriat-na-dialekt.421036", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Актрисата Ралица Бежан и ПР експертът Александър Христов говорят в предаването \"Директно\"  по Bulgaria ON AIR  за езика на политиците и на публичните личности, изобщо, в България.\r\n\r\nЗащо от трибуната на Народното събрание чуваме реч, която ни кара да се смеем, защо все повече хора във властта говорят на диалект, очевидно без никакво притеснение?\r\n\r\nКакто публичните личности променят визията и стила си, така е редно да взимат уроци по правоговор и етикет, за да бъдат пример за обществото, за което работят.\r\n\r\n ", "date": "2019.08.27", "title": "Бъде красива и мълчи! Защо все повече хора във властта говорят на диалект?"}
{"url": "https://www.dnes.bg/politika/2019/08/27/nankov-kym-svilenski-georgi-bre-cheti-geogi-ne-chete.421028", "text": "\"Георги бре чети, Георги не чете, Георги работи, Георги пак ще. Георги да дойде да чете и да открие пропуските\". Така  коментира зам.-министърът на регионалното развитие Николай Нанков думите на депутата от БСП Георги Свиленски, че АПИ не давала достъп на БСП до документи, свързани с изграждането на българските магистрали. \n\r\nПо-рано днес на пресконференция на Столетницата, Свиленов обясни пред журналистите, че отправеното преди 9 месеца искане на БСП за даване на разрешение за извършване на проверка на46 точки от българските магистрали не е изпълнено. АПИ отказвала разрешение и дори не казвала защо го прави.\n\r\nНа нарочна пресконференция министър Нанков беше категоричен, че Пътната агенция никога не е отказвала такъв достъп.\n                    \n                    \n                \r\n                \r\n                \r\n                \r\n\"В рамките на цял месец, от 30 май до 17 юни, им се предостави възможност да се запознаят с купищата, тоновете документация по отновение на 46 републикански пътища, на които им се извършва проверка\", обясни той, цитиран от \"Фокус\".\n\r\nПо думите му, това е само първата спекулация по темата. \n\r\n\"Срокът изтече, колегите от БСП да заявят желание отново и ще дойдат да четат\", изтъкна Николай Нанков.\n\r\nТой добави, че с името на АПИ не бивало да се правят неверни внушения.\n\r\n\"Осигурен е пълен достъп до всички документи. Никой не дойде да се запознае с информацията и ние почувствахме една подигравка с нас, защото се изискваше адски много труд, за да подготвим документацията\",завърши зам.-министърът на регионалното развитие. \r\n ", "date": "2019.08.27", "title": "Нанков към Свиленски: Георги, бре чети, Геоги не чете..."}
{"url": "https://www.dnes.bg/crime/2019/08/27/mvr-s-novi-sledi-okolo-ubiistvata-v-negovan.421032", "text": "Във връзка с разследването на убийствата край Негован, МВР продължава да търси съдействие за установяването на самоличността на жертвите - жена, на предполагаема възраст 45-55 години и мъж на възраст между 65 - 75 години, съобщиха от пресцентъра на полицията. \n\n\n\r\n\r\nТе са притежавали автомобил – марка „Пежо“ или „Рено“, произведен между 1996 и 2004 г., и на бяло куче.\r\n\r\nОт МВР отново публикуваха снимки на намерени на мястото части от дрехи.\r\n\r\nАко гражданите свързват предоставените данни със свои познати или близки, които не са виждали в последните месеци, могат да сигнализират на тел. 112 или в най-близкото поделение на МВР.\r\n\r\nАнонимността им е гарантирана, твърдят от полицията.\r\n ", "date": "2019.08.27", "title": "МВР с нови следи около убийствата в Негован"}
{"url": "https://www.dnes.bg/world/2019/08/27/britanskata-opoziciia-edinna-za-da-spre-brexit-bez-sdelka.421029", "text": "Лидерът на британската опозиционна Лейбъристка партия Джереми Корбин изпрати писмо до 116 консервативни и независими депутати, гласували срещу Брекзит без сделка, с предложение да работят заедно за намиране на практичен начин за предотвратяване на подобен изход, предадоха Ройтерс и ДПА.\n\r\nСред депутатите, до които е изпратено писмото, са няколко бивши членове на правителството като Тереза Мей, Филип Хамънд и Грег Кларк, заяви Лейбъристката партия.\n\r\nДнес Корбин и други опозиционни политици се споразумяха да работят заедно за законодателство за предотвратяване на Брекзит без сделка.\n\r\nТой покани водещи депутати и лидери на опозицията за обсъждане на ходове, с които да бъде спрян планът на министър-председателя Борис Джонсън за излизане на Великобритания от Европейския съюз на предвидената дата 31 октомври, дори това да означава да няма сделка за бъдещите отношения на страната с общността.\n                    \n                    \n                \r\n                \r\n                \r\n                \r\nПри обсъжданията, в които освен Лейбъристката партия участваха също Либералните демократи, Шотландската национална партия, Партията на Уелс (Плайд Камри), Зелената партия на Англия и Уелс и Независимата група за промяна, беше разгледана и възможността за гласуване на вот на недоверие на правителството.\n\r\n \"Участниците се съгласиха, че е спешно необходимо да действат заедно, за да намерят практични начини за предотвратяване на вариант без сделка, включително възможността за приемане на законодателство и гласуване на недоверие\", казаха партиите в съвместно изявление след срещата.\n\r\nЛидерът на Либералните демократи Джо Суинсън заяви, че гласуването на недоверие \"остава мярка в краен случай\". По думите й \"главното предложение е да се следва законодателният път\". /БТА/", "date": "2019.08.27", "title": "Британската опозиция единна, за да спре Brexit без сделка "}
{"url": "https://www.dnes.bg/sofia/2019/08/27/sofiia-evrostolica-na-sporta-s-nad-200-sybitiia-prez-2020-a.421008", "text": "Над 200 спортни събития ще се проведат през следващата година в столицата в рамките на инициативата \"Европейска столица на спорта\". Броят им ще продължава да нараства, съобщиха кметът на София Йорданка Фандъкова и председателят на Столичния общински съвет и председател на Фондация Европейска столица на спорта Елен Герджиков.\r\nПрез четирите години, в които работи Фондация \"Европейска столица на спорта\", са проведени близо 600 събития, съобщи столичният кмет. По думите й ако се добавят и събитията от спортния календар на София, техният брой става 750 за четири години.\r\nКато признание за това, през миналата година София е обявена за постоянен носител на титлата \"Европейска столица на спорта\". Това беше голяма признание за нашия град, защото София е жив и активен град, в който хората обичат да спортуват. Нашата задача е да осигуряваме условия за спорт, както и да подкрепяме и организираме събития, свързани с активния начин на живот на софиянци и да изграждаме спортна инфраструктура, посочи Фандъкова, цитирана от БТА.\r\n                    \n                    \n                \r\n                \r\n                \r\n                В тазгодишната програма \"Ваканция\" на Столичната община за безплатни спортни дейности за деца през лятото само за една седмица са се включили 1400 деца. Кметът посочи, че в момента се изграждат шест физкултурни салона, предстои да започне строителството на още два. С тяхното завършване общият брой на построените физкултурни салони през последните десет години ще стане 20.\r\nВ детските градини, които общината е построила, има 78 нови физкултурни салона и 15 плувни басейна. В момента се работи по изграждането на плувен басейн в 30-то училище в район \"Възраждане\", прави се ремонт и на физкултурния салон там, посочи кметът.\r\nПродължава изграждането на стрийт фитнеси, като заедно с изграждащите се сега пет, в София ще има над 60 фитнеса на открито. Правят се и около 30 игрища и съоръжения на открито със свободен достъп. В Северен парк предстои да се изгради голяма площадка за скейтборд, обяви Фандъкова.\r\nТя съобщи, че завършва проектирането на шест многофункционални спортни зали в училищни дворове и се подготвят терени за пет спортни зали в партньорство с федерации и именити български спортисти. \r\nИдеята, по думите на кмета, е общината да подготви тези терени и да ги предостави на спортните федерации, които да изградят за своя сметка спортни зали.\r\nКметът изрази надежда през септември да бъде приета новата наредба, която да позволи Столичната община да предоставя различни спортни обекти, включително стадиони, на спортни клубове.", "date": "2019.08.27", "title": "София евростолица на спорта с над 200 събития през 2020-а"}
{"url": "https://www.dnes.bg/politika/2019/08/27/radev-ot-gylybovo-premieryt-ochevidno-gubi-samoobladanie.421037", "text": "Необяснимо и недопустимо обаче е нахвърлянето на премиера на президентската институция без повод и с измислени доводи. Притеснително за всички ни е, че премиерът очевидно губи самообладание. Това каза президентът Румен Радев от Гълъбово по повод поредните скандали, които се разразяват между него и Бойко Борисов. \n\n\n\n\r\nПреди дни премиерът коментира напускането на ген. Данчо Дяков от поста директор на НСО и каза, че то се дължи на скандалите в президентската институция, без да уточнява какво точно има предвид.\n\r\n\"Генерал Дяков получи много добро предложение за работа след толкова много години в системата за сигурност. Нямам право да го задържа\", обясни днес рокадата Румен Радев. \n                    \n                    \n                \r\n                \r\n                \r\n                \r\nДържавният глава добави, че решаването на тежките проблеми, пред които е изправена най-бедната държава в ЕС, изисква силно лидерство и реални действия, а не самохвалство и скалъпени интриги с цел бягство от отговорност.\n\r\n\"Ролята на премиера е да осигурява по-добър живот, борба с престъпността, геноцида над пенсионерите\", категоричен е Румен Радев. \n\r\nВ отговор на въпрос за изнесената информация за силното замърсяване на въздуха в град Гълъбово президентът заяви, че това системно обгазяване означава или че държавата е слаба и не може да изпълни контролните си функции, или зависимост от частни корпоративни интереси.", "date": "2019.08.27", "title": "Радев от Гълъбово: Премиерът очевидно губи самообладание"}
{"url": "https://www.dnes.bg/temida/2019/08/27/v-bar-v-slynchev-briag-momicheta-prostituirat-za-po-100-lv.421033", "text": "При акция на разследващите е разбит канал за трафик намомичета с цел проституция, съобщиха от полицията. \n\r\nПроверен е еротик-бар, разположен в централната част на Слънчев бряг, в койсто са установени десет момичета на възраст над 18 години от цялата страна. \n\r\nНякои от тях работели на трудов договор като танцьорки, но при проведените процесуално-следствени действия е констатирано, че основната цел на момичетата и заведението е предоставяне на сексуални услуги срещу заплащане. \n\r\nНамерени са помещенията, специално оборудвани за целта, разположени в заведението, в които по време на акцията са установени и клиенти, ползващи сексуални услуги от момичетата. \n\r\nУстановено е, че минималната сума за сексуална услуга е 100 лв., но тя е могла да се промени по преценка на момичето и то само в по-голям размер. \n                    \n                    \n                \r\n                \r\n                \r\n                \r\nЗа 24 часа за задържани собственикът на заведението - 50-годишен пловдивчанин, както и лице, което е набирало и приемало момичетата. Арестувана е и 33-годишна поморийка, която официално работела в бара като барман, но всъщност управлявала дейността на бардака и също се занимавала с набиране на момичета. Тя е отчитала и паричните суми.\n\r\nЧаст от работещите в заведението момичета за разпитани в качеството им на пострадали от трафик пред съдия от Несебърския районен съд. \n\r\nНа 50-годишния пловдивчанин е повдигнато обвинение за трафик на хора, по който е предвидено от 3 до 10 години лишаване от свобода и глоба в размер от 10 000 до 20 000 лв.", "date": "2019.08.27", "title": "В бар в Слънчев бряг: Момичета проституират за по 100 лв."}
{"url": "https://www.dnes.bg/index/2019/08/27/ne-sme-edinstveni-po-cial-sviat-kradat-el-skuteri-i-gi-unishtojavat.420981", "text": "15 скутера изчезнаха в първите дни, в които услугата Lime бе представена в България. Естествено, нападките към народопсихологията на българина не закъсняха. Но се оказа, че кражбата на електрическите скутери е основен проблем в цял свят, не само в страната ни. \n\r\nВ Букурещ, Румъния, където услугата тръгна няколко месеца преди България, трите фирми, които се конкурират на пазара, се изправиха пред два големи проблема – кражбата и вандализма. Още в самото начало 10 от 1000 скутера на компанията Lime изчезват от улиците на румънската столица. Седем губи Flow, а една от техните машини е напълно унищожена. От Wolf-е пък докладват за минимум по два опита за кражба на ден.\r\r\n                \r\n                \r\n                В Мексико откраднатите електрически скутери се търгуват за по 3000 песос (около 150 долара) всеки. От компаниите обаче казват, че няма смисъл от подобна търговия – можеш и да откраднеш тротинетката, но не и зарядното, което се открива трудно, а без него, скутерът просто спира да работи.\r\nПреди 15 месеца стартира услугата на компанията Grin в страната. От тогава, 350 скутера са били откраднати.\r\nВ Австралия не е ясно колко скутера са изчезнали, но хакери промениха поздравителните им съобщения. „Не ме взимай, не обичам да ме карат“, казваха машините, а местните се зарадваха на атаката. „Не сме ги искали и не ги желаем“, казват те.\r\nВсичко това се случва след като през 2018 година Wall Street Journal публикува материал за краткият и мръсен живот на един скутер. Машините в Сан Франциско били крадени, горени, хвърляни в езерото.\r\nСамо за две седмици след пускането на услугата 250 от 600 скутера в Сан Франциско са откраднати или унищожени през 2018 година. Lime така и не коментират тази цифра, а от другата компания Bird признават, че наистина имат проблем. Това показва и акаунта в Instagram Bird Graveyard, който публикува видеа и снимки на унищожени скутери на компанията. А те са много  - скутери в морето, потрошени от кола, запалени, изхвърлени в кофата за боклук, завързани за бронята на автомобил, плаващи пред Вашингтонският монумент, натоварени в багажници, хвърлени едни върху други или заровени в пясъка.\r\n ", "date": "2019.08.27", "title": "Не сме единствени – по цял свят крадат ел. скутери и ги унищожават"}
{"url": "https://www.dnes.bg/eu/2019/08/27/borisov-se-chu-i-s-boris-djonsyn-iska-sdelka-za-brexit.421035", "text": "Изключително доброто сътрудничество в сферата на сигурността беше основна тема на телефонния разговор между министър-председателя Бойко Борисов и премиера на Обединеното Кралство Великобритания и Северна Ирландия Борис Джонсън. Това съобщиха днес от правителствената информационна служба.\n\n\n\r\nРазговорът е бил поискан от Джонсън, а акцентът е бил върху \"големия брой успешни съвместни операции в борбата срещу престъпността и наркотрафика\".\n\r\nБорисов е потвърдил ангажиментите на България да продължи сътрудничеството в тази сфера, но е добавил - трябва да развиваме и образованието.\n\r\nПо темата Брекзит Борисов изтъкнал, че страната ни ще направи всичко възможно да се стигне до сделка, което според българския премиер ще бъде добре за всички.\r\n \r\nТой отбелязал също, че има много български граждани,  които живеят в Обединеното Кралство и същевременно много британци живеят в нашата страна. Това по думите му обогатявало двете общества.\n                    \n                    \n                \r\n                \r\n                \r\n                \r\nОсвен това премиерът коментирал и предстоящото председателство на страната ни на Берлинския процес и обещал на Борис Джонсън да получи покана. \n\r\nОт своя страна британският премиер е поздравил Борисов за \"управлението на държавата и за резултатите от европейските избори\".\n\r\n\"Джонсън отправи покана към премиера Борисов да посети Обединеното кралство. Българският министър-председател също покани британския си колега да посети страната ни\", завършва съобщението на правителствената информационна служба.", "date": "2019.08.27", "title": "Борисов се чу и с Борис Джонсън, иска сделка за Brexit"}
{"url": "https://www.dnes.bg/health/2019/08/27/nejelani-reakcii-pri-tatuirane-zashto.421000", "text": "Метални частици от иглите за татуиране могат да мигрират в човешкия организъм и да предизвикат алергии, сочат резултатите от международно изследване.\r\n\". Никелът и хромът от иглите могат да предизвикат реакции, свързани със свръхчувствителност, и следователно могат да играят роля за алергиите вследствие на татуиране. Свързаните с татуирането нежелани реакции на организма станаха често срещани\", споделиха авторите на изследването.\r\nАлергиите, вследствие на татуирането, са , но за пръв път става въпрос за ролята на иглите на татуировчиците. Това няма нищо общо с евентуална липса на хигиена, а с механичен феномен, свързан с употреба на съдържащо титанов диоксид мастило за татуиране, но не и на карбоново черно мастило.\r\n                    \n                    \n                \r\n                \r\n                \r\n                Точното въздействие на татуировките върху здравето все пак не може да бъде преценено, отбелязаха учените.\r\nВ изследването са участвали специалисти от Германския федерален институт за оценка на риска, няколко университета в Германия и европейския синхотрон в Гренобъл, предаде БТА. \n\r\n ", "date": "2019.08.27", "title": "Нежелани реакции при татуиране. Защо?"}
{"url": "https://www.dnes.bg/index/2019/08/27/v-kletkata-na-nashite-strahove-a-mojem-li-da-gi-pobedim.421034", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Сливайки съвременен танц, музика и куклен театър в едно цяло, \"Caged\" ни отвежда в света на страховете, които царуват над съзнанието и умовете ни.\n\r\nЗаклещени в страх, забравяме, че това е състояние на духа, което може да бъде победено. Как? Като оставим страховете да преминат през нас, вместо да ги затваряме вътре в себе си. Като отворим съзнанието си и си позволим да бъдем истински щастливи.\n\r\nСпектакълът запознава с историите на трима персонажи, затворени в клетките на собствените си страхове, които оживяват на сцената под формата на танцуващи реални и нереални същества.\n\r\nДокато героите отделят огромно количество психологическа енергия, борейки се с демоните си, те се материализират в една нова действителност.\r\n                \r\n                \r\n                \r\nТова е първата продукция, създадена в Пловдив, от южнокорееца Пансън Ким - хореограф с голям международен опит. Продуцентът в предаването   по .\n\r\n ", "date": "2019.08.27", "title": "В клетката на нашите страхове, а можем ли да ги победим?"}
{"url": "https://www.dnes.bg/world/2019/08/27/blizost-erdogan-i-putin-otkrivat-aviokosmicheskiia-salon.421024", "text": "Турският президент Реджеп Тайип Ердоган и руският президент Владимир Путин говориха днес на откриването на Международния авиокосмически салон МАКС 2019 край Москва, съобщи турският телевизионен канал НТВ.\r\nТелевизията каза, че Ердоган е пристигнал днес на еднодневно работно посещение в Москва, след което е направил изказване на откриването на Международния авиокосмически салон МАКС 2019.\r\nТой е изразил задоволство от участието си в откриването на международното изложение и е благодарил на президента Путин за поканата. Ердоган е изтъкнал, че МАКС 2019 е едно от водещите изложения в тази сфера. Той е отбелязал, че и Турция организира подобно изложение -Текнофест.\r\nЕрдоган е припомнил в речта си, че Турция е пуснала в действие тази година първия етап от летище \"Истанбул\", което е едно от най-големите летища в света и е изтъкнал, че когато то започне да функционира изцяло, ще посреща 200 милиона пътници годишно. Освен това ние ставаме страна, която има думата в отбранителните, въздухоплавателни и космически технологии, е заявил турският президент.\r\n                    \n                    \n                \r\n                \r\n                \r\n                Ердоган посочи, че стокообменът между Турция и Русия е надхвърлил 25 милиарда долара, като целта е да достигне 100 милиарда долара. Той добави, че Турция очаква да посрещне тази година 6 милиона руски туристи.\r\nРуският президент Путин заяви преди това в реч на откриването, че Русия е една от водещите страни в самолетостроителната индустрия. Перспективата на нашата самолетостроителна индустрия е свързана с международното сътрудничество, изтъкна Путин. Той каза, че желанието на Русия е изложението да привлича все по-голям интерес. Путин посочи, че традиционно в него има участници от много страни и добави, че Китай е основен партньор в изложението.\r\nСлед речите при откриването Ердоган и Путин са разгледали изложението, пише БТА.\r\nПо-късно двамата президенти ще имат среща на четири очи на международното летище \"Жуковски\" край Москва, която ще е последвана от разговори между делегациите на двете страни. След това ще се състои съвместна пресконференция на двамата лидери.\r\nЕрдоган е придружаван при визитата от външния министър Мевлют Чавушоглу, от министъра на хазната и финансите Берат Албайрак, от министъра на отбраната Хулуси Акар, от министъра на промишлеността и технологиите Мустафа Варанк, от ръководителя на Дирекцията по комуникации в турското президентство Фахреттин Алтун и от президентския говорител Ибрахим Калън.\r\n ", "date": "2019.08.27", "title": "Близост: Ердоган и Путин откриват авиокосмическия салон "}
{"url": "https://www.dnes.bg/politika/2019/08/27/bitkata-za-sofiia-fandykova-vs-manolova-koia-shte-grabne-posta.421039", "text": "В сблъсък между Йорданка Фандъкова и Мая Манолова в София омбудсманът има преднина от 8%. Това отчете социологическо проучване на \"Галъп интернешънъл\". Данните са хипотетични и e възможен обрат до изборите, които ще се проведат на 27 октомври.\n\r\n\"Две неща са сигурни за предстоящите кметски избори в столицата. Ясно е, че и Йорданка Фандъкова, и Мая Манолова ще бъдат сред кандидатите. А заради подкрепата на омбудсмана от страна на БСП, е сигурно, че битката накрая ще се реши на балотаж\", коментира в студиото на \"Денят ON AIR\" политологът от \"Тренд\" Димитър Ганев.\n\r\nТой отбеляза, че през последните няколко седмици са били направени доста коментари във връзка с това коя от двете е по-вероятно да спечели. Официално издигнати кандидатури обаче на практика към момента няма. И това да се дават прогнози кой ще грабне кметския пост, било по-скоро пропаганда, отколкото анализ.\n                    \n                    \n                \r\n                \r\n                \r\n                \r\nПроучването на \"Галъп интеренешънъл\" е проведено сред 802 души по телефона между 5 и 9 август и е част от независимата изследователска програма на агенцията. Половината от интервюираните твърдят, че са удовлетворени от работата на Йорданка Фандъкова като кмет на столицата, 37% не са, а малко над 10 на сто не могат да преценят.\n\r\nДанните показват, че тя все още като че ли не се свързва докрай с управленския модел на ГЕРБ, т.е. продължава да намира и извънпартийна подкрепа. \n\r\nМая Манолова биха подкрепили 48%, Фандъкова - 40%. Останалите не могат да преценят. \n\r\nНа евентуален втори тур мнозинството от симпатизантите на ГЕРБ биха подкрепили Йорданка Фандъкова, а мнозинството от привържениците на БСП биха подкрепили Мая Манолова. \n\r\n\"Всяка една прогноза до момента не е базирана на трезва политическа логика. Въпросът е обаче как всички тези интерпретации ще бъдат разчетени от хората. Именно това ще бъде решаващият фактор за битката в столицата\", добави още Димитър Ганев пред .", "date": "2019.08.27", "title": "Битката за София: Фандъкова vs. Манолова, коя ще грабне поста?"}
{"url": "https://www.dnes.bg/index/2019/08/27/liatoto-v-islandiia-nikoga-ne-e-bilo-tolkova-goreshto-da-se-pritesniavame-li.421001", "text": "20 градуса – на пръв поглед не особено висока температура. Но за Исландия може да се каже, че е прекалено горещо. Така например, Хелга Йогмундардотир не е свикнала да седи без одеяло на терасата в апартамента си в Рейкявик. Но тази година, тя прекарва доста време на балкона си дори и с тениска с къс ръкав.\r\n\"В градината си съм и се потя, защото навън е 20 градуса, а е полунощ. Изпитвам лека вина, защото искам да се насладя на това време и ми харесва, но знам, че всъщност е лошо нещо“, казва тя пред BBC.\r\nЮли беше най-горещият месец в историята на Исландия с температури 1,4 градуса по-високи от средните за сезона през последните няколко десетилетия. Април, май и юни също са били необичайно сухи и топли.\r\r\n                \r\n                \r\n                Исландия е изключително уязвима щом става дума за климатични промени. Икономиката на страната разчита изключително много на природните ресурси. А щетите могат да бъдат видени навсякъде – това лято е било толкова сухо, че \"Червеното езеро“ в Рейкявик се е превърнало в гьол. Нивото на водата му е паднало от 140 на 70 сантиметра.\r\nПо-малко сьомга плува в реките на Исландия. Рибарите отчитат спад на улова почти наполовина в сравнение с миналото лято.\r\n\"Природата е изключително непостоянна и мощна, хората трябва да я приемат, за да живеят тук. Но промените, които настъпват, са с ужасна скорост. Случва се изключително бързо“, казва  Йогмундардотир.\r\nРеката Скейдара бе една от най-големите в Исландия. През 2009 година обаче изчезна почти напълно. Глетчерът, който я захранваше, се смали с близо 2 километра през последните десетилетия и пренасочи водата в друга посока. \r\nСкейдара изчезва за около 10 дни. А глетчерите се смаляват, защото през лятото губят повече вода, отколкото могат да съхранят през зимата.\r\nИсторическите карти показват, че ледниците не веднъж са се свивали и въпреки това са оцелявали. По време на своя пик през 19-ти век, те набъбват с 2000 квадратни километра. Но от 2000 година насам са се свили със 600 квадратни километра. Разликата с миналото обаче е, че всичко се случва с много по-бърз темп.\r\nИ докато в останалата част на света, нивото на морското равнище се покачва заради топенето на леда, то в Исландия спада. Но макар хората да си мислят, че исландците са изкарали късмет, се оказва че не е така.\r\nСтраната тепърва ще се изправи пред проблеми с инфраструктурата, най-вече на пристанищата, където водите ще станат прекалено плитки, за да акостират кораби.\r\nНо оптимистичните исландци виждат и предимствата на топлото време. Поне в краткосрочен план.\r\nИзследвания на Аграрния университет в Исландия показват, че страната може да отглежда повече зърнени култури благодарение на по-топлия климат. Производството на ечемик вече е нараснало драстично. Рибарите също са доволни донякъде – може и да няма сьомга, но популацията на скумрия драстично се е увеличила.\r\nЗа да се справи с климатичните промени, Исландия полага много усилия – до 2040 година страната трябва да намали въглеродните си емисии до 0. Таксите за замърсяващите компании вече са вдигнати с 50%, а след 2030 година нито дизелови, нито бензинови коли ще могат да се движат в страната. Транспортът ще е изцяло на ток.\r\nДържавата още планира да засади повече дървета, които да компенсират въглеродните емисии, които не могат да се спрат.\r\nНо всички тези усилия са изправени пред един голям проблем – туристите.\r\nБроят на хората, които посещават страната след икономическата криза през 2008 година скача драстично. Тогава туристите са 2,7 милиона. През 2018 г. те вече са 8,5 милиона.\r\nСекторът допринася с близо 8,5 процента за брутния вътрешен продукт на страната и дава работа на над 30 хил. души, което е голям брой хора за държава с население 360 хил. души.\r\nФактът, че е толкова отдалечена от останалия свят, прави стигането до нея възможно само със самолети и круизни кораби. Едни от най-големите замърсители с парникови газове. \r\n ", "date": "2019.08.27", "title": "Лятото в Исландия никога не е било толкова горещо. Да се притесняваме ли?"}
{"url": "https://www.dnes.bg/teatar/2019/08/27/geroite-na-pushkin-v-nashi-dni-s-baleta-evgenii-onegin.420967", "text": "Героите на А.С. Пушкин пренася в наши дни балетът \"Евгений Онегин\" по хореографията на Борис Ейфман. Представлението ще е само едно - на 23 октомври в зала 1 на НДК.\r\nМузиката в постановката е необичайно, но умело съчетание на класически творби на Пьотър Илич Чайковски с рок музиката на Александър Ситковец.\r\nСпектакълът е с безкомпромисна класа във всички компоненти – музика -  рок и класика, визия – авангардни костюми, ефектно осветление и мултимедия, блестяща, уникална хореография, отбелязват от екипа.   \r\n\r\n                    \n                    \n                \r\n                \r\n                \r\n                Спектакълът е изпълнен с драматични и екстремни ситуации в които старият свят се разпада, а животът диктува нови правила. \r\n\"Този експеримент беше необходим за мен, за да си отговоря на въпросите -  Каква е руската душа днес? Запазила ли е идентичността и привлекателността си? Как биха могли, героите от романа да променят съдбата си днес?\", споделя Ейфман.\r\nИзборът на романа в стихове наречен \"Енциклопедия на руския живот\" на А. С. Пушкин не е случаен. Романът вълнува и днес с удивително точния архетип на руския характер за своето време, с поетичните образи на руската душа – загадъчна, непредсказуема и чувствена.\r\nБалетния театър на Борис Ейфман е с 42 – годишна история. Световната критика  определя балета като „Уникален балетен театър, стил и вселена“ , а  Борис Ейфман като \"Страхотен театрален магьосник\" и \"Един от водещите хореографи в света за всички времена\".  Трупата е с  гастроли по целия свят. \r\nБорис Ейфман е роден през 1946 г. в Сибир. Завършва \"Ленинградската консерватория\" /със специалност хореография/ и Академия на руски балет \"Ваганова\" , където 10 години работи като хореограф.\r\nПрез 1977 г. сформира балетен ансамбъл, а след това създава и Театър на балета Борис Ейфман. Хореографът блестящо съчетава авангардните постижения на съвременния балет с академичното си образование в Руската класическа хореография и създава уникален стил в танцовото изкуство. \"Това, което правя може да се нарече танц от емоции, свободен танц, нов език, в който са преплетени класика, модерн и много други неща\"  казва  Ейфман.                               \r\nНеговите артисти, които имаха само академично обучение трябваше да овладеят нов \"танцов речник\". \n\r\n ", "date": "2019.08.27", "title": "Героите на Пушкин в наши дни с балета \"Евгений Онегин\""}
{"url": "https://www.dnes.bg/notifikacii/2019/08/27/zaloviha-narkobosa-kuiovich-na-trakiia-s-falshiva-knijka.421012", "text": "Наркобосът Будимир Куйович е бил задържан в понеделник вечерта на магистрала \"Тракия\", . \n\n\n\r\nЧерногорецът излежава присъда от 16 години за наркотрафик. Той е настанен в открито общежитие в Казичене. В понеделник е бил в отпуск.\r\nМиналата година Куйович поиска да бъде предсрочно освободен, но съдът отказа. предаде Нова.\r\nПреди повече от 10 години името на черногореца разтърси МВР. Имаше съмнения за чадър над неговата наркомрежа. Стигна се до оставки на полицейски шефове.", "date": "2019.08.27", "title": "Заловиха наркобоса Куйович на \"Тракия\" с фалшива книжка"}
{"url": "https://www.dnes.bg/knigi/2019/08/27/ne-poznatata-stolica-s-istoricheski-marshruti-sofiia.420978", "text": "Авторът на популярния проект \"Исторически маршрути: София\" Здравко Петров ни повежда на смайваща историческа обиколка из столицата, разкривайки ни (не)познатото лице на града в едноименния пътеводител за София.\r\nЛуксозното цветно издание проследява историята на столицата ни чрез редица известни или потайни сгради, пазещи паметта за ключови за българската история събития и личности, и съдържа повече от 200 цветни фотографии и стари пощенски картички.\r\n80 обекта от 7 исторически периода в над 200 цветни снимки и стари картички са побрани в цветните 300 страници на луксозния пътеводител за историята и архитектурата на столицата „Исторически маршрути: София”. Автор на книгата е Здравко Петров – създателят на едноименния проект, който представя културното наследство на София в перфектното съчетание на неговото разнообразие и единство.\r\n                    \n                    \n                \r\n                \r\n                \r\n                На страниците на книгата Петров ни повежда на любопитна разходка из най-големия софийски музей – улиците на града, разказвайки ни историята на София с помощта на архитектурата. Сред 80-те обекта, описани в книгата, срещаме както емблематични сгради като Военния клуб, Народен театър \"Иван Вазов\" и Софийски университет \"Св. Климент Охридски\", така и не толкова популярни къщи, банки и застрахователни дружества, част от които са съхранени и до днес, а други – запазени само в старите пощенски картички.\r\nОт \"Исторически маршрути: София\" научаваме повече за римското градоустройство на Улпия Сердика, за османската часовникова кула на София, за изгубената улица \"Търговска\" преди бомбардировките през Втората световна война и преди изграждането на сталинската архитектура на Ларгото, и др.\r\nОсвен снимков материал, книгата съдържа също и полезни карти, които реконструират отминали периоди и изгубени места на София.\r\nУрбанист по образование и призвание, Здравко Петров е истински ценител на богатата история и култура на столицата. Именно този негов интерес го подтиква да постави началото на проекта \"Исторически маршрути\", в рамките на който авторът на едноименния пътеводител организира културно-познавателни обиколки в центъра на София и разкрива любопитни факти за архитектурата и историята на най-красивите къщи и публични сгради в града.\r\nПетров вече е разработил три маршрута – \"Софийски домове\", \"Софийски \"дворци\" и \"Женски пазар\", като два от тях са описани и в пътеводителя. С високата си ерудиция и знания за София авторът на \"Исторически маршрути: София\" успява да изненада с интересни факти и малко известни истории жителите на столицата, включително и потомствени софиянци.\r\nСнимката на корицата е на фотографа Евгени Димитров. Дизайнът на книгата и на корицата е на художника Дамян Дамянов.\r\n ", "date": "2019.08.27", "title": "(Не)познатата столица с \"Исторически маршрути: София\""}
{"url": "https://www.dnes.bg/akoshtete-vqrvaite/2019/08/27/za-koi-4-zodii-septemvri-shte-byde-hubav-mesec.420901", "text": "Колкото и да не ни се иска, лятото наближава постепенно своя край и скоро ще посрещнем красивата есен. Септември месец е само след няколко дни, но ние сме нетърпеливи да погледнем какво ни вещаят звездите за периода и открихме любопитни неща за 4 зодии. Вижте кои са зодиакалните знаци, за които септември ще е прекрасен, успешен и вълнуващ.\r\n\r\nЗа представителите на зодия Овен септемри се очертава като спокоен след динамичните летни месеци. Напрежението отслабва, проблемите в личен и професионален аспект постепенно се решават сякаш от само себе си. Успокойте се, не се притеснявайте излишно, нещата се нареждат за вас.\r\nЗа да се чувствате още по-добре сега е моментът да се отървете от вредни и неприятни навици, които пречат на продуктивността и развитието ви.\r\n                    \n                    \n                \r\n                \r\n                \r\n                В интимен план нещата ще са на приливи и отливи, вълнуващите моменти ще се редуват с не толкова приятни. Любовният ви живот ще е всичко друго, но не и скучен. Това, което може да развали нещата са вашите свръхочаквания. Опитайте се да общувате отворено, влагайки искрено усилията си и без да очаквате прекалено много, се насладете на контакта с партньора.\r\nОпитите да сте твърде контролиращи ще ви натоварят негативно и могат да доведат до конфликти, затова се владейте.\r\nКлючът към щастието и успеха през този период е да се вглеждате повече в себе си, да си правите необходимите равносметки. Това ще ви помогне да осъществите плановете си с добър резултат.\r\n\r\nСкъпи Раци, очаква ви интересен и динамичен период, в който ще учите много нови неща, но и другите ще се учат от вас. Ще черпите знания, но също така и ще бъдете вдъхновение за другите. Ще имате възможност да израснете в службата, да се развивате и да се концентрирате върху кариерата си. Възползвайте се от шанса, такива възможности не идват често.\r\n", "date": "2019.08.27", "title": "За кои 4 зодии септември ще бъде хубав месец? "}
{"url": "https://www.dnes.bg/rusia/2019/08/27/deloto-magnitski-sydyt-v-strasburg-osydi-rusiia.421025", "text": "Европейският съд по правата на човека осъди Русия за \"многобройни нарушения\" срещу покойния адвокат Сергей Магнитски, предава БНР.\n\n\n\r\nСпоред съда Русия е нарушила правата на Магнитски и трябва да плати морална компенсация на роднините му в размер на 34 хиляди евро. \n\r\nДелото по случая \"Магнитски\" беше заведено по жалби, подадени от неговата съпруга и от майка му преди съответно 10 и 7 години. Сътрудникът на инвестиционния фонд \"Хермитидж кепитъл мениджмънт\" в Съединените щати почина в затвора през ноември 2009-а година на 37-годишна възраст след оплаквания за лошо третиране и здравословни проблеми. \n                    \n                    \n                \r\n                \r\n                \r\n                \r\nСергей Магнитски се опитваше да разкрие мащабна схема за присвояване на 230 милиона долара от руски държавни служители. 3 години след смъртта му Съединените щати приеха така наречения \"Закон Магнитски\", с който беше наложена забрана за влизане в страната и бяха замразени активите на всички, отговорни за задържането на адвоката. \n\r\nОт 2016-а година по силата на този закон Съединените щати могат да налагат санкции срещу всеки, който нарушава човешките права.", "date": "2019.08.27", "title": "Делото \"Магнитски\": Съдът в Страсбург осъди Русия "}
{"url": "https://www.dnes.bg/crime/2019/08/27/pernishkata-policiia-izdirva-36-godishen-myj.421026", "text": "Полицията в Перник обяви за издирване Самуил Стефанов Иванов от Радомир.\r\nМъжът е 36-годишен и е в неизвестност от 23 август тази година. На същата дата е бил при баща си в пернишкия квартал \"Църква\".\r\nОколо 21.30 ч. си е тръгнал с черно колело и оттогава е в неизвестност, съобщават от Областната дирекиця на МВР.\r\nВисок е около 180 см, средно телосложение, с късо подстригана коса.\r\nОт полицията умоляват гражданите, ако имат информация за Самуил, да се обадят на тел. 112 или в най-близкото поделение на МВР.\r\n ", "date": "2019.08.27", "title": "Пернишката полиция издирва 36-годишен мъж"}
{"url": "https://www.dnes.bg/index/2019/08/27/za-tretiia-sviat-zabranata-na-plastmasata-moje-da-e-katastrofa.420989", "text": "Борбата с пластмасите също опира до проблема богати и бедни. Ако сведат употребата им до минимум, западните страни ще могат да намерят алтернатива, спазвайки санитарните норми. За \"третия свят\" обаче забраната на пластмасите може да стане катастрофа, пише Герман Садулаев, \"Взгляд\".\n\r\nАмериканският комик (вече покоен) Джордж Карлин казваше: няма защо да ни тревожи лошата екология на планетата, никакъв проблем не е планетата, планетата интегрира всичко, включително пластмасите, а може и самият човек да съществува, за да произвежда пластмаси и да ги вкарва в планетната екосистема. Това естествено е сарказъм. Нелепо е обаче и да се паникьосваме заради скорошната уж екокатастрофа.\r\n                \r\n                \r\n                \r\nКолкото до заплахата от \"глобално затопляне заради промишлената дейност на човека\", това най-вероятно е фикция, начин за политически натиск върху геополитически конкуренти и за икономически шантаж на развиващите се страни. \n\r\nВъпреки фактическата забрана да се отразява проблемът от други гледища, наложена в глобалните либерални медии, мнозина сериозни учени предпазливо коментират, че хората едва ли могат да променят климата - той се мени сам, циклично, по естествени причини.\n\r\nЛедниковата епоха не е дошла, защото човекът е взел да се разселва из северното полукълбо и хищнически да консумира природните ресурси. Планетата не се е канела да изтребва Хомо сапиенс със студ, както се прави с хлебарките. Макар че идеята безспорно е примамлива. Но за някой комедиен спектакъл, не за сериозната наука.\n\r\nНие тук в Русия не усещаме никакво \"глобално затопляне\". Само глобално застудяване и нова ледникова епоха. Я разкажете за \"глобалното затолпяне\" на хората в Санкт Петербург, които имат топло слънчево лято два дни в годината (пак добре, ако се паднат през уикенда).\n\r\nСледваща цел на екологичните \"кръстоносни походи\" са пластмасите - тяхното производство, потребление и утилизация. Пластмасите станаха враг номер едно или номер две за човечеството. И не може просто да отречем проблема. \n\r\nНаистина произвеждаме огромни количества пластмаси, използваме ги - предимно за амбалаж, после ги изхвърляме. Пластмаси препълват бунищата, растящи като гъби след дъжд, пластмаси попадат в реките, в моретата, в океаните и причиняват гибелта на огромен брой живи същества. Пък и грозна работа става, честно казано.\n\r\nОтидеш ли днес на почивка в кое да е кътче \"с едва докоснати от цивилизацията диви природни пейзажи\", вместо златистите плажове и небесносиня вода от рекламната брошура и снимчиците в Инстаграм може да видиш край бреговата ивица плаващи сметища - главно пластмасов боклук. В някой петзвезден хотел рано сутринта, преди още да станат летовниците, плажът се почиства от специално обучен персонал. В тризвезден обаче нищо чудно да си пробиваш път към чистата вода през плаващите край брега найлонови пликове и пластмасови бутилки.\n\r\nПроблемът с пластмасите е факт, не е измислен (за разлика от \"глобалното затопляне\"). Какви решения обаче се предлагат? Да произвеждаме по-малко, да консумираме по-малко, да използваме други видове опаковки и т. н. \n\r\nНо хайде да помислим непредубедено какво са станали пластмасите за човечеството през 20 век и какво си остават през 21 век. С учудване ще открием, че изобретяването и широкото внедряване на пластмасите са били гигантска крачка напред, дори са спасили цивилизацията.\n\r\nИзнамирането на пластмасите може да се сравни с изнамирането на керамиката, на съдовете от неизпечена, после и от изпечена глина. В зората на човешката история, 20 000 и повече години пр. н. е., хората започнали да правят керамични изделия, включително домашни съдове. Благодарение на тях можели по-добре да готвят на огън, да запазват яденето за по-късно, храната станала по-доброкачествена и по-достъпна, човечеството започнало да расте. Имало и други причини, но керамиката изиграла важна роля.\n\r\nПластмасите също изстреляха човека в нова епоха. Пластмасите, а не ядрените бомби, са основното изобретение на 20 век, променило нашия бит. Това важи най-вече за опаковките на различните храни и водата. Пластмасовият амбалаж е най-евтин, лек, практичен и здрав, непропусклив за болестотворни микроорганизми.\n\r\nИндивидуалните пластмасови опаковки направиха възможен превоза на храни където и да било без риск да се разпространяват и болести заедно с тях. А нали не само през чумавото средновековие, но и доскоро епидемиите са били сред основните заплахи за човечеството. През 1918 г. пандемията от \"испански грип\" е убила към 50 до 100 милиона души, сиреч между 2 и 5 процента от населението на Земята. Сред причините се сочат липсата на хигиена и незащитените от заразяване храни.\n\r\nГотови ли сме днес, откажем ли се от пластмасите, пак да бъдем връхлетени от масови заболявания, повсеместна дизентерия и другите \"радости\", съпъстващи т. нар. естествено, природно битие?\n\r\nБорбата с пластмасите има ясно изразен класов, империалистически, постколониален аспект. Защото страните на развития капитализъм, страните от Запада ще съумеят да открият някаква алтернатива и да спазят санитарните норми, използвайки минимални количества пластмаси и т. н. \n\r\nЗа \"третия свят\" обаче забраната върху пластмасите може да стане катастрофа. Именно в \"третия свят\" пластмасите спасяват хората от измиране поради епидемии; много популации могат да получават чиста вода само в пластмасов амбалаж и по никакъв друг начин.\n\r\nБлагодарение на пластмасите се сви смъртността в \"развиващите се страни\", намаляха болестите и мъките на хората. И на едната страна на везните виждаме днес страданията на децата от бедните \"цветни народи\", гинещи от болести и недохранване, а на другата - \"страданията\" на богатия бял турист, който се мръщи, нагазвайки във водата на плажа, пълна с пластмасови боклуци.\n\r\nРешение на проблема с пластмасите не бива да се търси в сферата на забраните и ограничителните мерки, засягащи използването им. А в разработването и всеобхватното внедряване на разделното събиране на боклука, практиките за утилизация на пластмасите, за преработка и повторно използване на този материал. Защото пластмасите не са само вреден боклук, но и полезна, ценна суровина за промишлеността.\n\r\nПотомците ни може би ще виждат в залежите от древни пластмаси полезни изкопаеми и ще се чудят защо сме били толкова глупави и непрактични, защо просто сме изхвърляли този твърде ценен материал, вместо да го използваме отново и отново. \r\n \r\n/БТА/ \r\n ", "date": "2019.08.27", "title": "За \"третия свят\" забраната на пластмасата може да е катастрофа"}
{"url": "https://www.dnes.bg/business/2019/08/27/lihvite-po-ipotechnite-krediti-udariha-dynoto-3-09.421027", "text": "Средните лихвени проценти по ипотечните кредити през юли са поставили пореден рекорд. Жилищните заеми са поевтинели до средно 3.09%, показва статистиката на БНБ. \r\n\r\nТакива равнища никога не са били отчитани досега.\r\n\r\nУвеличение обаче има при потребителските кредити, където средните лихви са нараснали до 8.35%. Това е най-високото ниво за тази година.\r\n\r\nПри депозитите на домакинствата има задържане на около 0.15% процента, което на практика означава, че депозитарите губят пари от държането им в банките. \r\n\r\nСамо таксите по обслужването на депозитите надвишават многократно годишната лихва, а добавяйки инфлацията, която в момента е около 3%, влогът губи смисъла си на доходоносен финансов инструмент.\r\n\r\nПри бизнес депозитите ситуацията е още по-фрапираща – 0.07% средна годишна лихва, допълва \"\".\r\n ", "date": "2019.08.27", "title": "Лихвите по ипотечните кредити удариха дъното - 3.09%"}
{"url": "https://www.dnes.bg/obshtestvo/2019/08/27/georgi-markov-za-istoricheskata-istina-hari-truman-e-masov-ubiec.420940", "text": "Атомните бомби, хвърлени от САЩ над японските градове Хирошима и Нагасаки, са престъпление срещу човечеството, а американският президент Хари Труман става масов убиец. Това казва историкът академик Георги Марков в интервю за „Труд“. \n\r\n„О, тези бомби просто са паднали – така казват новите умни и красиви. А това е престъпление срещу човечеството. 300 000 души са убити за секунди. Японците вече са готови за пълна капитулация, а американският президент Хари Труман това не го интересува. „Ще размахам атомната тояга на Сталин, за да разбере, че ние ще бъдем свръхсилата, която ще управлява военния свят, а не тези тъпи славяни“ – ето това казва той“, обяснява Георги Марков.\n                    \n                    \n                \r\n                \r\n                \r\n                \r\nПо думите му Труман също е расист като Хитлер. „В спомените си Труман е описал следната случка. На връщане от срещата в Потсдам, той пътува с крайцер към Ню Йорк. Когато му съобщават за хвърлената бомба над Хирошима, е изпълнен от буйна радост – скача на палубата, вика, дивее с офицерите от неговия щаб. Ето как на този ден – 6 август 1945 г., Хари Труман – американският президент, става масов убиец! Той извършва престъпление срещу човечеството. Изтребва за секунди 300 000 невинни!“, казва историкът. \n\r\nСпоред него в последно време историята се политизира и то на най-високо ниво. Той припомня, че на годишнината от десанта в Нормандия е Путин не е бил поканен, а е била поканена Меркел. „По англосаксонските телеканали „Хистори“ от три месеца дават за Втория фронт – началото на края на Третия райх. „Ние победихме Хитлер“ – това е поантата. Само че, ако го нямаше Източния фронт, какво щяхте да правите, бих ги попитал. При положение, че и Чърчил, и Рузвелт признават решаващия принос на Червената армия, това е главният основен фронт на Втората световна война. И тук не става въпрос за Сталин, а за милионите загинали от руския и другите народи. Не може да се политизира тази тема“, категоричен е академикът.\n\r\nПо повод 80 години от пакта Рибентроп-Молотов историкът припомня: „А защо се съюзиха Германия и СССР – няма ли да обяснят това? Те не казват, че англичаните са отказали на Сталин преговори за колективна сигурност. Разиграваха го до последния момент. И Сталин им отвърна: „Щом не ме поканихте на Мюнхенската конференция (1938 г.), аз пък ще направя мой Мюнхен“. И изравни резултата през 1939-а. Трябва да се обяснят събитията, има причинно-следствена връзка“, категоричен е ученият. \n\r\nПо думите му „нападението на Хитлер над СССР е мечтата на Чърчил. На 22 юни 1941 г. той казва: „Това е най-щастливият ден в живота ми“. Не случайно Сталин, когато неговите разузнавачи му докладват, той смята, че това е английска интрига, че е провокация. Той се пази от искането на англичаните – да започне голяма война срещу Хитлер, защото още не е готов за нея“, разказва историкът.\n\r\nЗа съдбата на България в края на Втората световна война Георги Марков разказва: „Веднага ще обясня кой ни поднесе тази историческа съдба в края на Втората световна война. Когато говорим за лошия масов убиец Сталин, трябва да кажем за сделката му с Чърчил. Това, че той ни продаде на Сталин, а не ни предаде. Заради Гърция, която беше вече в ръцете на комунистите. И Сталин направи тази размяна. Това трябва да се каже“, смята Марков.\n\r\n„А някои ми мрънкат – ама как ще засягаме Чърчил, та той е най-великият англичанин. Да, имаше такава глупава класация за най-великите, в която Чърчил е на първо място, футболистът Бекъм на второ, Шекспир е на четвърто място, а горкият Исак Нютон е на 10-о. Така че, да не ми говорят за средната интелигентност на англичаните“, казва ученият.\n\r\nГеорги Марков е на мнение, че историята не трябва да се пренаписва, а да се преосмисли. Не може да злоупотребяваш и спекулираш с историята, казва той. „Как така ще фокусираш вниманието за 45-те години социализъм само в концлагера „Белене“? Аз отсреща виждам сградата на бившия завод „Електроника“. Тогава имаше електроника, имаше компютри, а премиерът онзи ден казва, че минно-добивната промишленост, износът на руди и на суровини били високи технологии… Няма високи технологии в България, защото не се произвеждат. Но тогава в онези години, които сега им викат „престъпни“, имаше“, разказва историкът.\n\r\nЗа Тодор Живков казва, че той е бил първият държавен и партиен ръководител и „няма как да го игнорираш от историята, но да искаш той да остане само като правешкия хитрец, това не е възможно“, като отбелязва, че “не можеш да изтриеш от историята фактите, че той е открил Кремиковци, АЕЦ „Козлодуй“…“. \n\r\nЗа това, че англичаните и американците винаги са били заедно, Георги Марков казва: „Да, и има един термин – англосаксонски сили, това са Великобритания и САЩ. Ето, сега има Brexit и Борис Джонсън казва, че иска търговско споразумение със САЩ, а Тръмп му отвърна само преди седмица: „Напусни този лош Европейски съюз. За щастие обаче ЕС е по-малко лош от Китай“. Англосаксонските сили винаги са имали интереси на нашия континент да има противоречия, конфликти и войни. И в двете световни войни те постигнаха взаимното изтребление между руснаци и германци и обраха златото на света. Това са англосаксонските сили, нашите нови приятели. Ето я историческата истина”, казва историкът. \r\n ", "date": "2019.08.27", "title": "Георги Марков за историческата истина: Хари Труман е масов убиец!"}
{"url": "https://www.dnes.bg/televizia/2019/08/27/spodelenite-trotinetki-pribyrza-li-sofiia-s-elektricheskite-skuteri.421019", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nСподелените тротинетки. Прибърза ли София с електрическите скутери?\r\n\r\nПлащането в брой. Трябва ли да се увеличи таванът до 20 хил. лв.?\r\n\r\nГорят \"белите дробове\" на планетата. Защо Бразилия отказа помощ от 20 млн. евро?\r\n\r\nМузика без срок на годност. Група \"Остава\" отбелязва 27 години на сцена с биографична книга\r\n\r\nГрад на бъдещето. НА ЖИВО: Може ли лифтът до Копитото да стане летящ ресторант?", "date": "2019.08.27", "title": "Споделените тротинетки. Прибърза ли София с електрическите скутери?"}
{"url": "https://www.dnes.bg/zvezdi/2019/08/27/emiliia-s-jorj-v-parij-vinagi-e-dobra-ideia.421016", "text": "\"Париж винаги е добра идея!\". Това написа Емилия и сподели с феновете си във Facebook, че е на почивка във Франция. Тя е в романтичния град заедно с мъжа си Жорж Башур.\r\n\r\nИзпълнителката и любимият й са се щракнали на фона на Айфеловата кула. И двамата са с маратонки на Dolce&Gabanna. \r\n\r\n\"Сладури! Весело изкарване на почивката! Винаги така щастливи и влюбени!\", написа почитателка под кадъра на Емилия. \r\n\r\nПо-рано семейство Башур бе на море в Турция, където прекара близо две седмици. \r\n\r\nЕмилия и Жорж често пътуват из страната, като певивицата съчетава почивката с участията си.\r\nВижте още новини за звездите в", "date": "2019.08.27", "title": "Емилия с Жорж в Париж: Винаги е добра идея!"}
{"url": "https://www.dnes.bg/stranata/2019/08/27/hidrobusi-shte-svyrzvat-destinacii-v-burgaskiia-zaliv.421015", "text": "Хидробуси ще свързват дестинации в Бургаския залив през следващото лято. Идеята е корабчета да свързват основни пет спирки в залива - Морската гара в Бургас, остров Света Анастасия, където кеят ще бъде разширен, рибарското селище Ченгене скеле, където предстои да бъде изграден нов пристан, рибарското пристанище в Сарафово и бъдещото рибарско пристанище в Крайморие. Общината предвижда да закупи нов кораб по-голям от \"Анастасия“, за да може с него да се осъществяват плавания не само при спокойно море, съобщи БНР.\n\r\nЗа да се осъществи проектът, местната администрация търси съдействие от Министерството на транспорта и Морската администрация, каза кметът Димитър Николов:\n\r\n”Необходимо е да бъдат облекчени процедурите за осъществяване на транспорт с малки плавателни съдове . А тези корабчета, освен че могат да возят туристи, те могат да се използват и за предвижване от пътници. Например жителите на Крайморие чрез корабчето могат да стигнат от и до центъра на града за 10-15 минути, което би било много-по-бързо, особено през летния сезон, когато трафикът е натоварен, а и по-романтично!”\n\r\nКметът допълни, че Общината ще даде възможност и на частни плавателни съдове да изпълняват такива курсове.\n\r\nМинистърът на транспорта Росен Желязков заяви, че промените в наредбите, свързани с разрешителните за изпълнение на такива пътнически морски превози, ще бъдат приоритет още в началото на новия политически сезон.\n\r\nДиректорът на ИА “Морска администрация” кап. Живко Петров посочи, че инфраструктурата за осъществяването на проекта е почти изградена.\n\r\n„Вече имаме доста съоръжения и малкото корабоплаване се увеличи. Имаме линия от Несебър до Созопол, от Черноморец до Созопол, до Острова пътуват и други плавателни съдове. За съжаление като нормативна база нямаме опит, нашето законодателство е било изграждано на база търговски кораби, приравняването им е невъзможно. За това ползваме опита на Дания, Швеция където имат опит с т.нар. „водни таксита“ и „водни автобуси“, ще имаме в предвид и нашите условия и ще предложим промени в две наредби, за да може да осъществяваме такъв транспорт и тук.“\n\r\nПредстои среща с бизнеса и администрациите, на която подобни законодателни инициативи се обсъждат, преди да бъдат придвижени към Министерството. Очакванията са проектът да бъде реализиран през следващото лято.", "date": "2019.08.27", "title": "Хидробуси ще свързват дестинации в Бургаския залив "}
{"url": "https://www.dnes.bg/mestni-izbori-19/2019/08/27/ako-zaloji-na-obiknovenite-sofiianci-manolova-pecheli-dosta.421038", "text": "Процесът на пречистване на БСП тепърва ще продължи. Ако БСП не подкрепи Мая Манолова, тя предварително ще загуби вота. Това каза в предаването \" журналистът Иван Гарелов по повод предстоящите кметски избори в края на октомври. \n\r\nПо думите му, ако екипът на Манолова се обърне към обикновените софиянци, може да разчита на много повече подкрепа. \n\r\nСпоред Гарелов софиянци, които винаги са подкрепяли дясното не се ръководят от онова, което им кажат и затова е много възможно Йорданка Фандъкова да не бъде следващ кмет на столицата.\n                    \n                    \n                \r\n                \r\n                \r\n                \r\n\"В политика се гледат интересите. Ясно е, че София е била винаги дясна крепост и е дала началото на много политически кариери\", припомни той. \n\r\nПред събеседникът посочи, че предизборната кампания започна много по-рано отколкото се очакваше, а игрите между ръководните политически дейци са само временно притихнали.", "date": "2019.08.27", "title": "Ако заложи на обикновените софиянци, Манолова печели доста"}
{"url": "https://www.dnes.bg/mish-mash/2019/08/27/sypruga-i-konsort-dve-jeni-do-kralia-na-tailand-i-dvete-s-titli.420976", "text": "\nЗад името Синеенат Вонгважирапакди стои 34-годишна тайландка, която официално е наречена кралски консорт. Двореца на Тайланд разпространи официални портрети на консорта и уебсайта на краля... падна. \n\r\nКонсортът е титла, давана от монарха на съпруга или компаньонка. \n\r\nКрал Маха Ваджиралонгкорн взе за своя съпруга кралица Сутхида, четвъртата му жена, през май месец. Два месеца по-късно обаче той даде титлата консорт на друга жена - Синеенат. \n\r\n34-годишната красавица е първата жена, получила титлата консорт от близо век насам.\r\nТя е майор в армията и на снимките се вижда да влиза именно в тези си задължения. На една от снимките тя стреля. На друг кадър се готви да скочи от самолет, в друг случай дори го управлява. \n                    \n                    \n                \r\n                \r\n                \r\n                \r\nТя е пилот, медицинска сестра и бодигард, гласи изрично поръчаната от краля нейна биография. \n\r\nДругата жена до краля - съпругата му Сутхида, е 41-годишна бивша стюардеса и преди да стане кралица е началник на неговата охрана.", "date": "2019.08.27", "title": "Съпруга и консорт: Две жени до краля на Тайланд, и двете с титли"}
{"url": "https://www.dnes.bg/obshtestvo/2019/08/27/kyde-sa-rusnacite-poseshteniiata-im-padat-s-15-prez-iuli.420971", "text": "Пътуванията на българи в чужбина през юли 2019 г. са 779.5 хил. или със 7.2% над регистрираните през юли 2018 година.\r\nУвеличение в сравнение със същия месец на предходната година е отчетено към Обединеното кралство - с 11.4%, Румъния - с 11.2%, Турция - с 8.4% и други. Същевременно намаляват визитите в Италия - с 3.8%, Сърбия - с 2.3%, Нидерландия - с 2.3%, и други.\r\nВ сравнение с юли 2018 г. e регистрирано увеличение по всички наблюдавани цели: \"други\" - със 7.5%, \"почивка и екскурзия\" - с 6.9%, и \"служебна\" - с 6.9%. Най-често пътуваме за гостуване, обучение, посещение на културни и спортни мероприятия - 40.7%.\r\nНай-голям брой пътувания на български граждани са осъществени към Турция - 181.3 хил., Гърция - 160.7 хил., Германия - 71.5 хил., Румъния - 69.8 хил., Сърбия - 37.3 хил., Република Северна Македония - 34.9 хил. и др.\r\n                    \n                    \n                \r\n                \r\n                \r\n                Посещенията на чужденци в България са 2 083.1 хил. или с 3.2% по-малко в сравнение с юли 2018 година. Регистрирано е намаление при пътуванията с цел \"почивка и екскурзия\" - с 6.2%, докато тези със \"служебна\" и с \"други\" (вкл. гостувания и транзитни преминавания) цели се увеличават съответно с 1.7 и 0.4%. Транзитните преминавания през страната са 26.0% (542.5 хил.) от всички посещения на чужденци в България.\r\nОт общия брой чужденци, посетили България, делът на гражданите от Европейския съюз е 60.1%, или с 5.2% по-малко в сравнение с юли 2018 г. Увеличават се посещенията на граждани от Обединеното кралство - с 21.0%, Ирландия - с 19.1%, Унгария - с 6.5%, Румъния - с 6.1% и други. Същевременно намаляват посещенията на граждани от Чешката република - с 13.9%, Германия - с 12.9%, Полша - с 11.6% и др.\r\nПосещенията на граждани от групата \"Други европейски страни\" намаляват с 0.2%, като най-голямо е намалението на посещенията на граждани от Руската федерация - с 15.7%.\n\r\nПрез юли 2019 г. преобладава делът на посещенията с цел почивка и екскурзия - 55.5%, следвани от посещенията с други цели - 36.7%, и със служебна цел - 7.8%.\r\nНай-много посещения в България през юли 2019 г. са реализирали гражданите от Румъния - 314.3 хил., Турция - 212.3 хил., Германия - 204.1 хил., Гърция - 128.5 хил., Украйна - 127.5 хил., Руската федерация - 115.5 хил., Полша - 106.1 хил. и др.", "date": "2019.08.27", "title": "Къде са руснаците? Посещенията им падат с 15% през юли "}
{"url": "https://www.dnes.bg/sport/2019/08/27/balykov-izvika-marselinio-i-vanderson-za-macha-s-angliia.421004", "text": "Националният селекционер Красимир Балъков обяви разширения състав на България за предстоящата европейска квалификация срещу Англия на 7 септември и приятелския двубой срещу Република Ирландия три дни по-късно.\n\r\nКъм вече повиканите 11 състезатели, играещи зад граница, бяха добавени 14 представители на Първа лига, с което общият брой футболисти, очаквани на лагер в Национална футболна база \"Бояна\" на 1 септември, става 25. Причината за по-големия списък е неясното функционално състояние на някои от играчите, които ще преминат обстойни изследвания с медицинския щаб на националния отбор в София.\n\r\nВ състава попадна защитникът на ЦСКА Николай Бодуров, който изпадна в немилост пред Люпко Петрович и не попада в групата на \"червените\". Липсва обаче вратарят на Левски Николай Михайлов, който отстъпи титулярното място при \"сините\".\n                    \n                    \n                \r\n                \r\n                \r\n                \r\nПо повод повиквателната за защитника на ЦСКА Николай Бодуров, специалистът заяви пред официалния сайт на БФС: \"Наясно съм, че нарушавам правилото, което сам поставих - а именно, че ще разчитам единствено на онези, които играят редовно в клубовете си. Считам обаче, че с огромния си опит и влиянието си в съблекалнята, Бодуров е незаменима част от националния отбор. Решението е изключително и само мое и единствено аз нося отговорност за него\".\n\r\n\n\r\nВратари:\r\nПламен Илиев (Лудогорец), Мартин Луков (Локомотив Пловдив), Христо Иванов (Етър)\r\nЗащитници: Георги Терзиев (Лудогорец), Кристиан Димитров (Ботев Пловдив), Антон Недялков (Лудогорец), Николай Бодуров (ЦСКА), Иван Горанов (Левски)\r\nХалфове и нападатели: Даниел Младенов (Етър), Васил Панайотов (Черно море), Кристиян Малинов (ЦСКА), Вандерсон (Лудогорец), Галин Иванов (Славия), Марселиньо (Лудогорец).\r\nТе се присъединяват към вече обявените Страхил Попов (Касъмпаша), Георги Пашов (Арарат), Васил Божиков (Слован Братислава), Георги Сърмов (Кемниц), Ивелин Попов (Ростов), Георги Костадинов (Арсенал Тула), Георги Миланов (Фехервар), Николай Димитров (Урал), Божидар Краев (Жил Висенте), Кирил Десподов (Каляри) и Симеон Славчев (Карабах).\n\r\nЛагер-сборът на България \"А\" стартира в неделя, 1 септември, като селекционерът Балъков ще даде пресконференция в 11:30 ч. в Амфитеатралната зала на Национална футболна база \"Бояна\". В четвъртък, 5 септември, от 18:00 ч., трима футболисти от тима ще се срещнат с медиите, а съставът заминава за Лондон с чартърен полет в 09:00 ч. на 6 септември, където в 16:30 местно време Красимир Балъков ще даде пресконференция, а в 17:00 е официалната тренировка, която ще бъде открита за медиите в първите си 15 минути.\r\n", "date": "2019.08.27", "title": "Балъков извика Марселиньо и Вандерсон за мача с Англия"}
{"url": "https://www.dnes.bg/crime/2019/08/27/baba-dade-6000-za-razvaliane-na-magiia-v-harmanli.420966", "text": "Възрастна жена даде 6000 евро в Харманли, за да й се развали магия, съобщиха от Областната дирекиця на МВР в Хасково.\r\nВчера по обяд две жени посетили дома на 72-годишната жена. Тя ги поканила в дома си след като чула от тях, че имала направена магия и те могат да я развалят.\r\nНепознатите поискали наличните й пари, които щели да използват за развалянето и тя ги извадила.\r\nСпестените й 6000 евро едната измамничка завила в парче плат и й казала да ги сложи под възглавницата, където да престоят една нощ.\r\n10 минути след като си тръгнали, старицата установила, че валутата й липсва. Работата по образуваното досъдебно производство продължава.", "date": "2019.08.27", "title": "Баба даде €6000 за разваляне на магия в Харманли"}
{"url": "https://www.dnes.bg/knigi/2019/08/27/spomeni-letiat-po-dnevnika-na-vladimir-balan.420961", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСдружение \"Българска история\" успява да възстанови отлетелите спомени за .\r\nКнигата \"Спомени летят\" разказва за емоциите високо в небето и земния живот на военните пилоти.\r\n\"Много малко хора днес знаят кой е Владимир Балан, донякъде това се дължи на самия него. Той е по-скромна натура и няма да каже в какво е бил добър и с какво са го наградили. Неговият фокус е по-скоро върху останалите\", сподели редакторът Мартин Чорбаджийски.\r\n още по времето на Първата световна война.\r\n                    \n                    \n                \r\n                \r\n                \r\n                „Това са едни ценни и автентични свидетелства\", коментира Чорбаджийски.\r\nПо думите впечатление прави това как Балан е наясно кое е модерното, новото и как в рамките на една-две години вижда какво трябва да направи България, за да е в крак с времето.\r\n\"За Балан идеалният пилот е този, който е наясно с това, което прави. Не поема твърде големи рискове и има чувство за дълг. За това, че трябва да живее, не само да загине за родината си\", каза още редакторът пред .\r\nСлед книгата идеята е \r\n ", "date": "2019.08.27", "title": "\"Спомени летят\": По дневника на Владимир Балан  "}
{"url": "https://www.dnes.bg/stranata/2019/08/27/18-godishen-zagina-pri-udar-v-dyrvo-mejdu-varnenski-sela.420987", "text": "18-годишен младеж е загинал при катастрофа на пътя между селата Млада гвардия и Невша, съобщиха от Областната дирекция на МВР във Варна. \r\n\r\nИнцидентът е станал около 10.30 часа на 26 август. Тогава е подаден сигнал, че по пътя от с. Млада гвардия към с. Невша, община Ветрино, е забелязан блъснат в дърво автомобил. \r\n\r\nИзпратеният на място автопатрулен екип е установил, че автомобилът е \"Форд Фокус\", а в него, вследствие на пътнотранспортното произшествие, е починал 18-годишния му водач. \r\n\r\nПо случая се води досъдебно производство.", "date": "2019.08.27", "title": "18-годишен загина при удар в дърво между варненски села"}
{"url": "https://www.dnes.bg/akoshtete-vqrvaite/2019/08/27/koi-hrani-pomagat-pri-stres-glavobolie-i-stavni-bolki.420903", "text": "Внезапна болка, неразположения, които продължават с дни... Разбира се, че се нуждаем от консултация с лекар. След като преминем определени тестове ни се назначават и нужните медикаменти. Хубавото е, че има и естествени методи за облекчаване на някои неразположения, които може да са допълващи към основната ни терапия. Вижте кои са.\r\n\r\nАко страдате от кашлица или усещате, че гърлото ви е възпалено, хапнете си черен шоколад. Избирайте винаги такъв, който е с високо съдържание на натурално какао. Според специалисти, какаото съдържа противовъзпалителни агенти и затова може да облекчи неразположението.\r\n\r\n                    \n                    \n                \r\n                \r\n                \r\n                Експертите препоръчват да се пие не по-малко от една чаша вода на всеки 2 часа. Защо водата помага? Леките главоболия и тежките мигрени, често могат да бъдат предизвикани от дехидратация.\r\nКогато балансът на течности и електролити в тялото е нарушен, системите не функционират правилно. Консумацията на достатъчно вода помага за рехидратирането и облекчаване на главоболието.\r\n", "date": "2019.08.27", "title": "Кои храни помагат при стрес, главоболие и ставни болки? "}
{"url": "https://www.dnes.bg/index/2019/08/27/varna-reshava-problema-sys-starite-koli-po-ulicite.420964", "text": "450 излезли от употреба автомобила са премахнати от варненските улици от началото на годината до края на юли.\r\nИздадените констативни протоколи са 523, а общо 327 собственици  доброволно са преместили автомобилите си. Репатрираните принудително са  123, съобщиха от звеното \"Излезли от употреба моторни превозни средства\" към общинското предприятие \"Общински паркинги и синя зона\". \n\r\nЕкоинспекторите са маркирали общо 392 стари коли със специални стикери. Мярката важи за моторни превозни средства, които не са в движение, със стари регистрационни номера или не са преминали технически преглед през последните 2 години.\r\nСобствениците им ще трябва да ги преместят в имоти, които са частна собственост, или да ги предадат за разкомплектоване на лицензирана фирма. В противен случай излезлите от употреба автомобили са принудително премествани с \"паяк\" на паркинга в южната промишлена зона под Аспаруховия мост.\r\r\n                \r\n                \r\n                Там колите могат да останат в срок до три месеца. През този период собствениците им могат да ги приберат, след като платят такса за репатриране и отговорно пазене.\r\nАко автомобилите не бъдат потърсени, се предават за разкомплектоване на лицензиран оператор.", "date": "2019.08.27", "title": "Варна решава проблема със старите коли по улиците"}
{"url": "https://www.dnes.bg/stranata/2019/08/27/manolova-v-sozopol-shte-se-zastroiavat-li-diuni.420988", "text": " заяви омбудсманът Мая Манолова след среща с граждани, сезирали я за съмнение за застрояване на защитени територии в Созопол, предаде Фокус.\n\n\n\r\n\"Този терен се води частна общинска собтвеност след като е собственост на Министерството на отбраната, но става дума за уникален терен между \"Градина\" и \"Златна рибка\", каза Манолова.\r\nПо думите й не трябва да се фокусираме върху това дали е плаж, или е дюна, а .\r\n\"Нашето подозрение е, че става дума за публична държавна собственост, но това може да бъде установено след анализ на сделките, които са се случили там\", посочи омбудсманът.\r\n                    \n                    \n                \r\n                \r\n                \r\n                Тя добави, че трябва да спре унищожаването на безценното богатство на България и заяви, че премиерът може да направи първата стъпка към това.\r\n", "date": "2019.08.27", "title": "Манолова в Созопол, ще се застрояват ли дюни?"}
{"url": "https://www.dnes.bg/cars/2019/08/27/pochina-ferdinand-pieh-chovekyt-izvel-vw-do-vyrha.420977", "text": "Бившият шеф на VW Group Фердинанд Пиех почина на 82 години, съобщи агенция Reuters. Пиех е внук на Фердинанд Порше и има огромни заслуги за развитието и растежа на Volkswagen в последните десетилетия, припомня .\n\r\nПиех започва работа в Porsche веднага след като завършва университета през 1963 г.. По-късно е начело на екипа, създал легендарния състезателен прототип Porsche 917, който носи на компанията първата победа в \"24 часа на Льо Ман\" през 1970 г. Възходът му във фирмата е ограничен от договорката, че членове на семействата Пиех и Порше нямат право да ръководят ежедневната дейност на Porsche и той напуска през 1975 г., за да отиде в Audi.\n                    \n                    \n                \r\n                \r\n                \r\n                \r\nКато шеф на техническото подразделение на Audi Пиех е начело на развитието на моделите 80 и 100 и има ключова роля в лансирането на рали автомобила Audi Quattro от група В, благодарение на който системата за задвижване 4х4 Quattro става световно известна. Също така Пиех има и много важна роля в превръщането на Audi в премиум марка, която се утвърждава като съперник на BMW и Mercedes.\n\r\nПрез 1993 г. Пиех става председател на борда на директорите на Volkswagen, като по това време компанията е в сериозна финансова криза. Той успява да се справи с това като залага на създаването и развитието на първите модулни платформи – решение, което се оказва повече от правилно и агресивно изкупуване на други марки: Skoda, Bentley, Bugatti и Lamborghini, а заедно с тях и производителите на камиони MAN и Scania, както и мотоциклетната фирма Ducati.\n\r\nПиех се смята за архитект на по-близките връзки между VW Group и Porsche, като собственик и на двете компании е семейният холдинг на фамилията Пиех/Порше – Porsche SE, в който Пиех притежаваше 10%.\n\r\nНа 65 годишна възраст, според политиката на фирмата, Пиех се оттегли, но до 2015 остана важна фигура в надзорния съвет на VW Group, като тогава си тръгна окончателно след избухването на глобалния скандал \"Дизелгейт\".\r\n", "date": "2019.08.27", "title": "Почина Фердинанд Пиех - човекът, извел VW до върха "}
{"url": "https://www.dnes.bg/crime/2019/08/27/22-godishen-e-zadyrjan-s-artefakti-v-plevensko.420994", "text": "22-годишен мъж е задържан за притежаване на старинни предмети в Плевенско, съобщиха от МВР.\r\nВчера кплевенски риминалисти и служители на Районното управление в Белене предприели действия срещу престъпления, свързани с културно-исторически ценности.\r\nПри проверка на адрес в село Бяла вода 22-годишният обитател предал доброволно 40 старинни предмета, културно-исторически ценности.\r\nОбразувано е досъдебно производство по НК. Уведомен е дежурен прокурор при ОП - Плевен.\r\n22-годишният е задържан за срок до 24 часа. Назначени са експертизи за изясняване културно-историческата стойност на предадените монети, пръстени и фибули.", "date": "2019.08.27", "title": "22-годишен е задържан с артефакти в Плевенско"}
{"url": "https://www.dnes.bg/index/2019/08/27/ako-gorata-umre-horata-shte-ia-posledvat-vaiapi-pazitelite-na-amazonka.420963", "text": "\r\nАяреати Уаяпи изпълнява един от традиционните за племето си ритуали. Тя смесва кърваво-червените семена от урук с гъста паста и щедро ги полага върху лицето си, голите си рамене и торса. Вярва се, че по този начин се предпазва не само от слънчевите лъчи, но и от злите духове.\r\nАяреати Уаяпи е една от малкото жени вождове на племето Ваяпи в Амазонка и животът й се е превърнал в една надпревара... с времето. Гората си отива, а нейната мисия е да я спаси.\r\nВ продължение на десетилетия, племето Ваяпи живее далеч от цивилизования свят в хармония с природата.\r\nРеките и дърветата, които поддържат живота им са познати на целия свят като „белите дробове на Земята“.  Ала сега бразилският президент Жаир Болсонаро иска да промени това, като премести племето от легално обитаваната им територия и изпрати там миньори, които да добиват мед, желязо и злато. Неговият подход, допринасящ за бизнеса, бе критикуван от останалия свят, тъй като насърчава обезлесяването, а в продължение на седмици Амазонка гори.\r\r\n                \r\n                \r\n                \r\nЗа първи път племето се свързва с цивилизования свят през 1973 година, когато бразилското правителство започва да строи магистрала през Амазонка. Три години по-късно проектът е изоставен, но от пътя е построено достатъчно, за да позволи на ловци и миньори да стигнат до земите на Ваяпи, носейки със себе си болести като шарката и нарушавайки спокойния им живот.  В края на 80-те племето все пак успява да изтласка „натрапниците“.\r\n„Преди няколко години живеехме добре. Не се притеснявахме за земята ни, казва 59-годишната Аяреати пред CNN. - Не знаехме, че в бъдещото ни очакват толкова натрапници. Те казват, че искат да се погрижат за земята ни.“\r\nНейното село е едно от 92 различни села на Ваяпи, разположени на площ от 1,5 милиона акра площ и придобили статута на резерват през 1996 година.\r\n„Нашите лидери се бориха много за демаркиране на нашата земя, защото разбрахме, че ако не го направим, нечестните лидери ще ни завладеят и ще я довършат“, обяснява вождът. Но усилията им не са достатъчни, за да ги предпазят от инвазия. През юли група миньори навлизат в един от градовете на Ваяпи и дори убиват вожда Емира.\r\nТялото му е намерено в близка река, с множество прорезни рани дори. Открива го младата Висени, която няколко дни по-късно изпраща аудио съобщение на бразилските медии, разказвайки им за кървавия случай.\r\n„Трябва ни помощ. Грози ни огромна опасност“, казва тя в съобщението.\r\nОт организацията за защита на човешките права веднага призоваха Болсонаро да промени политиката си спрямо племената. Той от своя страна заяви, че случаят с Емира се разследва и правителството „не е напълно убедено, че той е бил убит“. На 16-ти август полицията излиза с официално решение – вождът е ударил главата си и се е удавил. Прорезни рани няма.\r\nСпоред Болонсаро племената получават прекалено много, а всъщност стоят на пътя на развитието на Бразилия. Той е твърдо решен да ги „интегрира в цивилизацията“.\r\n„Туземците са хора, точно като нас“, заяви той.\r\nОрорива Ваяпи е един от най-възрастните хора в племето. Той е категоричен, че няма да напусне земята си и се страхува от това, което може да й се случи.\r\n„Ако хората злоупотребяват с тази планета, нашият създател ще причини голям потоп, който ще разтопи планетата. “, заявява той.\r\nТова вече се случва. През последните дни медиите по цял свят показват опустошителните кадри от Амазонка.\r\nОбезлесяването се е увеличило с 85% спрямо миналата година. Твърди се, че много от пожарите са започнали от фермери и миньори, които искат да изчистят земята. \r\nЗа световните лидери, случващото се с Белите дробове на Земята е световна криза. Проблемът бе главна тема и на срещата на Г-7.\r\nВождът Аяреати учи за цивилизования свят от години. Тя пътува из цяла Бразилия, понякога и извън страната, за да представя племето си в държани като Германия и Колумбия.\r\n„Казах си, че искам да разбера какъв е техния живот. Исках да науча езика им, за да мога да говоря с белите хора там“, казва Аяреати.\r\nНейната цел не е просто да спаси племето си, дъщеря си и внучката си, но и цялата планета.\r\n„Не мислим за днешния ден. Мислим за бъдещето. А тогава, нашите деца и внуци няма да живеят добре, ако не предпазим земята си. В гората има много неща – плодове, риба, животни, лекарства. Ако тя си отиде, хората ще я последват!“", "date": "2019.08.27", "title": "Ако гората умре, хората ще я последват – Ваяпи, пазителите на Амазонка"}
{"url": "https://www.dnes.bg/stranata/2019/08/27/sled-policeiska-gonka-hvanaha-dvama-sys-7-kg-marihuana.420968", "text": "Двама мъже са задържани при акция на полицията снощи на пътя Хасково-Димитровград.\r\nМъжете са \r\nСлед полицейска гонка е спрян лек автомобил пежо, в който е открита дрогата, предаде БНР.\r\n, както и 60-годишният му спътник от село Бук.", "date": "2019.08.27", "title": "След полицейска гонка: Хванаха двама със 7 кг марихуана"}
{"url": "https://www.dnes.bg/akoshtete-vqrvaite/2019/08/27/4-zodii-koito-zaraziavat-s-negativnata-si-energiia.420986", "text": " Колкото и трудни да са ситуациите, и колкото и проблеми да имат, някои зодиакални знаци успяват да запазят спокойствие и се стараят да мислят положително. За други обаче всичко е черно и те не виждат изход. Депресират се и приемат всичко много тежко, така вредят доста на себе си, но и заразяват близките си с негативна енергия. Ето кои са тези знаци.\r\n \r\n\r\n \r\nИмат много добра интуиция, чувствителни и страстни са, емоциите ги изпепеляват. Трудно им е да контролират чувствата си, защото са наистина погълнати от тях. Всяко нещо може да ги накара да експлоадират. Много тежко приемат, ако близък човек ги нарани или предаде. Бързо си менят настроенията. Избухват, не могат да останат спокойни и да приемат нещата, така потопяват околните в собствения си свят.\r\n \r\n\r\n \r\nСвързването с хората, постоянната комуникация - тези неща им се струват много изморителни и трудни. Не вярват много на околните и не искат да се сближават прекалено с някого, за да не останат наранени. Понякога драматизират и толкова се вглъбяват в собствените си проблеми, че изобщо нямат време и енергия да помислят за другите хора, да обърнат внимание на техните проблеми, а изтъкват само своите.\r\n \r\n", "date": "2019.08.27", "title": "4 зодии, които заразяват с негативната си енергия"}
{"url": "https://www.dnes.bg/stranata/2019/08/27/plamna-lokomotiv-na-vlaka-burgas-sliven.420996", "text": "Локомотив на пътнически влак Бургас-Сливен се е запалил, съобщи bTV.\r\n\r\nКомпозицията е на гара \"Зимница\".\r\nОт Сливен са , който да превози хората.", "date": "2019.08.27", "title": "Пламна локомотив на влака Бургас-Сливен"}
{"url": "https://www.dnes.bg/obshtestvo/2019/08/27/shte-ima-li-cherven-kandidat-kmet-za-sofiia-ninova-pilcite-se-broiat-naesen.421002", "text": "\nБСП казва в началото на септември ще има ли червена кандидатура за София.\nЗа момента лидерът на социалистите Корнелия Нинова даде да се разбере, че от партията ще търсят широк фронт и обединение на всички, които искат да променят \"модела на феодалните управления на общините на ГЕРБ\".\r\n\"Борисов изглежда много нервен и звучи много обречен за София\", каза тя по повод призива на лидера на ГЕРБ и премиер от тази сутрин социалистите да издигнат свой кандидат. По думите на Нинова не трябва да се изключва и единият, и другият вариант, но с думите си Борисов се месел във вътрешни партийни дела.\r\n                    \n                    \n                \r\n                \r\n                \r\n                Тя коментира още, че \"пилците се броят наесен\" и че премиерът  \"тича доста пред вятъра\".\r\nНие още не сме обявили кандидат за София, още  не сме приели платформата си, а той вече ни определи като популисти, коментира Нинова и препоръча на Борисов да си запази силите, защото щели да му трябват до края на кампанията.\r\nСоцлидерката изтъкна, че ще се търси промяна на слогана на София, който бил \"ремонт на ремонта и проверка на проверката\".\r\nБСП ще има пленум на 3 септември, на който ще одобри първите стотина кандидат-кметове, издигнати от общинските структури.\r\n\"Да запазим спокойствие и да проведем хубава, аргументирана кампания,  която ще я имате, когато приемем платформата за какво ще се борят нашите  кандидати в София и страната\", призова Нинова.\r\nСоциалистите напомниха искането си към АПИ и МРРБ за даване на разрешение за проверка на 46 точки или участъци от пътната инфраструктура, отправено преди 9 месеца.\r\nСпоред тях то се отлага с всякакви поводи, защото от прокуратурата е установена фалшификация в пробите на асфалта при ремонта на отсечката при Своге преди 3 години.\r\nАсфалт не се яде, но асфалт се краде, г-н Борисов, каза Георги Свиленски.\r\n\r\n ", "date": "2019.08.27", "title": "Ще има ли червен кандидат-кмет за София? Нинова: Пилците се броят наесен!"}
{"url": "https://www.dnes.bg/temida/2019/08/27/ubiha-bylgarin-pri-skandal-v-taverna-na-ostrov-rodos.421005", "text": "37-годишен българин е починал снощи, прободен с нож при скандал в таверна на гръцкия остров Родос, предава \"Труд\".\r\n\r\nПо информация на изданието става въпрос за Росен Георгиев Тодоров, който е заминал преди 10 години за острова и избрал да се засели там. \r\n\r\nПодробности все още не се известни.", "date": "2019.08.27", "title": "Убиха българин при скандал в таверна на остров Родос"}
{"url": "https://www.dnes.bg/eu/2019/08/27/mesoto-u-nas-sred-nai-evtinite-cenata-mu-s-42-po-niska-ot-es.421003", "text": " България продължава да е на второ място в Европейския съюз (ЕС) по най-ниски цени на месото с 64% под средното равнище в съюза през 2018 г., сочат данни на европейската статистическа служба Евростат, цитирани от .\n\r\nБългария беше на второ място по най-евтино месо в ЕС и миналата година, когато цената му беше с 42% под средното равнище в съюза, като отстъпваше само на Полша с 43%.\n\r\nТази година на първо място е Литва, където цената на месото е била със 71% под средното равнище в ЕС, а след страната ни са Полша и Румъния с по 63% от средното равнище в съюза.\n                    \n                    \n                \r\n                \r\n                \r\n                \r\nМиналата година най-скъпо е било месото в Австрия със 146% над средното равнище в ЕС, следвана от Люксембург със 142%, Франция със 131% и Белгия със 126%.\n\r\nДанните на Евростат включват говеждо, телешко, свинско, агнешко, козе и пилешко месо и месни продукти.\n\r\nОбщо в 11 страни членки цената на месото миналата година е била над средното равнище в ЕС, а в останалите 17 е била под средното ниво в съюза, сочат данните на Евростат.", "date": "2019.08.27", "title": "Месото у нас - сред най-евтините, цената му с 42% по-ниска от ЕС"}
{"url": "https://www.dnes.bg/index/2019/08/27/ice-cube-shte-zavladee-arena-armeec-sys-svoia-gangsta-rap.421006", "text": "Той е един от основателите на Gangsta Rap-а. Заедно с  Dr. Dre, покойният вече Easy E, DJ Yella и MC Ren създава една от най-емблематичните групи в HIP-HOP-a -  N.W.A. (Niggaz With Attitude). Той е Ice Cube и на 27 ноември ще направи своето ексклузивно шоу в Арена \"Армеец\".\r\nО'Шей Джаксън, известен повече като ICE CUBE, е изпълнител, писател, актьор,  продуцент, режисьор и един от основателите и собственици, на THE BIG3  (професионална баскетболна лига за 3х3 в САЩ).\r\nЕдин от най-големите му приноси за света на музикалния бизнес е групата  N.W.A, чиито статут се затвърждава с излизането на втория им албум Straight Outta Compton, в който може да се открие и емблематичната песен F*** tha Police.\r\r\n                \r\n                \r\n                Самият CUBE e смятан за един от пионерите на gangsta rap-a, а тежкият  саунд и провокативни текстове на N.W.A. разтърсват из основи музикалната  индустрия, като през това време правят милиони продажби в световен  мащаб, пишат от  Joker Media.\r\nС две думи: N.W.A. е групата, която буквално изобрети и подари HIP-HOP-а  на света. Всичко това е в резултат от смазващите рими на ICE CUBE и  разбира се продуцентският нюх и огромна музикална култура на Dr. Dre.\r\nСлед огромния успех на бандата O’Шей напуска групата, заради  несправедливото разпределени на приходите и успешно стартира  мултимилионната си соло кариера.\r\nС няколко (признати от критика и фенове) успешни самостоятелни  албума, знакови роли в киното, успешни сътрудничества с артисти, като Дейвид Бауи, Trent Reznor и др. ICE CUBE се превръща в една от иконите  на HIP-HOP индустрията.\r\n…И така до днес, CUBE е един от най-влиятелните хора в бранша. Едно от  доказателствата е например факта, че ICE CUBE е единственият рапър  правил собствено шоу в прочутата Sydney Opera House.\r\nОсвен, че името му е в Залата на Славата (Rock’n’Roll Hall Of  Fame), той е и притежател на мултиплатинени записи, актьорски роли в над  50 телевизионни и кинопродукции, като в голяма част от тях е не само  актьор, но и продуцент и/или сценарист, или и трите едновременно.\r\nБългарските почитатели на  Gangsta Rap-а ще имат рядката възможност да го видят на живо на 27 ноември, а поради естеството на продукцията, броят на билетите е ограничен. Те влизат в продажба от днес и ще се продават в мрежата на  Eventim, касите на OMV, книжарници Orange, както и онлайн. Цените са от 38 до 78 лв.\r\n \r\n \r\n ", "date": "2019.08.27", "title": "Ice Cube ще завладее Арена Армеец със своя Gangsta Rap"}
{"url": "https://www.dnes.bg/stranata/2019/08/27/koi-e-vinoven-za-incidenta-pri-koito-se-udavi-dete.420933", "text": "Властите издирват собственика на бивша фабрика за вар край Горна Оряховица, след като дете се удави в басейн за преработка на химикали, пълен с дъждовна вода. Изоставеното предприятие се оказа разградено и съвсем достъпно.\r\n\"Това е фирма, закупила имота през 2014 г., със седалище и адрес в град Трън, а собственикът на фирмата е с адресна регистрация в град Перник\", каза Тодор Джуров, представител на Община Горна Оряховица. \n\n\r\nТой допълни, че с течение на времето ще бъдат дадени предписания на собствениците с цел да бъде обезопасен обектът.\r\nПо думите му преди не е бил констатиран друг инцидент, но е . Освен това собственикът на фирмата не си е плащал данъците.\r\n\"Община Горна Оряховица е завела изпълнително дело, за да си възстанови средствата. Трудно се комуникира със собствениците, защото са си сменяли адресната регистрация\", каза още Джуров.\r\nТой посочи, че е имало случаи, в които са се разрушавали сгради и полицията е била сезирана.\r\n\"Възелът преди е извършвал дейности като гасене на вар. Не мога да кажа обаче кога е работил последно\", заяви представителят на Община Горна Оряховица пред Нова.\r\n ", "date": "2019.08.27", "title": "Кой е виновен за инцидента, при който се удави дете?"}
{"url": "https://www.dnes.bg/notifikacii/2019/08/27/huawei-instalira-ruska-os-na-svoi-tableti-zashto.420935", "text": "Китайският технологичен концерн Huawei Technologies e стартирал преговори с Русия за инсталирането на руската операционна система (OS) „Аврора“ на 360 000 свои таблета , за да проведе преброяването на населението в Русия през следващата година, съобщава Ройтерс, като се позовава на два свои източника.\r\nHuawei търси алтернативни операционни системи на Android от Google, след като Вашингтон постави втория по големина производител на смартфони в света в така наречения черен списък, който заплашва да прекрати достъпа ѝ до основните компоненти и технологии в САЩ.\r\n„Това е пилотен проект. Ние го разглеждаме като първи етап от стартирането на руската операционна система на устройства на Huawei“, каза един от източниците пред агенцията.\r\r\n                \r\n                \r\n                „Huawei води преговори с руското Министерство на съобщенията“, пояснява говорител на Huawei, без да предостави други подробности.\r\nПрез миналата седмица компанията заяви, че търговските ограничения на САЩ могат да свият приходите ѝ от продажбите на смартфони с около 10 милиарда долара (8 милиарда британски лири) тази година.Hidden Field\r\nРусия обсъжда използването на Aurora OS на 360 000 таблети Huawei, които трябва да бъдат доставени до август 2020 г.\r\n„Huawei се интересува от проекта. Компанията показва набор от таблети, които могат да бъдат използвани\", пояснява вторият източник. „Автора“ е единствената операционна система на Русия, но в момента не се използва.\r\nHuawei също така се опитва да разработи своя собствена операционна система, подготвяйки се за най-лошия сценарий - отнемане на достъпа до основни приложения за Android.\r\nСобственикът на „Аврора“ - руският телекомуникационен оператор „Ростелеком“, е единственият възложител в търг за закупуване на таблети за провеждане на преброяването на населението през следващия октомври в Русия, която има население от 147 милиона.\r\n", "date": "2019.08.27", "title": "Huawei инсталира руска ОС на свои таблети, защо?"}
{"url": "https://www.dnes.bg/notifikacii/2019/08/27/silno-zemetresenie-krai-gryckiia-ostrov-rodos.420942", "text": "Земетресение с магнитуд от 4,3 по Рихтер е регистрирано тази сутрин край гръцкия остров Родос, съобщи гръцката телевизия Скай, като се позовава на данни на института по геодинамика на атинската обсерватория.\r\n\r\nТрусът е станал в 7,31 часа сутринта. \r\n\r\nЕпицентърът е бил в морето на 110 километра югозападно от остров Родос в южната част на Егейско море, пише БТА.\r\n ", "date": "2019.08.27", "title": "Силно земетресение край гръцкия остров Родос"}
{"url": "https://www.dnes.bg/obshtestvo/2019/08/27/otivame-na-pochivka-a-kak-da-se-predpazim-ot-kradcite.420936", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛятото е сезонът, в който често оставяме без надзор нашите домове, за да отидем на почивка или при наши близки в други населени места. А по време на отпуските крадците по-често извършват кражби. \n\n\n\"В нашата компанията нямаме данни за посегателства, когато има охранителна система. Трябва да направим правилен и информиран избор на охранителна компания, на която да доверим имуществото си\", каза за \"България сутрин\" шефът на охранителна фирма Ивайло Христов. \n\r\nПо думите му по отношение на сигурността на домовете има развитие в положителна насока, като вандалските прониквания са намалели значително. По-малко се обръща внимание на заключващи механизми, стана ясно още от думите му. \n                    \n                    \n                \r\n                \r\n                \r\n                \r\nХристов разясни, че в момента крадците по-малко наблягат на кражбата на битова техника. Търсят се основно пари и ценни вещи. Крадците влизат и проверяват първо спални помещения и всекидневни.\r\nЗатова той посъветва хората да не държат големи суми и ценни вещи вкъщи.\r\n\"Една алуминиева врата на търговски обект се отваря по-бързо с отвертка отколкото с ключ. Затова трябва да помислим за допълнително механично укрепване\", ", "date": "2019.08.27", "title": "Отиваме на почивка, а как да се предпазим от крадците?"}
{"url": "https://www.dnes.bg/obshtestvo/2019/08/27/nap-razsledva-ivan-kostov-za-500-bona-toi-tova-e-absurdno.420945", "text": "Бившият премиер на България Иван Костов изрази съмнения, че прокуратурата готви провокация срещу него в разгара на местните избори тази есен. Поводът – проверка на НАП, обект на която са Костов и съпругата му.\n\r\n„След две данъчни ревизии, които продължиха почти 2-3 години, екип на НАП стигна до абсурдното твърдение, че мои и на съпругата ми значителни парични средства не са наши. Въпреки че ние сме декларирали тези средства като заеми пред Сметната палата, те са оповестени на обществеността от медиите и никога не са предизвиквали някакъв проблем”, каза Костов пред bTV.\n\r\nКостов обясни, че има достатъчно документи, които да доказват, че средствата са негови и на съпругата му. \n                    \n                    \n                \r\n                \r\n                \r\n                \r\n\"15 документа по безспорен начин показват, че тези пари са наши, а ревизията ще стигне до извода, че трябва да ни обложи с данъци\", посочи Костов. \n\r\nСпоред него връзката на проверката и предстоящите местни избори е просто съвпадение.\n\r\n„Това ще даде възможност на прокуратурата да действа срещу човек, за който те са убедени, че стои зад Демократична България и зад протестите срещу избирането на г-н Гешев за главен прокурор. Тъй като съм свързан с тази политическа формация и очевидно това е връзката, която ще бъде търсена\", посочи Костов. \n\r\nТой заяви, че се надява директорът на НАП да се запознае с фактите около провекрата и да не позволи приходната агенция да се използва за предизборни цели. \n\r\n\"Надявам се ръководството на НАП да не допусне нов срив на авторитета на институцията\", посочи още Костов. \n\r\nИван Костов назова и сумите, които са обект на проверката – 262 хил. лева заем на съпругата му и 235 хил. лева негов заем. Бившият премиер заяви, че стои зад позицията на европейските институции, които очакват реформа в българската прокуратура. \n\r\n\"Аз не съм против Гешев като персона, а против начина, по който функционира прокуратурата\", обясни Костов. \n\r\n\"Там трябва да бъде човек, който е с позиции в полза на това да се отговори положително и да се изпълнят всички препоръки, които европейските институции отправят към България. Всички тези препоръки са загърбвани от политическите партии и от българската съдебна система, в частност – прокуратурата”, коментира Костов.", "date": "2019.08.27", "title": "НАП разследва Иван Костов за 500 бона, той: Това е абсурдно! "}
{"url": "https://www.dnes.bg/index/2019/08/27/orient-ekspres-shte-premine-dnes-prez-bylgariia.420941", "text": "Легендарният  за 22-пи път. \n\r\nКомпозицията ще спре на жп гарата в Русе в 12,30, а час по-късно ще отпътува за Варна.\r\nСамо веднъж в годината \"Ориент експрес\" изпълнява маршрута Париж - Истанбул и обратно.\r\n, предаде БНР.", "date": "2019.08.27", "title": "\"Ориент експрес\" ще премине днес през България"}
{"url": "https://www.dnes.bg/usa/2019/08/27/globa-za-kompaniia-zaradi-smyrtta-ot-svryhdoza-na-hiliadi.420928", "text": "Американски съд осъди компанията \"Джонсън енд Джонсън\" да плати 572 милиона долара на щата Оклахома, предадоха Франс прес и ТАСС.\n\r\nСпоред съда компанията е допринесла за кризата с опиоидите, която доведе до смъртта от свръхдози на десетки хиляди хора.\n\r\n\"Кризата с опиоидите опустоши щата Оклахома\", заяви съдията, постановил решението.\n\n\r\nСъдът мотивира решението си с аргумента, че компанията е разпространила на пазара болкоуспокояващи, които са въвеждали пациентите в заблуждение. \n\r\nПо този начин съдът уважи иска, предявен срещу \"Джонсън енд Джонсън\" от прокуратурата на щата Оклахома. Компанията обяви, че ще обжалва съдебното решение, отбелязва ТАСС, цитирана от БТА.\n                    \n                    \n                \r\n                \r\n                \r\n                \r\nКризата с опиоидите, която специалистите смятат за един от най-сериозните проблеми на американското здравеопазване, започва през 90-те години на миналия век. \n\r\nМедицинското издание STAT прогнозира, че ако не бъдат взети спешни мерки, то от свръхдози опиоиди в Съединените щати през следващите десет години могат да умрат около 500 000 души.\n\r\n ", "date": "2019.08.27", "title": "Глоба за компания заради смъртта от свръхдоза на хиляди "}
{"url": "https://www.dnes.bg/stranata/2019/08/27/chetirima-maskirani-myje-prebiha-bashta-i-sin-v-tyrnovsko.420951", "text": "са нападнали двама мъже до с. Бутово, съобщи полицията във Велико Търново.\r\nСигналът е подаден на 26 август вечерта от съпругата на потърпевшия. Баща и син били в гората до село Бутово с техни близки, когато при тях отишли четирима непознати мъже.\r\nВследствие на възникналия конфликт и физически сблъсък.\r\nОбразувано е досъдебно производство, работата по изясняване на случая продължава.", "date": "2019.08.27", "title": "Четирима маскирани мъже пребиха баща и син в Търновско"}
{"url": "https://www.dnes.bg/sofia/2019/08/27/gratischiite-v-sofiia-namaliavat-veche-sa-edva-7.420926", "text": ", а броят на хората, които използват абонаментни карти, се уверичава. Това е актуалната информация на Център за градска мобилност.\r\nПрез 2016 година цената за еднократно пътуване в столичния градски транспорт стана 1,60 лева, но въпреки това гратисчиите намаляват. Пътуването с абонаментни карти, които все по-често биват ползвани от жителите на София, излиза с поне 50 стотинки по-евтино.\r\n„Гратисчиите са максимум до 10% от хората, които ползват градски транспорт. Това число е на база оперативни данни от нашите контрольори, които са 240 на брой“, заяви Християн Петров - директор на ЦГМ.\r\nПетров обясни, че преди промяната на цената на еднократния билет са били продадени само 255 годишни абонаменти карти през 2015 година. Миналата година техният брой е бил над 30 хиляди.\r\n                    \n                    \n                \r\n                \r\n                \r\n                \r\n„Подписахме договора през декември месец миналата година. В момента вече тече т.нар. етап \"пилотно внедряване\". Във всеки един тип от превозните средства, които са налични - автобуси, тролейбуси, трамваи. Надземните. От трамваите има поне 13 модела, има различни модели тролейбуси и автобуси, така че монтажът за всеки един тип е малко по-различен. До края на този месец тече това пилотно внедряване“, обясни Петров.\r\nСлед като бъдат тествани функциите на системата във всеки един тип транспорт, ще се премине към цялостно внедряване във всички над 1300 надземни превозни средства и метрото, обясни Петров.\r\nВ края на следващата година се очаква да влезе в употреба новата тикет система. Тя ще даде нови възможности за .", "date": "2019.08.27", "title": "Гратисчиите в София намаляват - вече са едва 7%"}
{"url": "https://www.dnes.bg/football/2019/08/27/mircha-luchesku-poema-ludogorec.420924", "text": "Румънската легенда Мирча Луческу от вчера е в Разград и преговаря с Лудогорец да застане на треньорския пост, съобщава \"България днес\".\r\nМежду двете страни има доста неща за уточняване, едно от най-сериозните е заплатата на спеца. Той има и претенции за селекцията при класиране в групите на Лига Европа. В четвъртък \"орлите\" гостуват на Марибор след 0:0 в първия плейофен мач от турнира. Именно този резултат и срещата със Славия (0:0) \"изядоха главата\" на Стойчо Стоев, който до неделя вечерта беше треньор на Лудогорец.\r\n \r\nВ Словения отборът ще бъде воден от Станислав Генчев и Здравко Здравков, които до момента бяха помощници.  припомня, че 74-годишният Луческу има богата визитка. Той е бил селекционер на Румъния и Турция, а през кариерата си е водил грандове от ранга на Интер, Галатасарай, Бешикташ, Зенит Санкт Петербург и Шахтьор Донецк, където изкара 12 г.\r\n \r\nНай-големият му успех е именно с украинския колос, с който печели Лига Европа през 2009 г. след победа 2:1 над Вердер Бремен в Истанбул.  \r\n \r\n", "date": "2019.08.27", "title": "Мирча Луческу поема Лудогорец?"}
{"url": "https://www.dnes.bg/sofia/2019/08/27/chasti-ot-sofiia-ostavat-bez-voda-v-sriada.420943", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 28 август 2019 г. (сряда), във връзка с ремонт на уличен водопровод на  ул. „Акад. Методи Попов“ жк. „Изток“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на\r\nжк. „Изток“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райко Алексиев“ ъгъла с ул. „Тарас Шевченко“.\n\r\nНа 28 август 2019 г. (сряда), във връзка с пресвързване на уличен водопровод на  ул. „Киевска“ кв. „Овча купел“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на\r\nул. „Киевска“. С понижено налягане на водата ще бъде районът между ул. „Народен герой“, река Владайска, ул. „Житница“, ул. „Земляне“, бул. „Президент Линкълн“, ул. „Кукуряк“, ул. „Иван Радоев“, ул. „Проф. Михайло Парашчук“\n                    \n                    \n                \r\n                \r\n                \r\n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Киевска“.\n\r\nНа 28 август 2019 г. (сряда), във връзка с подмяна на спирателен кран на  ул. „Минзухар“ кв. „Лозенец“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на ул. „Минзухар“ и ул. „Плачковица“ от ул. „Кораб планина“ до ул. „Минзухар“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Минзухар“ ъгъла с ул. „Плачковица“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\n\r\n“Софийска вода” АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.08.27", "title": "Части от София остават без вода в сряда"}
{"url": "https://www.dnes.bg/notifikacii/2019/08/27/zemetresenie-s-magnitud-ot-4-po-rihter-useteno-v-atina.420952", "text": "Земетресение с магнитуд от 4 по Рихтер беше усетено в гръцката столица Атина малко преди 9,30 тази сутрин, съобщава \"Катимерини\".\r\n\r\nСпоред данни на Евросредиземноморския институт трусът е бил в северозападната част на област Атика, а епицентърът е бил на дълбочина от 2 километра.\n\r\nГръцките медии съобщиха по-рано за серия от трусове край остров Родос в югоизточната част на Егейско море рано сутринта, най-силният от които е бил с магнитуд от 4,3 по Рихтер.\r\n ", "date": "2019.08.27", "title": "Земетресение с магнитуд от 4 по Рихтер усетено в Атина"}
{"url": "https://www.dnes.bg/obshtestvo/2019/08/27/borisov-ochakva-podli-izbori-v-sofiia-bsp-da-izlychat-svoi-kandidat.420958", "text": "Премиерът и лидер на ГЕРБ Бойко Борисов призова социалистите да издигнат свой кандидат за кмет на София. Това стана на подписването на политическо споразумение между ГЕРБ и СДС за общо явяване на местните избори в централата на ГЕРБ.\r\n\"Със СДС имаме обща ценност и това е ЕНП. Специално за София очаквам местните избори да са много подли. Колегите отляво нека да излъчат свой кандидат, щом имат претенции, че са алтернатива. Техният подход досега е ясен - подкрепят някого и ако той успее да спечели, си приписват победата, а ако загуби - бягат от него като дявол от тамян. Има опасност избирателите да бъдат подведени от нашите партньори, които се имат за част от ЕНП, но не подкрепиха председателя на Европейската комисия“, коментира Борисов.\r\n                    \n                    \n                \r\n                \r\n                \r\n                По думите му ГЕРБ и СДС са длъжни в големите градове да издигнат общи кандидати, за да може коалицията от европейския вот да продължи да работи. Според него София се е преобразила.\r\n\"Метро, пътища, детски градини, градски транспорт, много работни места. Строим непрекъснато, като в същото време се съобразяваме с екологичните норми. Хората обаче искат още и държат на качеството. Затова контролът трябва да бъде завишен“, отбеляза премиерът и допълни, че докато опонентите на ГЕРБ са управлявали, София е била задръстена и мръсна.\r\nКметът на София и заместник-председател на ГЕРБ Йорданка Фандъкова коментира, че с обединението на старата и новата десница се дава силен отпор на войнстващия популизъм. Лидерът на СДС Румен Христов изрази увереност, че двете партии ще постигнат договореност за големите общини, за да не допуснат те да бъдат управлявани от БСП.\r\nСъс споразумението, подписано от Бойко Борисов и Румен  Христов, ГЕРБ и  СДС ще дадат възможност на местните си структури да сформират коалиции  помежду си, или да търсят други съвместни възможности за подкрепа на  обща кандидатура за кмет и обща листа за общински съветници.\r\nВ  споразумението се казва, че в общините, районите и населените места,  където двете партии имат отделни кандидатури за кмет, взаимната  подкрепа на втори тур е задължителна. ГЕРБ и СДС са уверени в победата на десницата на местните избори и смятат да продължат партньорството за пълен цикъл от  избори, започнал с европейските през месец май тази година.", "date": "2019.08.27", "title": "Борисов очаква подли избори в София: БСП да излъчат свой кандидат!"}
{"url": "https://www.dnes.bg/televizia/2019/08/27/direktno-tyrsi-reshenie-na-problemite-na-shest-obshtini-direktno-ot-kmetovete.420949", "text": "Предаването \" с водещ Димитър Абрашев продължава да търси проблемите на общините в България и техните решения.\r\nОт 29 август до 6 септември актуалното токшоу ще срещне зрителите на  с кметовете на шест града от Централна, Югозападна и Източна България, които ще отговорят на всички важни въпроси, свързани със състоянието и проблемите пред управляваните от тях общини.\r\nСпециалните интервюта са част от рубриката \"Директно от общините\", която започна в началото на юни и продължава сега, на прага на предстоящите парламентарни избори. Целта й е да покаже как се развиват различните райони в страната и какви са предизвикателствата, с които се сблъскват жителите им – тема, която е залегнала в концепцията на токшоуто \"Директно\".\r\n                    \n                    \n                \r\n                \r\n                \r\n                 ще говорят градоначалниците на Кюстендил, Разград, Добрич, Шумен, Габрово и Несебър. Рубриката се завръща на 29 август от 17,50 часа с кмета на Кюстендил – Петър Паунов, от когото ще разберем дали градът се е справил с незаконното строителство в ромската махала и продължава ли обезлюдяването на общината.\r\nВ последния работен ден през август зрителите ще видят разговор с градоначалника на Разград Валентин Василев, който ще даде актуални данни за проблема с бездомните кучета в района и ще коментира има ли начин да се намали трайно популацията им.\r\nКаква е ситуацията в момента и какви мерки предприема общината срещу миризмата на сероводород във въздуха, ще разберем от кмета на града в изданието на \"Директно“ на 30 август.\r\nВ първата седмица на септември зрителите ще имат възможност да гледат и интервюта на кореспондентите на Bulgaria ON AIR с градоначалниците на Добрич, Шумен, Габрово и Несебър.\r\nРазговорите могат да се проследят и в ефира на , което е с национално покритие и се излъчва в 33 града у нас.\r\nВсеки делничен ден в \"Директно\" от 17:50 часа водещият на предаването Димитър Абрашев и екипът му представят някои от най-важните и актуални теми, социални проблеми и любопитни тенденции, с коментари и мнения от експерти.", "date": "2019.08.27", "title": "\"Директно\" търси решение на проблемите на шест общини директно от кметовете"}
{"url": "https://www.dnes.bg/akoshtete-vqrvaite/2019/08/27/sreshtata-na-g-7-v-celuvki-melaniia-zakova-triudo-a-trymp.420953", "text": "\n\r\nСрещата на Г-7 в Биариц, Франция, която се състоя от 24 до 26 август, прикова погледите на политическите анализатори. Още повече, че на предишната среща на върха в Канада през 2018 г., Тръмп отхвърли заключителната декларация на форума. \n\r\nВ социалните мрежи обаче дискусията няма никакъв политически отенък. На преден план са целувки, закачливи жестове и най-вече - хапливите коментари на потребителите.\n\r\nНай-голям отзвук предизвиква кадърът, на който Мелания Тръмп тръгва да целува с премрежен поглед канадския премиер Трюдо. Голяма част от хората ги виждат като по-красивата двойка, независимо, че намръщеният американски президент държи здраво за ръката доста по-младата си съпруга.\n                    \n                    \n                \r\n                \r\n                \r\n                \r\nПрави впечатление, че дори и секунди преди официалните снимки, Мелания продължава да флиртува с Трюдо. \n\r\nЗа да има равновесие пък съпругата на Еманюел Макрон - Бриджит, \"налетя\" на Тръмп. Един вид - наборите се надушиха.\n\r\nВ цялата картинка потребителите ожалиха френския президент, който остана \"капо\". \n\r\nСлед като Мелания видимо предпочете компанията на Джъстин Трюдо, като истински кавалер Тръмп раздаде целувки на Ангела Меркел. Германската канцлерка остана видимо доволна от полученото внимание.\n\r\n \r\n ", "date": "2019.08.27", "title": "Срещата на Г-7 в... целувки: Мелания \"закова\" Трюдо, а Тръмп?"}
{"url": "https://www.dnes.bg/stranata/2019/08/27/shofior-zagubi-kontrol-popadna-na-relsi-i-go-blysna-vlak.420957", "text": "Водач на лек автомобил е загубил контрол над превозното средство и е попаднал на железопътните релси край Стралджа, където е бил блъснат от бързия пътнически влак \"Бургас-София\", съобщиха от Областната дирекция на полицията.\r\nНяма пострадали в автомобила, в локомотива и във влаковата композиция, но на превозните средства са причинени значителни материални щети.\r\nИзвършената проба за алкохол с техническо средство на водачите на локомотива и на лекия автомобил е отрицателна.\r\nНа местопроизшествието е извършен е оглед и е образувано досъдебно производство.", "date": "2019.08.27", "title": "Шофьор загуби контрол, попадна на релси и го блъсна влак"}
{"url": "https://www.dnes.bg/eu/2019/08/27/brexit-bez-sdelka-ostavia-velikobritaniia-pod-igoto-na-trymp.420915", "text": "Лидерът на британската Лейбъристка партия Джереми Корбин изрази вчера опасенията си във връзка с евентуален Брекзит без сделка, предаде Франс прес. Според Корбин подобен сценарий би бил в полза на американския президент Доналд Тръмп.\n\r\nБрекзит без сделка \"ще означава Брекзит в полза на Тръмп\", пише Корбин в статия за британския вестник \"Индипендънт\". В материала Корбин изразява съжалението си, че британският премиер Борис Джонсън се сближава с Тръмп, пише БТА.\n\n\n\n\r\nКакто се очакваше, двамата лидери демонстрираха голяма близост на приключилата вчера среща на Г-7 във френския град Биариц, отбелязва Франс прес. Тръмп изрази подкрепата си за Джонсън в противостоянието с Европейския съюз за Брекзит.\n                    \n                    \n                \r\n                \r\n                \r\n                \r\nАмериканският президент обеща на Джонсън голямо и бързо търговско споразумение. Подобно споразумение е във връзка с целта на Лондон да намери заместител на Европа, която до този момент бе най-важният търговски партньор на Великобритания.\n\r\nБрекзит без сделка \"няма да ни даде суверенитет, а ще ни постави под игото на Тръмп и на големите американски компании\", пише Джереми Корбин.\n\r\nСпоред Корбин парламентарните избори са най-добрият начин да бъде предотвратен Брекзит без сделка, но той е отворен и за други варианти.\n\r\n\"Надявам се, че ще постигнем един добър компромис и ще спечелим на наша страна и други депутати, които осъзнават катастрофалните рискове на Брекзит без сделка\", изтъква Корбин.\n\r\nЛидерът на Лейбъристката партия покани други лидери на опозицията и умерени привърженици на ЕС сред консерваторите да присъстват на днешния дебат в британския парламент, посветен на идеите за предотвратяване на Брекзит без сделка.\n\r\nДжереми Корбин иска да бъде организиран вот на недоверие срещу Борис Джонсън след края на парламентарната ваканция. Лидерът на Лейбъристката партия изрази готовност да оглави временно правителство, чиято цел ще бъде отлагане на Брекзит, планиран за 31 октомври, отбелязва Франс прес.", "date": "2019.08.27", "title": "Brexit без сделка оставя Великобритания \"под игото на Тръмп\""}
{"url": "https://www.dnes.bg/obshtestvo/2019/08/27/bylgariia-vtori-dom-anglichani-otnovo-s-interes-kym-imoti-u-nas.420912", "text": "За 10 хил. британци България е нов дом - страната ни е сред най-популярните дестинации за поданиците на кралицата за купуване на имоти. Повечето британци са се сдобили с парцели и къщи у нас още в началото на този век, когато имотите бяха доста евтини. \n\r\nСега интересът отново започва да расте. През 2019 г. България се завърна в топ 10 в класация на Aplaceinthesun на най-добрите страни за закупуване на имот в чужбина от британските граждани. \r\nТова е добра новина, коментира Полина Стойкова, управляващ директор на българска компания за недвижими имоти, според която имотната индустрия в страната се е поучила от финансовата криза.\n\r\n“По онова време пазарът беше много млад, но сега можем да прогнозираме тенденциите по-добре. Научихме, че устойчивото развитие ще дойде чрез инвестиции в имоти за собствено ползване или дългосрочни инвестиции, а не чрез спекулативни покупки с цел бърза препродажба. Банките са много по-консервативни в отпускането на ипотечни кредити, а законите за планирането сега са по-стриктни – наред с всичко останало са съсредоточени и върху височината на сградите и плътността на застрояването. Всичко това ще помогне на България да избегне грешки от миналото”, коментира пред \"Труд\" Стойкова.\n                    \n                    \n                \r\n                \r\n                \r\n                \r\nВ годините на бума страната беше доста проучвана от британци и на пръв поглед във всяко село или ски курорт имаше британски купувач, привлечен от ниските цени и други удобства.\n\r\nВъпреки че продажбите в селските райони са далеч по-малко в сравнение с лудите години, селата, заобиколени от девствена природа, които все пак са близо до морския бряг или до малък или голям град, в момента отново привличат интереса на британците, пише изданието.\n\r\nКолкото до това как Brexit ще засегне покупката на имоти от британски граждани в България, предстои да видим. Но каквото и да се случи интересът към имотите в България никога няма да изчезне, защото която и част от страната да погледнете, цените остават най-ниските Европа, заключава британското издание.\r\n\n\r\nВелико Търново и малките селца около планинския град са много привлекателни за покупка на имот от британците. Старата средновековна столица има дълга история и е живописен университетски град, пише британският сайт Aplaceinthesun. Университетът във Велико Търново е вторият по големина в страната и предлага възможности за приходи от отдаване на жилища под наем на всеки, който купи имот в града. Цената на едностаен апартамент започва от 30 хил. евро.\n\r\nИмоти в добро състояние, отдавани под наем на студенти по време на семестъра, носят приходи от наем до 400 евро на месец. Сходни възможности за отдаване на жилища под наем на студенти дават и други университетски градове в страната, сред които Пловдив, София и Варна, отбелязва сайтът.\n\r\nЕдна трета от всички запитвания в агенциите за имоти във Велико Търново идват от британци. “Инвестициите в имоти в града са стабилни. Селските къщи не се купуват толкова с инвестиционна цел, въпреки че има потенциал за превръщането им в семейни хотели. Повечето селски къщи са подходящи за хора, които искат промяна в начина на живот”, казва Полина Стойкова.\n\r\nИзвън села като Елена, Балван, Ветринци и Мусина, на до 25 км от Велико Търново къщи, които се нуждаят от ремонт, могат да бъдат закупени за едва 10 хил. евро или дори за по-малко. Ремонтирани двустайни или тристайни къщи в добро състояние с голям двор може да бъдат намерени на цена от около 30 хил. евро, пише Aplaceinthesun.\n\r\nНе само селата в северната част на България отново започват да привличат интереса на чуждестранни купувачи. Селата около Пловдив също са на радара на купувачите, пише британският сайт Aplaceinthesun. Пловдив, древен град, разположен на седем хълма, гордо пое ролята си на Европейска столица на културата през 2019 г. Важен римски град, той все още пази много исторически елементи, сред които Стария град с калдъръмените му улици и един от най-добрите амфитеатри в света, пише британският сайт.\r\n ", "date": "2019.08.27", "title": "България – втори дом: Англичани отново с интерес към имоти у нас"}
{"url": "https://www.dnes.bg/index/2019/08/27/opasni-otpadyci-v-tec-ovete-gorim-li-chujd-bokluk.420913", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ТЕЦ-ове в България горят опасни отпадъци от чужбина. Това подозира Таско Ерменков от БСП, призовавайки за разследване. Ерменков обяви, че има сигнали за опасната практика в няколко топлофикационни централи. От там обаче опровергаха информацията, предава Bulgaria ON AIR. \n\r\nЕдин от начините за утилизиране на битовите отпадъци е тяхното изгаряне. Но има такива, които трябва да бъдат унищожени при изключително висока температура. \n\r\nТова може да се случи в циментовите заводи, но ако боклукът се гори в ТЕЦ, емисиите, които се отделят, са изключително вредни. Това твърди Таско Ерменков. \r\n                \r\n                \r\n                \r\n\"Имам сигнали от Перник, Сливен, че там се горят вече такива неща\", коментира той.\n\r\nОт ТЕЦ \"Република\" в Перник опровергаха информацията за горене на опасен отпадък. Още миналата година от дружеството заявиха инвестиционно намерение да горят модифицирано гориво от RDF. \n\r\nРъководството на ТЕЦ-а увери, че в момента там се горят въглища и биогориво с добавена биомаса. Спасов е категоричен, че от момента, в който ръководи дружеството, то няма предписания от РИОСВ за замърсяване на въздуха.\n\r\nПо повод информацията, че ТЕЦ-ът е замърсил река Струма, от централата заявиха – попаднало е малко количество гранитен прах, който не е химикал и не е е опасен.", "date": "2019.08.27", "title": "Опасни отпадъци в ТЕЦ-овете: Горим ли чужд боклук?"}
{"url": "https://www.dnes.bg/science/2019/08/27/ako-ledyt-v-sibir-se-raztopi-evropa-stava-negodna-za-jivot.420916", "text": "Топенето на вечния лед в Сибир заради глобалното затопляне води до отделяне на големи количества въглероден диоксид. Това може да промени климата в Европа толкова, че континентът да стане негоден за живот, твърди руският геофизик Сергей Зимов, цитиран от ZDF.\n\r\n“Има микроби, които спят от близо 50 000 години. Сега те се събуждат. Почти мога да ги чуя как дишат. И миришат. Организмите веднага започват да се хранят. В процеса те превръщат въглерода във въглероден диоксид. В нашия регион има толкова много вечен лед, че ако всичко се стопи, климатът в Европа ще стане негоден за живот”, казва Зимов.\n\r\nРуският геофизик отбелязва, че вечният лед в Арктика съдържа два пъти повече въглерод, отколкото в цялата земна атмосфера, пише \"\".\n                    \n                    \n                \r\n                \r\n                \r\n                \r\nСергей Зимов и синът му Никита - агроном, проверяват изчисленията си с експеримент. От 20 години те реконструират условията на ледената епоха в район с големина на Лихтенщайн в североизточната част на Якутия. Двамата отсичат всички дървета, засаждат праисторически билки, заселват стада якове, бизони и зубри, които трябва да забавят глобалното затопляне.\n\r\n“През декември пада дебел слой сняг. Той изолира почвата от студа. В търсене на трева животните дълбаят снега и го тъпчат. Следователно вечният лед замръзва по-добре през зимата. Това от своя страна го предпазва от топене през лятото”, казва Никита Зимов. ", "date": "2019.08.27", "title": "Ако ледът в Сибир се разтопи – Европа става негодна за живот"}
{"url": "https://www.dnes.bg/notifikacii/2019/08/27/etnicheski-chechenec-ubit-v-germaniia-zaradi-politicheski-motiv.420917", "text": "Германската прокуратура допуска политически мотив за убийството в петък на етнически чеченец в Берлин, предаде Ройтерс.\n\r\nЗаподозрян за убийството е руски гражданин, за когото се предполага, че е застрелял жертвата с два изстрела в главата в берлински парк.\n\r\nЖертвата е 40-годишният Зелимхан Хангошвили - гражданин на Грузия и етнически чеченец, сражавал се през 90-те години на страната на чеченските бунтовници, опитали се да сложат край на руския контрол върху Чечения.\n\r\n\"Нямаме никакви доказателства, които да обосновават класически криминален мотив\", каза вчера Мартин Щелтнер, говорител на берлинската прокуратура, предава БТА.\n\r\nЩелтнер заяви, че заподозреният е бил заловен, докато се е опитвал да се освободи от оръжието, с което предполагаемо е извършено престъплението.\r\n                \r\n                \r\n                \r\nРуският гражданин към настоящия момент упражнява правото си на мълчание.\n\r\nГрузинска правозащитна организация заяви, че Хангошвили е напуснал Грузия и е поискал убежище в Германия, след като оцелял при опит за убийство срещу него в Тбилиси през 2015 г.\n\r\nРусия проведе сериозни кампании срещу сепаратистите през 1994-96 г. и 1999-2000 г. в Чечения - руска провинция, разположена в Кавказките планини и граничеща с Грузия. Голям брой борци срещу Москва от тези войни сега живеят в изгнание и са противопоставени на проруските власти в Чечения, отбелязва Ройтерс.\n\r\nГерманската столица Берлин все по-често се превръща в убежище на дисиденти и опозиционери, които се страхуват за сигурността си в родните си държави.\n\r\nБивш виетнамски правителствен служител бе отвлечен в берлински парк през 2017 г. и откаран обратно във Виетнам, което влоши отношенията между двете страни, припомня Ройтерс.", "date": "2019.08.27", "title": "Етнически чеченец убит в Германия заради политически мотив?"}
{"url": "https://www.dnes.bg/stranata/2019/08/27/ot-reciklirani-kapachki-darenie-za-detsko-otdelenie.420918", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ново дарение от събрани капачки получи болница \"Св. Анна\" в морската ни столица Варна. \n\r\nНово поколение пациентен монитор и три инфузионни помни получи клиниката по детска хирургия в болницата. Дарението направиха от сдружение \"Аз Вярвам и Помагам\" като средствата са събрани от рециклиране на пластмасови капачки. \n\r\nАпаратите за венозни вливания на водносолеви разтвори дават възможност за прецизиране на скоростта, времето и обема на вливанията. Монитор ще дава информация на медиците за състоянието на пациентите. \n\r\n\"Този апарат има възможност за проследяване на жизнените процеси на деца от 0 часа до 18-годишна възраст и е адски полезен за нашата работа, защото в ранния следоперативен период, силно недоносените дечица имат нужда от много прецизен контрол на тяхното състояние, на кръвното налягане, на газовете в кръвта\", сподели д-р Христов.\n                    \n                    \n                \r\n                \r\n                \r\n                \r\nПрез лятото отделението приема и деца от чужбина, които са на почивка с родителите си. В обхвата на детската хирургия попадат вродени заболявания, травми, възпалителни процеси и други. \n\r\nОт сдружението са избрали да дарят техниката на лечебното заведение, защото до него имат достъп огромен брой пациенти, предава .\n\r\nСледващото масово събиране на капачки ще бъде на 28 септември пред Катедралния храм \"Св. Успение Богородично\" във Варна.", "date": "2019.08.27", "title": "От рециклирани капачки – дарение за детско отделение "}
{"url": "https://www.dnes.bg/index/2019/08/27/receptata-dnes-salata-s-carevica-po-meksikanski.420820", "text": ":\r\n2 консерви царевица\r\n1 опаковка майонеза\r\n150 г фета сирене\r\nсол, черен пипер на вкус\r\nняколко капки лимонов сок\r\nчушка халапеньо или чили – по желание\r\n \r\n:\r\n \r\nПрецедете царевицата в гевгир и я изплакнете с вода. Ако имате сварена, може да ползвате нея за салатата. Сложете я в купа и прибавете към нея останалите съставки. Разбъркайте добре и сервирайте. \r\n\r\n", "date": "2019.08.27", "title": "Рецептата Dnes: Салата с царевица по мексикански"}
{"url": "https://www.dnes.bg/world/2019/08/27/braziliia-ne-iska-pomoshtta-na-g-7-za-gasene-na-pojara-v-amazonka.420919", "text": "Бразилия отказа помощта на Г-7 за борба с пожарите в Амазония, предаде Франс прес. \n\r\n\"Благодарим (на Г-7 за предложената помощ), но тези средства вероятно ще е по-подходящо да бъдат похарчени за залесяването на Европа\", заяви началникът на президентската канцелария Оникс Лорензони.\n\r\nГ-7 реши да отпусне спешна помощ в размер на 20 милиона долара за Амазония главно за изпращане на самолети \"Канадер\" за гасене на пожари, съобщи френският президент Еманюел Макрон, цитиран от Франс прес и Асошиейтед прес.\n\n\r\nОсвен това страните от Г-7 са се съгласили да отпуснат средносрочна помощ за повторно залесяване. Предложението ще бъде внесено в Общото събрание на ООН в края на септември. За целта ще е нужно съгласието на Бразилия и ще трябва да се работи заедно с НПО и местното население, уточни Макрон в присъствието на президента на Чили Себастиан Пинера.\n                    \n                    \n                \r\n                \r\n                \r\n                \r\nДжунглите на Амазонка са белите дробове на планетата, заяви френският президент, който добави, че лидерите от Г-7 обсъждат възможността за подобна помощ за Африка, в чиито тропически гори също бушуват пожари, припомня БТА.\n\r\nМакрон превърна въпроса за обхванатата от пожари амазонска гора в приоритет на форума на Г-7. По последни данни от началото на годината в Бразилия са регистрирани 79 513 горски пожара, като малко над половината от тях са в района на Амазонка - над 41 000, като над половината са пламнали този месец. Според експерти повечето пожари са запалени от земеделци и животновъди, за да разчистят място за отглеждане на различни култури.\n\r\nПожарите в Амазония са под контрол след разполагането на 2500 военни в най-силно засегнатите райони, заяви бразилският министър на отбраната ген. Фернандо Азеведо е Силва, цитиран от Франс прес.\n\r\nСитуацията бе малко преувеличена, заяви министърът пред журналисти след заседание с президента Жаир Болсонаро.\n\r\nСпоред ген. Фернандо Азеведо е Силва в Бразилия е имало години с много по-сериозни пожари.", "date": "2019.08.27", "title": "Бразилия не иска помощта на Г-7 за гасене на пожара в Амазонка"}
{"url": "https://www.dnes.bg/notifikacii/2019/08/27/pobeda-grisho-bi-sepi-na-starta-na-us-open.420927", "text": "Григор Димитров се завърна с победа на Откритото първенство на САЩ. В среща от първия кръг нашето момче надигра италианеца Андреас Сепи с 6:1, 6:7(2), 6:4, 6:3.\r\nСледващият съперник на Димитров ще бъде хърватинът Борна Чорич. 22-годишният тенисист не срещна особени проблеми срещу Евгени Донской и се наложи с 3:0 сета за по-малко от два часа.\r\nТова ще бъде първи двубой между Димитров и Чорич. До момента двамата никога не са се изправяли един срещу друг.\r\n\r\nДо момента най-доброто постижение на Гришо в Ню Йорк бе през 2014 и 2016 година. В първия случай загуби от Гаел Монфис в осминафиналите, а във втория отстъпи на Анди Мъри.\r\n\r\n ", "date": "2019.08.27", "title": "Победа! Гришо би Сепи на старта на US open"}
{"url": "https://www.dnes.bg/crime/2019/08/27/4-ti-den-izbiagalite-zatvornici-oshte-sa-na-svoboda.420921", "text": "Четвърти ден продължава издирването на двамата молдовци, които избягаха от затворническото общежитие в Стара Загора. Те са обявени за общодържавно издирване. \n\n\n\n\r\nВасиле Мораро на 25 години и Александър Хаджи на 21 са изтърпявали наказание за разбиване на банкомати на територията на България. Осъдени са на 4 години и 8 месеца лишаване от свобода, предаде. \n\r\nМъжете избягаха от затвора в събота, докато са били на открития фитнес.Засега не е ясно дали те са планирали своето бягство или са действали без подготовка. Полицията призова за съдействие в издирването на двамата затворници, а министърът на правосъдието разпореди спешна проверка по случая.\n                    \n                    \n                \r\n                \r\n                \r\n                \r\nСнощи се появиха спекулации, че двамата затворници са хванати. Това стана след зрелищна акция на полицията на пътя Димитровград - Хасково. Двама души бяха задържани след преследване. \n\r\nОт МВР обаче отрекоха задържаните да са издирваните молдовци. Акцията затрудни временно движението.", "date": "2019.08.27", "title": "4-ти ден: Избягалите затворници още са на свобода"}
{"url": "https://www.dnes.bg/muzika/2019/08/27/vypreki-obvineniiata-domingo-izpravi-na-kraka-zalata-v-zalcburg.420925", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Испанският тенор Пласидо Доминго изправи на крака залата в Залцбург. Концертът му в австрийската провинция беше първата му сценична изява, след като беше обвинен в сексуален тормоз от няколко жени, предаде Bulgaria ON AIR.\n\n\n\r\nС 10-минутни аплодисменти. Така публиката в Залцбург отдаде своето уважение към испанския тенор Пласидо Доминго. 78-годишният певец вдигна на крака залата с участието си в операта \"Луиза Милер\" на Верди. \n\r\nТриуфът на Доминго идва на фона на грандиозния скнадал, в който беше замесено името му. 9 жени твърядт, че ги е принуждавал да имат сексуални отношения. \n                    \n                    \n                \r\n                \r\n                \r\n                \r\nПо думите им той е упражнявал натиск върху тях чрез позициите си в обществото. Част от потърпевшите твърдят, че отхвърлянето на предложенията на Доминго имало неблагоприятен ефект върху кариерите им. \n\r\n78-годишният изпълнител отрича обвиненята. Заради сканадал обаче бяха анулирани спектакли с негово участие в Сан Франциско и Филаделфия. \n\r\nА операта в Лос Анджелис, чийто директор е самият Доминго, съобщи, че ще проведе разследване с помощта на външен експерт. \n\r\nОперите в Европа обаче не последваха примера на Съединените щати. Предвижда се испанският тенор да пее в Унгария в сряда и отново в Залцбург на 31 август.", "date": "2019.08.27", "title": "Въпреки обвиненията: Доминго изправи на крака залата в Залцбург"}
{"url": "https://www.dnes.bg/stranata/2019/08/27/otnovo-jega-i-dnes-visoki-temperaturi-na-mesta-do-36.420920", "text": "Днес отново ще бъде слънчево и горещо. Това съобщи за \"Фокус\" дежурният синоптик НИМХ. В следобедните часове ще има временни увеличения на облачността. Ще продължи да духа слаб до умерен източен вятър. \r\n\r\nМаксималните температури във вторник ще са между 31° и 36°, в София - около 31°. \r\n\r\nНад Черноморието ще бъде слънчево. Ще духа до умерен североизточен вятър. Максималните температури на въздуха ще са  28°-31°. Температурата на морската вода е 26-27°. Вълнението на морето ще бъде 2 - 3 бала.\r\n\r\nНад планините ще бъде слънчево, след обяд с купеста облачност, но само на отделни места ще превали краткотраен дъжд. Ще духа умерен вятър от изток-североизток. \r\n\r\nМаксималната температура на височина 1200 метра ще е около 24°, на 2000 метра - около 17°.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.08.27", "title": "Отново жега: И днес високи температури, на места до 36°"}
{"url": "https://www.dnes.bg/balkani/2019/08/27/migranti-zaginaha-pri-avtomobilna-katastrofa-v-gyrciia.420922", "text": "Шестима мигранти загинаха и десет бяха ранени при автомобилна катастрофа в Гърция, предаде Асошиейтед прес.\r\n\r\nИнцидентът е станал близо до град Александруполис в Североизточна Гърция.\r\n\r\nВ автомобила е имало 16 мигранти и други двама души, за които се предполага, че са трафиканти. \r\n\r\nЕдиният заподозрян е с българско гражданство, а другият - с алжирско. \r\n\r\nДвамата тръгнали да бягат и успели да се изплъзнат от полицията, но впоследствие били арестувани, отбелязва Асошиейтед прес, цитирана от БТА.", "date": "2019.08.27", "title": "Мигранти загинаха при автомобилна катастрофа в Гърция"}
{"url": "https://www.dnes.bg/stranata/2019/08/27/mylniia-razcepi-bor-do-zavedenie-vyv-veliko-tyrnovo.420932", "text": "Мълния разцепи огромен бор в центъра на Велико Търново на метри от заведение. По чудо няма пострадали.\r\n\r\nТя е паднала към 18:30 ч. вчера, а в заведението, в близост до театъра в града, е било пълно с хора, съобщава bTV.\r\n\r\nМълнията е паднала след проливен дъжд и високите температури в града през последните дни.\r\n\r\nДърветата в района са стари – на около 50 години. Имотът е собственост на театъра и е отдаден под наем. ", "date": "2019.08.27", "title": "Мълния разцепи бор до заведение във Велико Търново"}
{"url": "https://www.dnes.bg/rusia/2019/08/27/jenski-manastir-ot-14-vek-gori-v-moskva.420923", "text": "Пожар избухна в женски манастир в Москва. Комплексът е построен през 14 век и е един от най-старите в руската столица. Пожарът е започнал от последния етаж на манастира и се е разпространил изключително бързо.\r\nНяма данни за жертви. Започнало е разследване на причините. Все още не е ясно какви са щетите, нанесени по историчиската сграда, съобщава .\r\nМестни медии съобщават, че в момента на възникването на огъня в манастира се извършвала строителна дейност и е възможно това да е довело до пламъците.", "date": "2019.08.27", "title": "Женски манастир от 14 век гори в Москва"}
{"url": "https://www.dnes.bg/sofia/2019/08/27/e-skuterite-hvanaha-okoto-na-kradcite-pone-15-izcheznaha-za-dni.420929", "text": "Най-малко 15 електрически скутера са били откраднати още в първите дни след пускането им по улиците в София. На 22 август сутринта столицата ни се събуди със 150 е-тротинетки, разположени по централни софийски улици. Столичани и техните гости харесаха скутерите, но крадци вече им вдигнаха мерника, пише \"Монитор\".\r\nНа пръв поглед, цената изглежда нормална – 1,50 за отключване на скутера и по 30 стотинки за всяка минута от ползването му. Когато се пресметне крайната сума обаче излиза, че да се наеме малката машинка е по-скъпо, отколкото да се вземе такси или да се наеме Spark. \n\n\r\nЕлектрическата кола под наем е 0,29 стотинки на минута, като първите 12 минути струват 3,48 лева. За около километър и половина, които изминаваш за около 10 минути, цената на скутера излиза на 4,50 лева.\n                    \n                    \n                \r\n                \r\n                \r\n                \r\nЗа да използват приложението за наемане, потребителите трябва да го изтеглят, да намерят свободна тротинетка на картата и да я отключат чрез натискане на бутон и QR код. Когато карането завърши, потребителите трябва просто да следват инструкциите от приложението, за да прекратят карането и отговорно да паркират. \n\r\nВ системата на предоставящия услугата за денса се струпали десетки сигнали за скутери, които трябва да бъдат докарани обратно в базата за проверка. Едва 3 от 18 се оказват реални: едни изобщо ги нямало на указания адрес, а от други били останали едва малка част от тях.\r\nВ близост до столичен мол вместо скутер имаше само части от GPS предавателя. Абсурдно звучи, но според системата една от тротинетките би трябвало да е в 6-то столично РПУ или в съседен имот, но при проверка на място, няма и следа от двуколесното. От компанията потвърдиха, че \"много е възможно някой да ги е взел или скрил\".\n\r\nТехнологията изисква хамалогия, ако смятате да изкарвате пари от електрическите джаджи. Скутерът тежи над 15 кг заради стоманената рамка и не е толкова лесен за зареждане, колкото продаващите се в магазините компактни събратя.\r\nЗа да бъде устойчива, машината е подсилена, а батериите са по-мощни. \"Джусърите\", както се наричат зареждащите е-скутери, в момента получават по 4,20 лева, за да вземат от определено място тротинетката, заредят и отново оставят за ползване на следващия ден по улиците на София.  \n\r\nТротинетките са любими и на апашите по света. В края на юли мъж от Нова Зеландия бе осъден за кражбата на 50 скутера за периода януари-май тази година. 37-годишният крадец бе обвинен за нелегално прибиране на возила на стойност 37 500 долара, като го грози затвор от 1 година.\r\nГоляма част от потребителите в мрежата коментират, че да откраднеш е лесно, тъй като при падане на батерията на возилото компанията няма как да го проследи. Само седмица след като бяха пуснати в Монреал, Канада, гражданите на града вече недоволстват от нововъведението. Голяма част от тротинетките се оставят на неправилните места, а \"шофьорите\" им карат без каски. Един скорошен пример за неправилно паркиране е зарязана на дъното на воден канал тротинетка.\r\n ", "date": "2019.08.27", "title": "Е-скутерите хванаха окото на крадците, поне 15 изчезнаха за дни"}
{"url": "https://www.dnes.bg/teatar/2019/08/27/stefan-danailov-ne-padam-duhom-shte-se-vyrna-na-scenata.420937", "text": "Въпреки злополуката и последвалата операция, Стефан Данаилов е готов да се появи отново на сцената. Актьорът пострада след падане в дома си в Приморско и счупи тазобедрена става.\r\nВ момента той се възстановява и споделя, че се чувства добре. \"Ако знаете как се чувствах преди, заради тъпото си падане и потрошаване и още по-тъпото си поведение да не се обадя на доктора“, разказва Данаилов пред Нова тв и допълва: \"Такава болка да не дава Господ никому да се случва”.\n\n\n\r\nТой поясни, че два дни след случилото се е предпочел да си стои вкъщи и да го боли, вместо да иде на лекар. Защото \"Ум робува, ум царува, ум патки пасе\". Реших, че ми е неудобно, няма как да ме свалят по асансьора, аз не мога да ходя. Не бях на себе си. Пък и малко се държа лошо с моите хора, каквото кажа, това става. Всички ме попитаха \"Ама как няма да отидеш?”. Казах \"Няма да отида”. Психически не бях готов. Това ми беше оправданието.\"\r\n                    \n                    \n                \r\n                \r\n                \r\n                Въпреки инцидента, актьорът разказа, че се държи и живее с любовта на хората. Усеща я покрай участията си в театъра из различни части на България. \r\n\"Не може да не те зарадва това, че има интерес, добро чувство и желание да ти помогнат кой с каквото може - независимо от ранг, политически пристрастия. Това е радостно нещо.\"\r\nСтефан Данаилов отбеляза, че е човешко да падне духом, но уточни, че той няма време за това: \" Аз съм на 76 години. Ако падна духом, по-добре да си вървя. Така че никакво намерение нямам да падам духом. Ще скачам, ще падам, ще съм на линия.\"\r\nЗвездата потвърди, че се крепи и с чувство за хумор. \"Един хумор ми остана.  Нещо ме е наказало да ми се случи това, за да се случи нещо по-добро с мен. Аз никога не съм бил мързелив човек, известен съм с това, че съм работлив. Но това нежелание да се движа, да бъда Ламбо, особено след като ме удари Паркинсон... Това възмути всички приятели, казаха, че е срамота, а аз им казах да си гледат работата. Имам чувството, че това беше знак отгоре, че ми дават последен старт за нещо по-ново.\" А на въпрос сигурен ли е, че ще се върне на сцената, Данаилов отсече: \"Как дали съм сигурен. Аз се завръщам!\"\r\n ", "date": "2019.08.27", "title": "Стефан Данаилов: Не падам духом, ще се върна на сцената!"}
{"url": "https://www.dnes.bg/obshtestvo/2019/08/27/pchelari-na-bunt-iskat-speshni-deistviia-ot-dyrjavata.420931", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСамо за 10 години 40% от пчелите по света са изчезнали. Ако пчелите изчезнат, това би означавало срив в световната екосистема, защото благодарение на тях хиляди растителни видове се възпроизвеждат.\r\nБългарските пчелари скочиха срещу масовото измиране на пчели и недостатъчната грижа на държавата за тях. Страна ни не се различава от глобалната тенденция. Тук тя се допълва от отрови, с които земеделските производители обработват реколтата и които са пагубни за насекомите.\n\n\n\r\nПчелари приеха .\r\n                    \n                    \n                \r\n                \r\n                \r\n                \"Искаме България да излезе с позиция по програмата за обща стопанска политика. Да се приеме регламент, в който пчеларите да бъдат директно подпомагани за опрашителната дейност на пчелите\", обяви председателят на Съюза на българските пчелари инж. Михаил Михайлов.\r\nНе всички пчелари обаче могат да кандидатстват за финансиране по програмите, съобщи той. За целтра трябва да имат минимум 20 пчелни семейства и задължително да бъдат земеделски стопани, което означава, че трябва да се осигуряват.\r\n\"Това е проблем от години. Винаги ни препращат към Министерството на финансите, когато повдигнем този въпрос\", отбеляза инж. Михайлов.\r\nПо думите му големият проблем е Пчелите намаляват, компрометира се продукцията и това е удар по бизнеса, настоя той.\r\nВторият проблем е ниската изкупна цена на българския пчелен мед на едро, допълни Михайлов. Тази година изкупните цени са паднали драстично.\r\n\r\nТой посочи, че у нас има безмитен внос от Украйна, внос от Китай и от други страни, който определя ниските изкупни цени на родния мед. Михайлов алармира, че може да бъде блокирана продажбата на българския мед в ЕС.\r\n\"Настояваме за дирекция за пчеларството и да има отделно звено, което да отговаря само за пчелите. Ние сме пренебрегнати, а при нас проблемите са постоянни\", заяви председателят на Съюза на българските пчелари пред .\r\nПо последни данни , а инж. Михайлов обяви, че вероятно предстои протест на пчеларите.", "date": "2019.08.27", "title": "Пчелари на бунт, искат спешни действия от държавата"}
{"url": "https://www.dnes.bg/stranata/2019/08/27/romite-ot-voivodinovo-zavedoha-59-dela-zaradi-domovete-si.420972", "text": ", които го напуснаха след гневните протести там заради нападението над командос. 33-годишният Валентин Димов бе пребит навръх Богоявление от братята Асен и Борис Пакетови от местната махала, защото им направил забележка за неправилно пресичане.\r\n„17 от производствата бяха срещу кмета на Войводиново и началника на полицейското управление в село Труд, но са прекратени. По останалите все още няма окончателно решение. Те са срещу заповедите за събаряне на опасните постройки и незаконните къщи на ромите, за ограничаване на достъпа им до тях и спиране на тока и водата”, заявиха юристи от община Марица, цитирани от 24 часа.\n\n\n\n\r\n                    \n                    \n                \r\n                \r\n                \r\n                Недоволните роми са стигнали и до Европейския съд в Страсбург. Там се води дело под името „Пакетова и други срещу България”. Жалбоподатели са Анка Пакетова, роднина на биячите, и още 54 души. Председателят на Българския хелзинкски комитет Красимир Кънев е техен процесуален представител.\r\n„Нарушени са три разпоредби на конвенцията за защита на правата на човека. Ромите са били подложени на нечовешко и унизително отношение и на дискриминация с прогонването им и отказа на управника на Войводиново и на служителите на реда да ги допуснат обратно”, коментира Кънев. По думите му е било накърнено и правото на неприкосновеност на дома.\r\n\r\n„Това означава, че няма да отлежава 5-6 г., както се случва обикновено заради огромния брой искови молби в Европейския съд. Вече бяха определени, но все още не са изпълнени, привременни мерки за 16 от жалбоподателите, които включват настаняването им в алтернативни жилища”, уточни Красимир Кънев. Става въпрос за три многодетни семейства.\r\nСпоред председателя на правозащитната организация привременните мерки не са изпълнени. До средата на септември правителството ще трябва да депозира в Страсбург своето становище по казуса „Пакетова и други срещу България”, а Европейският съд ще го предостави на пълномощника за отговор.\r\n„Вероятно ще имам 1-2 месеца срок, за да подготвя позицията си. Ще я пратя до Страсбург, придружена с иск за обезщетение на ромите”, обяснява Кънев.\r\n„Никой не е гонил ромите от домовете им, те сами ги напуснаха заради протестите”, категоричен е кметът на Войводиново Димитър Тосев.\r\nТой посочва, че всички къщи в местната махала са нелегално построени върху общинска земя. Обитателите им многократно са били канени да ги узаконят, но отказвали. Не е ясно колко време са се захранвали с ток от един-единствен електромер, след като се прикачили към него неправомерно.\r\n“и да не спазваш общоустановените порядки”, твърдят жителите на селото.", "date": "2019.08.27", "title": "Ромите от Войводиново заведоха 59 дела заради домовете си"}
{"url": "https://www.dnes.bg/muzika/2019/08/27/iskrata-s-novo-parche-pristrastena.420969", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Изпълнителят Искрен Тончев - Искрата представи новото си парче, носещо името \"Пристрастена\". Песента е с ново електронно звучене. \r\n\r\n\"Напоследък се усетих, че се заслушвам в deep house, minimal, techno и реших да направя нещо от тях\", сподели изпълнителят в \"България сутрин\". \r\n\r\nТекстът на песента е написан от самия певец и Емануил Алберт, който е снимал и видеото, по време на самолетен полет към Италия. \r\n\r\n\"Засега работим заедно, следващите проекти също ги планираме с него. Имаме сходно, съвременно виждане. Освен че ми е близък приятел, е и много работлив\", обясни Тончев пред Bulgaria ON AIR.\r\n\r\nИскрата разказва, че \"Пристрастена\" е песен, посветена на лятната неангажираща тръпка.\r\n\r\nКлипът е сниман в хотел на брега на морето в Обзор.", "date": "2019.08.27", "title": "Искрата с ново парче – \"Пристрастена'' "}
{"url": "https://www.dnes.bg/notifikacii/2019/08/27/kfc-veche-predlaga-pyrjeno-pile-na-rastitelna-osnova.420970", "text": "Веригата за бързо хранене KFC ще предложи днес пробно за един ден \"пиле\" на растителна основа в партньорство с производителя на \"алтернативно месо\" Beyond Meat, предаде ДПА.\n\r\nТестът под надслов \"Beyond fried chicken\" (\"Повече от пържено пиле\"), който ще се проведе в един от ресторантите на веригата в Атланта, щата Джорджия, ще направи KFC първата американска компания за бързо хранене, която въвежда алтернатива на пилешкото месо на растителна основа, произвеждано от Beyond Meat.\n\r\nКлиентите ще могат да пробват безплатни безмесни варианти на панираните хапки и крилца на KFC.\n\r\nКFC Beyond fried chicken е толкова вкусно, че на нашите клиенти ще им е трудно да разберат, че предложението е на растителна основа, посочи в съобщение Кевин Хочман, президент на КFC САЩ.\r\n                \r\n                \r\n                \r\nBeyond Meat започна да разработва месо на растителна основа през 2009 година и досега е представил няколко алтернативи на говеждо, свинско и пилешко на пазарите по света.\n\r\nБлагодарение на обявеното партньорство с КFC вчера акциите на Beyond Meat поскъпнаха с 6 процента до 154,35 долара.\n\r\nДвете компании уточниха, че ще обмислят въз основа на резултатите от теста евентуално пускане на продукта в цялата страна. \r\n/БТА/", "date": "2019.08.27", "title": "KFC вече предлага \"пържено пиле\" на растителна основа"}
{"url": "https://www.dnes.bg/obrazovanie/2019/08/27/uchilishtna-euforiia-kak-da-namalim-stresa-pri-pyrvolacite.420946", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         15 септември е близо, а първият учебен ден е особен празник за учениците, които за пръв път в живота си ще прекрачат училищния праг. Еуфорията вече е завладяла повечето от тях. Как да помогнем на децата по-лесно да премнат през голямата промяна? \n\n\n\n\r\n\"Проблемът е как сме подготвили децата си, че те за пръв път ще останат без нас. Постоянно критикуваме авторитетите в нашия живот и децата отиват подготвени за недружелюбна среда. Много е трудно да се обясни на това детенце, че трябва да смени средата\", посочи психологът Ина Антонова в студиото на \"България сутрин\".\n                    \n                    \n                \r\n                \r\n                \r\n                \r\nЯна Алексиева от Асоциация ''Родители'' добави, че още от детската градина децата са свикнали с тези авторитети. По думите ѝ за родителите е важно да тръгнат максимално спокойни и усмихнати с децата си в първия учебен ден. \n\r\nА вече 11-а година Асоциация ''Родители'' безплатно разпространява наръчник със събрани родителски и експертни мисли.\n\r\n\"Силно вярваме, че училището и семейството трябва да си партнират. Децата около 6 години много започват да се вълнуват, че ще ходят в училище. Има деца, които са много по-напреднали и е нужно да подскажем на учителя, че може да занимава с още нещо това дете. Всеки родител има нужда да прекара качествено време със своето дете, просто да си поговорим за деня\", коментиря Алексиева пред .\n\r\n\"Моята дъщеря беше 3 години в предучилищна група и започна да преподава на останалите деца в първи клас как се пише. Нашият проблем беше да ѝ се обясни, че там не е скучно. Тези човеченца трябва да бъдат подготвени, че не трябва да се конкурират, а да съумеят да работят с групата за общия успех. \", каза още психологът Ина Антонова.\n\r\nТя е на мнение, че е задължително детето да бъде наблюдавано за всякакъв вид сигнали. По думите ѝ децата така или иначе дават отпор. Започват с конфликти, с телефони и дрешки, с изравняване на позициите...\r\n\"Всяко дете е индивидуално. Някои напредват със знания, други със създаване на връзки и приятелства.  Силният инструмент са учителите и родителите. Ако учителят направи добра връзка и успее да успокои детето, няма да имаме проблем с адаптацията, защото децата тогава са в най-хубавата възраст от човешкото развитие. Те го искат, а на нас ни трябва като възрастни много малко да ги подтикнем\". Алексиева допълни, че е необходимо да се направи приятелска среда, и да се разнообрази начина на преподаване, за да бъде образованието по-интересно за малките ученици.  \"Децата ни имат нужда от различен формат на образованието, а не това, което учат сега и което ги демотивира, уточни още тя\".\r\nИна Антонова допълни, че не трябва да има насилие от страна на преподавателя прижелание да създаде дисциплина. Ако детето пък откаже да ходи на училище, показва подтиснатост, липса на толерантност. Затова трябва детето да има предварителна подготовка, че трудолюбието не е пречка и не е страшно.\r\n\"Децата започват да се разболяват. За нас това е сигнал. Родителят не трябва да се стресира, но да поговори с детето и с учителите, за да се разбере какво се случва. Понякога изключително дребни за възрастните причини са важни за детето\", уточни Алексиева.", "date": "2019.08.27", "title": "Училищна еуфория: Как да намалим стреса при първолаците?"}
{"url": "https://www.dnes.bg/technology/2019/08/27/pytnici-kym-waymo-bravo-za-podhoda-kym-idiotite-shofiori.420938", "text": "Дъщерната на американския концерн Alphabet компания Waymo засега оперира в САЩ само в два града - във Финикс и Сан Франциско. Сега става ясна и обратната връзка на пътниците, използвали автономните коли: по-голямата част от тях оценяват положително роботакситата, но има и оплаквания.\r\nОбратната връзка е част от анкета след 10 500 пътувания през юли и август. Коментарите са били изпратени анонимно от мобилното приложение на Waymo.\r\n70 процента от пътуванията са получили най-високата оценка от пет звезди, докато 30 процента са получили най-много четири звезди. По-малко от пет звезди са класифицирани от Waymo като отрицателна обратна връзка. За всеки отрицателен рейтинг пътниците посочват редица проблеми, които са изпитали - предимно с поведението на автомобила.\r\n                    \n                    \n                \r\n                \r\n                \r\n                В оплакванията си пътниците пишат за странни спирки при слизането от колите, ненужни отклонения и неадекватно шофиране. Един пътник се е оплакал, че Waymo го е закарал на работа твърде късно. Друг обаче е похвалил автономното си такси за „възхитителното справяне\" с „идиотските шофьори\" от човешки вид, предава The Information.Hidden Field\r\nВ продължение на над две години Waymo превозва пътници в самоуправляващите се превозни средства по обществени улици, докато усъвършенства технологията с надеждата за по-широко разпространение. Оценките и отзивите на пътниците са дадени след пътувания, които са се случили през юли и част от август - най-вече в района на Финикс - и показват подобрение в сравнение с представянето на Waymo по време на 2500 пътувания през първото тримесечие на годината въз основа на по-ранен анализ.\r\nТестовете в Силициевата долина са ограничени до служители на Waymo. В района на Финикс много пътници в момента се возят в превозни средства на Waymo безплатно, въпреки че част от тях плащат.\r\nКолективно данните сочат, че на Alphabet ще е необходимо известно време, преди автомобилите ѝ да са готови за истинския пазар. Мениджърите на Waymo са заявили, че искат да се конкурират срещу Uber и Lyft, но данните показват колко път трябва да изминат колите, преди да постигнат високи нива на надеждност, безопасност и комфорт.\r\nДанните предоставят най-подробния преглед на потребителското преживяване на пътниците в самите превозни средства на Waymo, от където не разкриват повече информация, въпреки че компанията използва обществени пътища като своя тестова площадка. Данните са доказателство и за бавното подобрение, което разработчиците на самоуправляващите се автомобили предприемат, докато се стремят да комерсиализират технологията след години пропуснати крайни срокове за по-обширни тестове.\r\n„Колата продължаваше да се тресе, сякаш щеше да премине в различна лента. Много страшно бе за мен, съпругата ми и децата”, пише един скорошен пътник във Финикс.\r\nПонякога превозните средства на Waymo поемат по далечни маршрути до своите крайни дестинации, което е довело до оплаквания от пътници, които закъсняват за работа и срещи.\r\n„Моля, направете нещо за маршрута“, пише един от пътниците на Waymo.\r\n", "date": "2019.08.27", "title": "Пътници към Waymo: Браво за подхода към идиотите шофьори!"}
{"url": "https://www.dnes.bg/sofia/2019/08/27/v-bitka-za-kmet-izboryt-v-sofiia-pokazatelen-za-stranata.420939", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Десният гласоподавател в София има богат избор от кандидати. От една страна, това е Йорданка Фандъкова, която сигурно ще поиска трети мандат в Столична община, от втора това е кандидатът на \"Демократична България\" - Борислав Игнатов.\n\r\nОт трета и четвърта, това са кандидатът на \"Спаси София\" и кметицата-арестант Десислава Иванчева.\n\r\n\"Сред десните гласоподаватели се подхвърля, че е възможно те да гласуват за Фандъкова с омерзение, обаче как да го направиш, когато партийната централа не е казала - \"ето, това е нашият кандидат\" \", коментира политологът Иво Инджов пред . \n\n\n                    \n                    \n                \r\n                \r\n                \r\n                \r\nПо думите му е крайно непочтено от страна на партиите 2 месеца преди изборите да не са обявили кандидатите си.\n\r\nПолитологът Цветанка Андреева отбелязва, че изборите в София са много показателни за цялата страна.\n\r\n\"Политиката в София е особен остров, в който можеш да експериментираш с реформите и промяната. Всички реформи, които се пренасят в цялата държава, в изпълнителната власт, тръгват от там\", изтъкна Андреева в \"България сутрин\".\n\r\nСпоред нея бавенето с официалното номиниране на кандидатите е продиктувано от страх, размисъл и стратегия.\n\r\nЕдин от обявените кандидати е Борислав Игнатов от \"Демократична България\". Според Инджов той категорично не може да спечели София.\n\r\nОт друга страна, най-голямата конкуренция на Фандъкова се явява омбудсманът Мая Манолова.\n\r\n\"Тя има биографията на ляв лидер, но комфортът, от който тя излиза от позицията на тази институция, по природа е на страната на неоправдания и дава много добър старт. Но доколко ще може да пребори статуквото в лицето на Фандъкова?\", коментира Андреева.\n\r\nСпоред Иво Инджов софиянци имат желание за промяна, а Манолова е декларирала такава готовност, но без да е ясно какво точно ще промени.\n\r\nИзвън София най-голяма конкуренция на ГЕРБ за местните избори остава опозицията. \n\r\nПолитологът Иво Инджов, обясни, че очакванията са БСП да се представи значително по-добре от 2015 г., но състоянието на партията дава индикации, че червените ще загубят в големите градове като Пловдив, Варна, Бургас и Стара Загора.", "date": "2019.08.27", "title": "В битка за кмет: Изборът в София - показателен за страната"}
{"url": "https://www.dnes.bg/business/2019/08/27/moje-li-da-si-kupim-sigurnost-v-zlato.420948", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИнвестиционното търгуване със злато бележи сериозен ръст през последните години. Само за месец се купуват около 43 кг, а . В началото на юни килограм злато се е търгувал за 75 000 лв., докато днес цената му е с 10 хил. повече.\r\nСпоред дилъра на злато от \"Tavex\" Мартин Миланов, основните причини за това са няколко.\r\n\" Европа също не е в розово положение. Има прекалено много макроикономически фактори, които накараха инвеститорите да потърсят сигурно убежище за своите активи\", каза той.\r\n                    \n                    \n                \r\n                \r\n                \r\n                По думите му хората разбират, че нещо е ценно, когато наистина стане такова и се заговори в обществото.\r\n\"През последните няколко години българинът купува повече злато, което позволява при лоши стечения на макроикономическите фактори да се чувстваме по-спокойни за нашите спестявания\", разясни пред  Миланов.\r\nТой посочи, че цената на петрола пада, но в същото време все повече стоки се обмитяват с такси, а услугите придобиват някакви форми на мита, което ги оскъпява за крайния потребител. В крайна сметка никой не печели от това. Въпрос на време е да разберем дали настъпва някаква криза, заключи той.", "date": "2019.08.27", "title": "Може ли да си купим сигурност в злато?"}
{"url": "https://www.dnes.bg/index/2019/08/27/edno-video-shokira-ciala-turciia-mamo-ne-umirai.420947", "text": "Мъж убива брутално бившата си жена - и то пред очите на малката им дъщеря. Това видео шокира цяла Турция. Само през първите седем месеца на тази година там са били убити 245 жени.\n\r\n\"Мамо, моля те, не умирай!\" - милиони хора в Турция са чули тези думи на 10-годишното момиченце, което се моли за живота на умиращата си майка. Осемсекундното видео показва 38-годишната Емине Булут, наръгана смъртоносно с нож от бившия си мъж в едно кафене в анадолския град Къръккале. \n\r\nДрамата се разиграва пред очите на малката им дъщеря. Във видеото се вижда как майката притиска с ръка рана на врата си и с последни сили казва: \"Не искам да умра!\". Клипът предизвика шок в цялата страна и стана повод за многохилядна демонстрация в Истанбул, пише .\r\n\r\n                \r\n                \r\n                \r\nКървавото престъпление е извършено още преди седмица, но достига широката общественост едва в петък, когато клипът се появява в интернет. Емине Булут отишла в кафенето с дъщеря си, за да се срещне с бившия си мъж, с когото била разведена от четири години. По-късно той казва следното пред един съдия: \"След като ме обиди, докато говорехме за правата над нашето дете, аз я наръгах с ножа, който бях взел със себе си\". \n\r\nСлед нападението избягал, но малко по-късно бил заловен от полицията. Прокуратурата иска строг доживотен затвор. Бившата му съпруга умира в болницата от раните си.\n\r\nКакто посочва \"Берлинер Цайтунг\", под хаштага #EmineBulut хиляди хора в Турция осъждат бруталното убийство и призовават властите да наложат максимално строго наказание.\n\r\nСъщевременно кървавото деяние възпламени отново дебата за масовото насилие срещу жени в страната. Подобен случай имаше и миналия четвъртък, когато в анадолския град Коня 37-годишна жена бе намушкана 20 пъти от съпруга си. Тя била подала молба за развод и жалба срещу мъжа си за домашно насилие. Когато полицаите разпитали заподозрения, той им казал: \"Можеш ли да съжаляваш, щом става дума за честта?\".\n\r\nПо време на проведената в Истанбул демонстрация протестиращите жени скандираха последните думи на убитата Емине Булут. А опозиционният кмет на града Екрем Имамоглу написа в Тwitter следното: \"Ние сме на страната на жените и децата - и така ще бъде и занапред\". Правителството също се почувства длъжно да осъди престъплението. \"Очакваме най-тежкото възможно наказание за убиеца\", заяви говорителят на президента Ердоган.\n\r\nЗа смъртоносните нападения срещу жени в Турция се говори интензивно от февруари 2015 година, припомня \"Берлинер Цайтунг\". Тогава в град Мерсин един автобусен шофьор уби студентката Йозгеджан Аслан. Той и двамата му помощници - собственият му баща и един приятел, бяха осъдени на строг доживотен затвор.\n\r\n\n\r\n\"Нойе Цюрхер Цайтунг\" съобщава, че по данни на истанбулски организации за защита на жените само през първите седем месеца на тази година са били убити 245 жени. Миналата година жертвите са били 440, което е три пъти повече, отколкото през 2011. А според доклад на ООН почти 40 процента от жените в Турция са били изложени поне един път на физическо или сексуално насилие от страна на партньорите си. Турция е подписала Истанбулската конвенция срещу насилието над жени, но критици твърдят, че правителството не полага грижи за решителното ѝ прилагане. Нито пък е осигурило достатъчно домове-убежища за малтретирани жени.\n\r\nВлиятелни религиозни организации отдавна надигат глас срещу конвенцията - била \"неислямска\" и представлявала \"европейски заговор срещу турското семейство\". Самият Ердоган неведнъж е казвал, че равенство между половете не може да има. Сега обаче от кабинета на президента бе съобщено, че Ердоган бил разпоредил \"извършителят да получи полагащото се наказание и да бъдат предприети необходимите стъпки за борба срещу насилието над жени\".\n\r\nМного жени в Турция обаче се съмняват, че това ще се случи. Още повече, че правителството и досега не е приело закон, който да забранява на съдиите да намаляват наказанията за убийства на жени, ако извършителят се е почувствал \"провокиран\" - точно както в случая с убиеца на 38-годишната Емине Булут.\r\n\r\n \r\n   ", "date": "2019.08.27", "title": "Едно видео шокира цяла Турция: Мамо, не умирай!"}
{"url": "https://www.dnes.bg/zvezdi/2019/08/27/aleks-podtiknal-djei-lo-da-igrae-striptiiziorka.420982", "text": "Дженифър Лопес призна, че е приела да участва в новия филм \"Hustlers\", заради съветите на любимия ѝ - Алекс Родригес. Той я е попитал каква е следващата ѝ роля и актрисата обяснила, че има възможност да играе стриптийзьорка.\r\n\"О, аз знам много за стрптийз клубовете, мога да ти помогна\", казал той. \r\n \r\n\"Той наистина започна да ми разказва много, защото много от спортистите прекарват доста време в подобни клубове. Той ми обясни как стават нещата\", обясни певицата.\r\n \r\nЛорене Скафария, сценарист на филма, преди време призна, че Алекс дори е завел Джей Ло на стриптийз. \"Тя и Алекс отидхода на стриптийз клуб  и успя да ми каже някои неща от кухнята\", обяснява Скафария.\r\n \r\nПевицата Карди Би също участва във филма и е била много полезна, защото преди наистина е работила като стриптийзьорка.\r\n\r\n", "date": "2019.08.27", "title": "Алекс подтикнал Джей Ло да играе стриптийзьорка"}
{"url": "https://www.dnes.bg/sofia/2019/08/27/otkriha-snariad-krai-avtogara-iug-v-sofiia-otcepiha-raiona.420985", "text": "\n\r\nРайонът около автогара „Юг” в столицата беше отцепен заради открит стар снаряд. Той бил открит от работник малко след 10:00 часа сутринта в тревните площи на ул. „Самоков”.\r\nЗа момента се смята, че става въпрос за 70 мм снаряд.\r\nИма затруднение за пътуващите, а служителите са изведени извън автогарата, съобщи bTV.\r\nНа място се намират служители на полицията, „Спешна помощ” и пожарната. Очаква се да пристигнат служители на сухопътните войски от „Горна баня”. \r\n ", "date": "2019.08.27", "title": "Откриха снаряд край автогара Юг в София, отцепиха района"}
{"url": "https://www.dnes.bg/sofia/2019/08/27/skysan-kabel-ostavi-chast-ot-mladost-2-bez-tok.420983", "text": "Около 1100 клиенти на територията на квартал \"Младост 2\" в София са останали без електрозахранване за около час и половина, съобщиха от ЧЕЗ.\r\n\r\nПричината е скъсан кабел по време на несъобразени изкопни работи на строителна фирма..\r\n\r\nБез ток са били и голяма част от трафопостовете, които захранват школата на МВР-Симеоново. Екипи на ЧЕЗ са отстранили повредата.", "date": "2019.08.27", "title": "Скъсан кабел остави част от „Младост“ 2 без ток"}
{"url": "https://www.dnes.bg/stranata/2019/08/27/izdirvat-28-godishniia-ivan-vijdali-li-ste-go.420980", "text": "Полицията във Варна издирва 28-годишния Иван Йорданов.\r\nЗа последно той е забелязан в гориста местност край с. Любен Каравелово, община Аксаково, където е бил на палатка с приятели. Съобщението за изчезването му е подадено в полицията на 25 август в 19,40 ч., а по данни на близки е в неизвестност от около 04:00 ч. на същия ден.\n\r\nИван Йорданов е около 180 см, със слабо телосложение, къса кестенява коса и брада. Лицето му е продълговато, очите - кафяви.\n\r\nБил е облечен със синя тениска и къси панталони, зелено горнище, обут с маратонки.\n\r\nВчера служители на ОД МВР – Варна с помощта на служебно куче, служители от РД ПБЗН и служители от горското стопанство в с. Любен Каравелово са претърсваха района, в който за последно е забелязан.\r\n                    \n                    \n                \r\n                \r\n                \r\n                В момента група от над 40 полицаи, служители от горското стопанство и граждани отново извършват претърсване в района. До момента Иван Йорданов не е открит.\n\r\nОт полицията апелират гражданите, които имат информация за местонахождението му, да позвънят на телефон 112 или да подадат сигнал в най-близкото поделение на МВР.", "date": "2019.08.27", "title": "Издирват 28-годишния Иван, виждали ли сте го?"}
{"url": "https://www.dnes.bg/world/2019/08/27/madrid-i-okolnostite-mu-postradaha-ot-silni-navodneniia.420975", "text": "\r\n Метрото и пътищата в Мадрид и околностите му тази сутрин продължават да са засегнати от силните наводнения, които снощи заляха улиците и предизвикаха 150 намеси на пожарникарите, предаде Франс прес.\n\r\nВ най-засегнатия град Арганда дел Рей местните медии показват улици, залети от кални потоци, по които се носят коли и мебели.\n\r\n\"Няма пострадали, а намесите бяха относително дребни за буря с подобни мащаби: махане на клони от пътища, наводнения в гаражи, подземия или търговски обекти\", каза говорител на спасителните служби на Мадрид.\n                    \n                    \n                \r\n                \r\n                \r\n                \r\nПожарникарите в района са се намесили на 152 места вчера.\n\r\nЧетири опасващи испанската столица магистрали бяха отрязани, както и пет линии на метрото, като някои станции са напълно наводнени.\n\r\nТази сутрин движението по някои магистрали все още е затруднено, а една от линиите на метрото продължава да е прекъсната при Арганда дел Рей.\n\r\nБолницата на този град на югоизток от Мадрид е наводнена и са засегнати операционната зала и родилното отделение, пише БТА. Наводнена е била и болницата \"Ла Пас\" в Мадрид.\r\n ", "date": "2019.08.27", "title": "Мадрид и околностите му пострадаха от силни наводнения"}
{"url": "https://www.dnes.bg/mestni-izbori-19/2019/08/27/paradoks-sofiianci-haresvat-fandykova-no-shte-glasuvat-poveche-za-manolova.420973", "text": "Точно половината от жителите на София са доволни от работата на кмета Йорданка Фандъкова, но повечето от избирателите на този етап биха гласували на балотаж за евентуалната кандидатура на омбудсмана Мая Манолова, сочат данните от проучване на \"Галъп интернешънъл\" сред пълнолетното население на Столичната община по актуални общество-политически теми. Сондажът е проведен сред 802 души по телефона между 5 и 9 август. \n\r\nЛошата инфраструктура, презастрояването и мръсният въздух са сред основните проблеми, сочени от жителите на София. 46% от интервюираните смятат, че София се развива по-скоро лошо или много лошо в последните години, 18% са на мнение, че София се развива по-скоро добре или много добре. Малко над една трета смятат, че Столицата се движи със средни темпове на развитие. \n\n\n\nКато най-големи преимущества на София хората намират големите зелени площи (22%), транспорта (15%), възможностите за реализация (13%) и благоустрояването като цяло (10%). Сред останалите отговори, респондентите са посочили достъпа до културни събития, инфраструктура и т.н.\r\n \r\nКато най-големи проблеми в София столичани виждат нерешените въпроси в инфраструктурата на града (13%), презастрояването (12%) и замърсяването на въздуха (10%). Останалите процентни дялове се разпределят сред отговори като проблеми с транспорт, липса на паркинги, чистота и други.\n                    \n                    \n                \r\n                \r\n                \r\n                \r\nТочно половината от интервюираните (50%) твърдят, че са удовлетворени от работата на Йорданка Фандъкова като кмет на столицата. На обратното мнение са 37%, а 13% не могат да преценят.\n\r\nВ същото време от работата на властта в общинския съвет са удовлетворени само 21%, а 60% не са удовлетворени. Останалите се затрудняват да отговорят. Данните показват, че Йорданка Фандъкова не се свързва докрай с управленския модел на ГЕРБ, а продължава да намира и извънпартийна подкрепа.\r\n \r\nВъпреки това, вероятно точно заради управленския модел, общото желание за промяна в София е високо. Цели 56% искат София да има нов кмет,, а 29% - да остане същият кмет. Останалите се колебаят. \r\n \r\nОт \"Галъп\" отчитат, че привържениците на ГЕРБ са почти изцяло удовлетворени от работата на Йорданка Фандъкова. Половината от привържениците на партиите от пространството на \"Обединени патриоти\" също са удовлетворени. Сред привържениците на БСП неудовлетворените са две трети, но има и известен дял удовлетворени. Най-голямо недоволство от Фандъкова като че ли личи сред привържениците на \"Демократична България\".\r\n \r\nПроучването показва също, че при евентуален балотаж между Йорданка Фандъкова и омбудсмана Мая Манолова (и двете са считани за сигурни кандидатури, макар и да не са издигнати официално), деклариращите подкрепа за Манолова са повече от деклариращите подкрепа за Фандъкова – 48% за Манолова срещу 40% за Фандъкова. Останалите не могат да преценят. \n\r\nДанните са етапни и няма как да бъдат прогноза за изборен резултат, а и подобна разлика всъщност са само десетки хиляди гласове – това означава, че на този етап е трудно да се прогнозира кой би победил при евентуален балотаж и евентуално явяване на Йорданка Фандъкова и Мая Манолова на него, отчитат социолозите. \r\n \r\nДемографските показатели сочат, че на евентуален втори тур мнозинството от симпатизантите на ГЕРБ биха подкрепили Йорданка Фандъкова, а мнозинството от привържениците на БСП биха подкрепили Мая Манолова. Привържениците на \"Демократична България\" на този етап са на практика разделени в две половини, а привържениците на партиите от \"Обединените патриоти\" – също, с лек превес за Манолова. \n\r\nНа страната на Манолова са и дистанцираните от политическия процес. Наред с поведението на привържениците на десните и на патриотите, именно поведението на обичайно дистанцираните от политиката, а и на младите хора може да реши евентуален балотаж, смятат от \"Галъп интернешънъл\".\r\n \r\nЩо се отнася до изборите за общински съвет, към месец август сред изразилите намерение твърдо да гласуват 24 на сто от потенциалните гласове за общински съвет са за ГЕРБ, а 18% са за БСП. 10% ще вземе Демократична България, 6% за ВМРО (с коалиционни партньори като НФСБ, например). Марките на формации, които и миналия път вкараха общински съветници, очевидно работят и ДБГ има 3%, СДС има 2%, „Движение 21“ – също 2%, „Глас народен“ и „Атака“ дават резултат от 1%. Същата е величината и при „Воля“, АБВ и „Възраждане“.", "date": "2019.08.27", "title": "Парадокс: Софиянци харесват Фандъкова, но ще гласуват повече за Манолова"}
{"url": "https://www.dnes.bg/notifikacii/2019/08/27/makron-predreche-krai-na-hegemoniiata-na-zapada.420995", "text": "В обширна външнополитическа реч френският президент Еманюел Макрон призова за нов световен икономически ред, като порица \"безпрецедентната криза\" в пазарната икономика, предаде Асошиейтед прес.\n\r\nНа фона на непостоянството в търговската политика на САЩ Макрон каза, че пазарната икономика вече е прекалено зависима от финансите, което създава неравенства, \"разтърсващи нашия политически ред\".\n\r\nПрезидентът на Франция призова за глобално \"преосмисляне\", но не даде подробности.\n\r\nМакрон каза, че \"изживяваме края на западната хегемония\" в света, отчасти в резултат на \"грешки\" на Запада през последните столетия.\n\r\nМакрон говори в деня след завършването на срещата на високо равнище на Г-7 в Биариц, засенчена от загриженост от американската търговска политика, напрежението с Китай и забавянето на икономиката. Форумът на Г-7 завърши с призив за \"честна\" и \"отворена\" търговия, но без да се споменават валутни и финансови стимули, посочва АП, цитирана от БТА.\r\n                \r\n                \r\n                \r\nПрезидентът Макрон каза още, че е време Европа да предефинира отношенията си с Русия, да възпре глобалните й амбиции и да не допусне да бъде въвлечена в нова Студена война.\n\r\nМакрон не каза дали е за отмяна на санкциите на ЕС, наложени на Москва след анексирането на полуостров Крим от Украйна, но посочи, че нови санкции \"не са в наш интерес\". Френският държавен глава предупреди, че още по-голямо отблъскване на Русия ще бъде \"голяма стратегическа грешка\".\n\r\nПрезидентът на Франция подчерта, че \"слабостта и грешките\" на Европа са допринесли за засилване на съюза на Русия с Китай и за възраждане на влиянието й в Сирия, Либия и цяла Африка.\n\r\nМакрон и руският президент Владимир Путин се срещнаха миналата седмица и се разбраха да дадат нов тласък на мирните преговори с Украйна. Двамата обаче бяха на различни позиции по други въпроси, включително за Сирия и руското смазване на опозиционните протести, припомня АП. \r\n \r\n/БТА/\r\n ", "date": "2019.08.27", "title": "Макрон предрече край на хегемонията на Запада"}
{"url": "https://www.dnes.bg/stranata/2019/08/27/otkriha-vladetelska-kula-ot-xiii-v-v-krepostta-rusokastro.420979", "text": "\nАрхеолози откриха владетелска кула от XIII век в  средновековната крепост \"Русокастро\" край Дебелт, съобщиха от Регионалния исторически музей в Бургас.\r\nПовече от месец екип от музея проучва монументална сграда, построена при най-високата точка на скалния хълм.\r\nИменно там археолозите разкриват кулата, дълга 15 и широка 12 м, чиито стени са с широчина 1,9 м. Лицата им са били изградени от внимателно изработени квадри – камъни с формата на куб или паралелепипед, споени с хоросан.\r\nПо план кулата е хексагон – шестоъгълна, и не е свързана с крепостните стени на замъка. Подобни археологически обекти се наричат \"донжони“. Това са главните кули на замъците, които често са и домове на владетеля на крепостта или на неговия управител. Понякога под донжон се разбира и цитаделата, тоест най-укрепена част на средновековния град. На Балканския полуостров подобни обекти се наричат пиргове или самостоятелно отбраняващи се кули.\r\n                    \n                    \n                \r\n                \r\n                \r\n                \"По същество, това е владетелската кула, тук е резидирал местният владетел – кефалия или кастрофилакс, назначен от владетеля на държавата. Входовете на подобни кули са били поне на 3 м височина и до тях се е стигало по вървени стълби, които в случай на обсада се прибирали от защитниците. Кулите са били три-, четири-, пететажни.\r\nВисочината им е била от 1.5 до 2 пъти спрямо тяхната ширина. Тоест, кулата в Русокастро вероятно е достигала, а може би и надвишавала 20 м. В тях е имало складове за оръжия, хранителни припаси, спални, водохранилище. Така, в случай на обсада, дори градът и замъкът да бъдат превзети, последните защитници и местният аристократ със семейството си могат да се защитават още дълго време, докато пристигне външна помощ или докато свършат хранителните припаси“, обясняват ръководителите на проучването д-р Милен Николов и Васил Мутафов.\r\nТепърва ще се уточнява хронологията на новооткритата кула в Русокастро, но засега се смята, че тя датира от XIII в.\r\nВ България и Балканите подобни свободно стоящи полигонални или многостенни кули са много рядко срещани. Пример за това е крепостта Цепина в Западните Родопи – столицата на деспот Алексий Слав докъм 1215 г., но тази кула е октагон, тоест осмоъгълна. Такава е и кулата в крепостта Платемон в Северна Гърция.\r\nНа този етап от проучванията, единствената шестоъгълна кула, която може да се даде като най-близък аналог до Русокастренската, е в крепостта Цареви кули, при дн. град Струмица, в Република Северна Македония.\r\nЗа съжаление, изключително хубавият строителен материал – квадрите, са привлекли вниманието на много от местните жители още отпреди стотици години и те са били изнесени от обекта, като на място са останали дори няколко депа от тях. Запазени са част от вътрешните стени на владетелската кула, но външните почти напълно са разрушени и материалът, с който са били изградени – изнесен.\r\nПредстои проучването на вътрешността на владетелската кула. То ще започне през последната седмица на август.\r\nЗа поредна година, археологическите проучвания на средновековния български град Русокастро се провеждат от бургаския музей и са финансирани от Община Камено и от Министерството на културата на Република България.", "date": "2019.08.27", "title": "Откриха владетелска кула от XIII в. в крепостта Русокастро"}
{"url": "https://www.dnes.bg/sofia/2019/08/27/fandykova-ne-se-pritesniava-ot-nadprevara-s-manolova.420991", "text": "Столичният кмет Йорданка Фандъкова не коментира дали отново ще е кандидатът на ГЕРБ за местния вот наесен.\r\n\"Когато съм готова с решението дали да се кандидатирам за нов мандат, ще го обявя максимално публично и ще ви поканя всички\", каза Фандъкова в отговор на въпрос на пресконференция за представянето на програмата за 2020 г. на фондация \"София - европейска столица на спорта\".\nНа въпрос дали по-рано днес при подписването на споразумението между ГЕРБ и СДС е присъствала в качеството на кандидат за кмет Фандъкова заяви: \"Бях там в качеството си на зам.-председател на ГЕРБ\".\n\r\nПопитана дали се притеснява от социологически проучвания, които дават преднина на евентуална кандидатура на омбудсмана Мая Манолова, Фандъкова отвърна: \"Единственото нещо, което ме притеснява, е това, което правим, да се случи по най-добрия начин\", предаде .\n                    \n                    \n                \r\n                \r\n                \r\n                \r\nСтоличният кмет напомни, че предизборната кампания предстои и предстои да се обявяват още кандидати.\r\n\"Това е сериозно състезание, а аз не се притеснявам от състезания. Сега искаме да представим това, което сме направили, а то никак не е малко, и да покажем новите ни проекти и идеи. Всяка политическа сила сама решава по какъв начин да представи своите идеи. Но е много важно да се знае кой стои зад всеки един от кандидатите. Това е честното и почтено поведение към гражданите\", заяви още Фандъкова.\r\n ", "date": "2019.08.27", "title": "Фандъкова не се притеснява от надпревара с Манолова"}
{"url": "https://www.dnes.bg/knigi/2019/08/27/otnovo-s-lisbet-salander-v-momicheto-koeto-jivia-dva-pyti.421007", "text": "С книгата \"Момичето, което живя два пъти\" приключва поредицата \"Милениум\", създадена от Стиг Ларшон, и се слага край на перипетиите на сензационната хакерка Лисбет Саландер, предаде Франс прес.\r\nТази книга, излязла от печат в края на август едновременно в около 30 страни, е последната в поредица от шест романа, които обрисуват социалната обстановка в съвременна Швеция, свързаните с технологичния прогрес заплахи за свободите и представят насилието над жените, пише БТА.\r\nПоредицата \"Милениум\", от която са продадени около 100 милиона екземпляра в целия свят, е създадена от журналиста Стиг Ларшон. Той умира от инфаркт на миокарда през 2004 г., след като е предал трите си ръкописа. Ларшон не става свидетел на огромния успех на сагата на книжния пазар, нито на адаптациите й за големия екран.\r\n                    \n                    \n                \r\n                \r\n                \r\n                След публикуването на първите три романа - \"Мъжете, които мразеха жените\", \"Момичето, което си играеше с огъня\" и \"Взривената въздушна кула\", писателят Давид Лагеркранс получава благословията на брата и бащата на Ларшон, за да напише продължение на поредицата. От двете книги на Лагеркранс \"Онова, което не ме убива\" (2015) и \"Мъжът, който търсеше сянката си\" (2017) са продадени 14 милиона екземпляра.\r\n\"След излизането на шестата книга, смятам, че сагата е приключила, но съм убеден, че Лисбет е безсмъртна и ще продължи да живее по един или друг начин на телевизионния екран, в киното или в други книги\", каза Лагеркранс.\r\nВ \"Момичето, което живя два пъти\" Лисбет е в Москва, за да уреди семейни дългове на фона на \"фалшиви новини\", генни манипулации и преследване на хомосексуалисти в Чечения.\r\n\"Добре направих да продължа творбата на Ларшон - това хвърля светлина върху книгите му и политическата му дейност\", отбеляза Лагеркранс.\r\n ", "date": "2019.08.27", "title": "Отново с Лисбет Саландер в \"Момичето, което живя два пъти\" "}
{"url": "https://www.dnes.bg/obshtestvo/2019/08/27/vremeto-utre-slynchevo-goreshto-gradusite-do-35.420990", "text": "\r\n                    \n                    \n                \r\n                \r\n                \r\n                \r\n\r\n\r\n\r\n", "date": "2019.08.27", "title": "Времето утре: Слънчево, горещо, градусите до 35"}
{"url": "https://www.dnes.bg/sofia/2019/08/27/so-nalaga-globa-ot-185-610-lv-za-chast-ot-remonta-v-sofiia.420998", "text": "Столична община ще наложи максималния размер на санкцията за недобре извършени дейности за първия етап от проекта за възстановяване и обновяване на Централна градска част – зона 4, за който е издаден акт 15.\r\nСанкцията се налага на строителя, сумата е в размер на 185 610 лв., съобщи зам.-кметът на София по транспорт Дончо Барбалов, цитиран от пресцентъра на Столична община. \n\n\n\r\nПървият етап на Зона 4 включва ул. \"Московска\" (от ул. \"Г.С. Раковски\"  до ул. \"Дунав\"), градината \"Св. Климент Охридски\", вкл. тротоар по бул. \"Васил  Левски\" до спирката на тролеите пред Художествената академия и  градината \"Кристал\".\r\n                    \n                    \n                \r\n                \r\n                \r\n                За етап 2 от зона 4 е възложено препроектиране  по реда на чл. 154 от ЗУТ поради промени във вертикалната планировка и  водоотвеждането на територията.\r\nЕтап 2 включва пространството между ул.  \"Раковски\", ул. \"Московска\", пл. \"В. Левски\", бул. \"В. Левски\", бул.  \"Цар Освободител\", пл. \"Народно събрание\" и ул. \"6 септември\".\r\n ", "date": "2019.08.27", "title": "СО налага глоба от 185 610 лв. за част от ремонта в София "}
{"url": "https://www.dnes.bg/index/2019/08/27/deniat-v-snimki-27-avgust.421011", "text": "\n", "date": "2019.08.27", "title": "Денят в снимки - 27 август"}
{"url": "https://www.dnes.bg/index/2019/08/27/i-afrika-gori-vtorata-po-znachenie-gora-sled-amazonka-e-v-plamyci.420993", "text": "Амазонка гори и целият свят е вперил очи в нея. Но сякаш незабелязано, още по-големи пожари са обхванали централната част на Африка. Но те са по-различни. Причините за тях са други.\r\nМасово използваната от медиите сателитна карта на НАСА показва в яркочервено зоната на огнищата, която преминава като ивица през средата на континента, от Габон до Ангола, от Атлантическия до Индийския океан.\r\nБезпокойството стигна до Г-7 в Биариц.\r\n\"Горски пожари бушуват и в Субсахарска Африка. Проучваме възможността да предприемам инициативна, подобна на тази, който обявихме за Амазония\" написа в Twitter френският президент Еманюел Макрон.\r\nСтраните от Г-7 искат да отпуснат спешно 20 милиона долара, за да изпратят самолети цистерни \"Канадеър\" за борба с горските пожари в Южна Америка, пишат от БТА.\r\r\n                \r\n                \r\n                Дали тези самолети ще започнат да прелитат скоро и над девствените гори на Габон, пълнейки резервоарите си от бързеите на река Конго?\r\nБезпокойството на френския президент е оправдано. Гората по поречието на р. Конго обичайно е определяна като вторите по важност за планетата след Амазония. Тя се простира на около 2 милиона кв. км и е разположена в няколко страни, като половината й площ се намира в Демократична република Конго, а останалото - в съседните Габон, Конго, Камерун и Централноафриканската република.\r\nКакто и в Амазония, горите в басейна на р. Конго поглъщат тонове въглероден диоксид чрез дърветата и торфищата си. Те са убежище на изчезващи видове като горски слонове, човекоподобни маймуни и др.\r\nВнимание обаче: пожарите, които се наблюдават в Африка на картите на НАСА, \"не са в този район на гората, а по-скоро в Ангола, Замбия и т.н.\", казва Гийом Лекюе, специалист по Централна Африка в Центъра за международно сътрудничество в селскостопанските изследвания за развитието (CIRAD).\r\nВ изявление Ангола изрази раздразнение от прибързаните сравнения с Бразилия \"които може да доведат до драматизиране на ситуацията и до дезинформация на лековерните\".\n\r\n\r\nТези пожари са обичайни за края на сухия сезон, посочва анголското министерство на околната среда. \"Оказва се, че в този период на годината в много райони на страната ни има пожари, предизвикани от земеделците в подготовка на земите преди наближаващия дъждовен сезон\", посочва ведомството.\r\n\"Гората в Африка гори, но не по същите причини\", обясни Този Мпану Мпану, посланик и преговарящ от страна на ДР Конго на климатичните конференции на ООН.\r\n\"В Амазония гората гори преди всичко поради сушата и изменението на климата. В Централна Африка обаче основната причина са земеделските техники\", уточни той.\r\nРазчистването на площи за земеделски нужди чрез опожаряване на гори - хилядолетна земеделска практика, в пълна противоположност на интензивното отглеждане на соя в Бразилия - е главна причина за обезлесяването.\r\nВ ДР Конго, където едва 9 процента от населението има електричество, селските общини разполагат единствено с дърва, за да готвят храната си.\r\n\"Със сегашния темп на нарастване на населението и при енергийните ни нужди, има опасност до 2100 г. горите ни да изчезнат\", отбеляза с тревога миналата седмица конгоанският президент Феликс Чисекеди.\r\nКъм опасностите от пожарите се добавят обезлесяването, което застрашава дървени видове (като окуме в Габон и афрормозия в ДР Конго), и експлоатирането на природните ресурси (петрол и мини).\r\n\"Смята се, че между 2003 г. и 2018 г. горските площи в ДР Конго са намалели от 67 на 54 процента от територията на страната. Обезлесяването е реално\", каза Мпану Мпану - \"господин климат\" на ДР Конго на годишните конференции COP.\r\n\"ДР Конго пое международен ангажимент да стабилизира дела на горската си покривка на 63,5 процента от територията си (от общо 2,3 милиона кв. км). А сме на път да изгубим тази битка\", отбеляза със съжаление той.\r\nСтраните разработиха политики за опазване на околната среда. Габон твърди, че 13-те му национални парка запазват 11 процента от територията му.\r\nДР Конго официално обяви мораториум върху отдаването на концесия на нови горски площи на дърводобивни компании.\r\n\"Законът за горите обаче разрешава непромишлената сеч. Има много оператори, да не споменаваме китайците, които дават пари, за да могат да използват разрешителното за сеч на селските общини\", казва Мпану Мпану.\r\n\"Трябва да пазим тези гори, които за момента като цяло са непокътнати, и да прекратим унищожаването на екваториалната гора за промишлени или демографски цели\", обобщи ръководителят на кампаниите на \"Грийнпийс\" в Централна Африка Филип Вербелен", "date": "2019.08.27", "title": "И Африка гори – втората по значение гора след Амазонка е в пламъци"}
{"url": "https://www.dnes.bg/stranata/2019/08/27/15-godishen-se-udavi-v-carevo-skachal-ot-skali.421020", "text": "15-годишно момче се е удавило в Царево в ранния следобед.\r\nФаталният инцидент станал в местността Боруна, където по първоначална информация загиналото момче е скачало от скали със свои приятели, съобщи говорителят на полициятa Цветелина Рандева пред .\r\n\r\nВ безпомощно състояние в морето се оказали двама младежи, единият бил спасен, но 15-годишното момче от Царево се удавило. Той е местен младеж, уточниха от полицията.\r\n\r\nВ момента на място се прави оглед на района.", "date": "2019.08.27", "title": "15-годишен се удави в Царево, скачал от скали "}
{"url": "https://www.dnes.bg/index/2019/08/27/sled-sofiia-sds-iska-obshti-kmetove-i-v-drugi-golemi-gradove.421017", "text": "Лидерът на СДС Румен Христов се надява с ГЕРБ да постигнат договореност за излъчването на общи кандидати в големите общини в България, които са традиционно десни – не само София, но и Пловдив, Бургас, Стара Загора. \n\r\n\"Нашите структури имат тази възможност и за всички други по-малки общини“, коментира то след подписването на рамково политическо споразумение за местните избори с ГЕРБ. \n\n\n\r\n\"Това споразумение не е централно и национално, то дава възможност на двете структури да търсят съгласие и разбирателство за общо явяване“, допълни Христов.\n\r\nВ споразумението се казва, че в общините, районите и населените места, където двете партии имат отделни кандидатури за кмет – взаимната подкрепа на втори тур е задължителна. ГЕРБ и СДС изразиха своята взаимна увереност в победата на десницата на местните избори и заявиха намеренията си за продължаване на \r\nпартньорството за пълен цикъл от избори, започнал с европейските през месец май тази година.\r\n                \r\n                \r\n                \r\n\"Със СДС имаме обща ценност и това е ЕНП. Специално за София очаквам местните избори да са много подли. Колегите отляво нека да излъчат свой кандидат, щом имат претенции, че са алтернатива. Техният подход досега е ясен – подкрепят някого и ако той успее да спечели, си приписват победата, а ако загуби – бягат от него. Има опасност избирателите да бъдат подведени от нашите партньори, които се имат за част от ЕНП, но не подкрепиха председателя на Европейската комисия“, посочи председателят на ГЕРБ и министър-председател на България Бойко Борисов. \n\r\nПо думите му ГЕРБ и СДС са длъжни в големите градове да издигнат общи кандидати, за да може коалицията от европейския вот да продължи да работи. \n\r\n\"София се преобрази. Метро, пътища, детски градини, градски транспорт, много работни места. Строим непрекъснато, като в същото време се съобразяваме с екологичните норми. Хората обаче искат още и държат на качеството. Затова контролът трябва да бъде завишен“, отбеляза Борисов и напомни, че докато опонентите на ГЕРБ са управлявали София е била задръстена и мръсна. \n\r\n\"Промяната няма да дойде с тях. Ще противопоставим направеното от нас срещу техния популизъм“, категоричен бе председателят на ГЕРБ.", "date": "2019.08.27", "title": "След София - СДС иска общи кметове и в други големи градове "}
{"url": "https://www.dnes.bg/temida/2019/08/27/mvr-pusna-novi-snimki-na-izbiagalite-zatvornici.421014", "text": "\nПолицията продължава издирването на двама мъже - Василе Морару (25 г.) и Александр Хаджи (31 г.). Двамата граждани на Молдова са избягали от затворническо общежитие в Стара Загора, където са изтърпявали наказание за престъпление, извършено на територията на България, съобщават от пресцентъра на вътрешното министерсто.\n\n\n\n\r\nДнес от там пуснаха и още снимки на бегълците и описание на външния им вид. \n\r\nПървият затворник - Василе Морару, е с ръст 176 см, нормално телосложение, пъстри очи, бяло лице, светла коса и правилен нос. В момента на бягството си е бил с къси панталони, бял потник и сини маратонки.\n                    \n                    \n                \r\n                \r\n                \r\n                \r\nВторият - Александр Хаджи, е с ръст от 173 см, нормално телосложение, кестенява коса, бяло овално лице, кафяви очи и правилен нос.  Има белег от срязване под долната устна. Бил е облечен с къси панталони и черна тениска.\n\r\n\"Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР\", казват още от МВР.\n\r\n ", "date": "2019.08.27", "title": "МВР пусна нови снимки на избягалите затворници "}
{"url": "https://www.dnes.bg/crime/2019/08/27/kradci-sviha-12-700-leva-i-zlato-ot-kyshta-v-kavarna.420954", "text": "Неизвестни крадци отмъкнаха голямо количество пари и злато от къща в Каварна, съобщават от Областната дирекция на МВР в Добрич.\r\n\r\nНа 26 август е получено съобщение за извършена домова кражба от къща в морския град. Установено е, че за времето от 07:00 часа до 13:00 часа на 26 август, чрез взлом на пвц врата, неизвестен извършител е проникнал в имота. \r\n\r\nПо данни на тъжителя е извършена кражба на 12 700 лева и златни накити с общо тегло 40 грама. \r\n\r\nПо случая е образувано досъдебно производство.", "date": "2019.08.27", "title": "Крадци свиха 12 700 лева и злато от къща в Каварна"}
