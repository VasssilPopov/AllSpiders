{"url": "https://www.dnes.bg/mish-mash/2018/01/01/za-strahoten-seks-sledvaite-tezi-pravila.363691", "text": "Има секс. Има добър секс. А има и невероятно добър секс. Кой бихте предпочели да имате с партньора си? Ако се спирате на последното, известната сексоложка Трейси Кокс предлага няколко златни правила, които гарантират, че ще получите именно това. Животът е кратък. Целете се високо! Ето какво съветва Трейси. Сексът е миризлив, шумен, потен и неприличен. И ако никога не сте правили в леглото нищо, което да ви е причинило най-малкото смущение, вие печелите наградата за Най-скучния любовник в света.Това може да е някой нежелан косъм по лицето или да погледнете надолу и да си помислите: \"Боже, трябва да започна да ходя на фитнес!\", защото партньорката ви е увила крака около кръста, а вашите крака не издържат. Експериментирайте, опитвайте и изживявайте нови неща. Не се задоволявайте само с едно и също \"меню\".Кои са другите златни правила за страхотен секс, четете на ", "date": "2018.01.01", "title": "За страхотен секс – следвайте тези правила "}
{"url": "https://www.dnes.bg/za-da-se-razbirame/2018/01/01/15-pravila-za-zdrave-s-koito-da-zapochnete-2018-a.363572", "text": "Когато става въпрос за правила за повече здраве и тяхното спазване е трудно да се мотивираме или нашата мотивация не се превръща в добър начин на живот. Новата година е нов етап за всеки от нас. Можем да поставим началото на фантастични промени, които да следваме всеки ден, или казано накратко нова година – нов човек.1. Включете в менюто си повече пресни плодове и зеленчуци.2. Медитирайте всеки ден. Отделянето на 10-15 минути за медитация ще намали нивата на стрес и тревожност.3. Спортувайте! Хората бързо се отказват от спорта, защото обикновено започват активност, която не ги кара да се чувстват по-енергични и здрави. Намерете тази, която ще ви поддържа в добра емоционална и физическа форма.4. Направете \"осем часа сън\" приоритет за вас. Не забравяйте, че липсата на сън води до слаба памет, раздразнение, отслабване на имунитета, наддаване на теглото.5. Един или два пъти седмично следвайте средиземноморската диета. Тя ще ви помага да бъдете във форма и добро здраве. Този вид хранене включва риба, морски дарове, чаша хубаво вино, маслини, зеленчуци, качествен зехтин. ", "date": "2018.01.01", "title": "15 правила за здраве, с които да започнете 2018-а "}
{"url": "https://www.dnes.bg/world/2018/01/01/novinata-otpredi-50-g-za-putin-poiavata-na-tu-144.363798", "text": "Президентът на Русия Владимир Путин участва в юбилейното издание на новинарската програма \"Время\", която на 1 януари навършва 50 години, и отговори на въпроси на водещите за това какви новини би искал да чуе, предаде ТАСС.\"Аз съм реалист, разбирам, че едва ли някога в ефир ще прозвучи, че ние блестящо сме изпълнили абсолютно всички задачи, които сме си поставили, че сме решили всичко. Просто такова нещо в реалния живот никога не се случва. Но много би ми се искало да чуя в новините и не само в новините, а и в анализите, че сме положили максимум усилия за постигането на целите, които сме си поставили, че сме постигнали максимален резултат, съобразно ситуацията, в която сме били в момента на началото на решаването на задачата, и в края на срока, който сме си определили, формулирайки тези цели\", обясни той.Путин призна, че още преди да застане на държавния пост, е свикнал да го наблюдават, но не обича особено да се появява на екрана.Той отговори отрицателно на въпроса дали го напряга присъствието на камерите, но все пак призна, че донякъде си остава \"непубличен човек\". На въпроса дали е бил принуден да се откаже от някои навици заради почти постоянното присъствие на журналисти, той отговори: \"Колкото и странно да е, не\".\"Защо ли ? Защото животът и работата ми действително са пред очите на всички, но аз и в предишния си живот се стараех да се държа така, сякаш постоянно ме наблюдават. Може би поради предишната ми професия. Но не може да се каже, че ми се е наложило да променям нещо кардинално\", каза Путин.На въпроса коя новина отпреди 50 години го е впечатлила най-много, президентът отговори че едно от ярките събития в края на 60-те и началото на 70-те е било появата на свръхзвуковия граждански самолет Ту-144.\"И досега това изглежда някаква фантастика, а тогава беше нещо невъобразимо\", каза Путин. Той сподели, че смята програма \"Время\" за еталон на надеждна информация и че независимо от заетостта си предпочита да я гледа в пряк ефир. \"Затова се старая да нагоди графика си така, че да успея да я гледам. Ако не - гледам и записи, но не зная защо, уж нищо не се променя, но не е същото, в пряк ефир е някак по-интересно\", сподели той.(БТА)", "date": "2018.01.01", "title": "Новината отпреди 50 г. за Путин: Появата на Ту-144"}
{"url": "https://www.dnes.bg/akoshtete-vqrvaite/2018/01/01/zodiite-koito-nai-lesno-sydiat-ostanalite.363635", "text": "Склонността да съдите не е достойна черта. И макар повечето от нас да са наясно с това, понякога просто не можем да се въздържим. \r\nВ някои случаи осъждането на другите е начин да изградим собственото си самочувствие. Убеждаваме себе си, че неуспехите на други хора не са наши, искаме да отместим фокуса от нашите недостатъци и да ги прехвърлим на друг. \r\nВ някои случаи осъждането може да се превърне в навик, характерен за представителите на някои зодии. \r\nКои в най-голяма степен са склонни да осъждат останалите?\r\n\r\nВезните обичат да говорят за хората - зад гърба им и пред тях. Те са склонни да бъдат осъдителни, мислейки, че като се съсредоточат върху неуспехите на други хора, така ще направят своите недостатъци и неуспехи невидими.\r\nТова говорене първоначално може да бъде забавно, но крие риск да нарани хората.Вижте кои са останалите в ", "date": "2018.01.01", "title": "Зодиите, които най-лесно съдят останалите"}
{"url": "https://www.dnes.bg/obshtestvo/2018/01/01/dylgi-uikendi-maiski-praznici-koga-shte-pochivame-prez-2018-a.363543", "text": "Празници, семейни сбирки, почивки, веселби на маса, наздравици. Така минават почивните дни, които колкото и да съчетаваме с отпуски, никога не стигат.И въпреки че традиционно годината започва с почивен ден - 1 януари, първият работен ден - 2 януари започва мъчно и трудно и човек няма как да не мисли за отминалите празници.Затова нека отправим поглед към следващата година, когато също се заформят почивки от по 3-4 дена, а коледно-новогодишните празници отново се очертават доста продължителни.И така, първата почивка след дългия и обикновено безпаричен януари и мразовития февруари, е около . Тази година официалният ни празник се пада в събота, което според новото правило означава, че ще бъдем компенсирани с още един ден почивка - . Така за един дълъг уикенд от 3 дни ще можем да се отдадем на зимни спортове или пък на мързел в спа курортите.Следващата по-голяма почивка ще е само след месец в началото на април. Тази година Великден се пада рано - на 8 април. Ще се почива както обикновено от Разпети петък до втория ден на Великден - от .Май месец, който традиционно е изпълнен с много празнични дни, също дава възможност за почивки.  /Денят на труда/ се пада във вторник. С един ден отпуска - 30 април, може да заформите 4-дневна почивка от 28 април до 1 май.Следващият голям празник - Гергьовден, пък се пада в неделя. Така около 6 май отново се получават три почиви дни - от .Така който има нужда да разтовари и не жали отпуска, може да обедини двата празника и с 4 дена отпуска да се откъсне от работния процес за цели 10 дни - от 28 април до 7 май.Денят на българската просвета и на славяската писменост  пък се пада в четвъртък. Ако си вземете в петък отпуск, може да се радвате на още един дълъг уикенд и да отворите морския сезон например.След тримесечна лятна отпускарска пауза, идва ред на празничния септември. Първият почивен ден е  - Съединението на България, който се пада отново в четвъртък и лесно може да се съчетае с един ден отпуска., когато честваме независимостта на България, пък е ден събота. Затова ни се полага и понеделникът - 24 септември, да е почивен.И през 2018 г. коледните и новогодишните празници се очертават продължителни, като между тях ще има само два работни дни.Следващата година празнуването по Коледа започва на  Работни дни са само 27 и 28 декември. Почивката по Нова година пък се получава 4-дневна - от .Ако в края на годината имате още дни отпуска, пък сте и именяци, няма нищо по-подходящо от това да слеете двата празника и да запразните от 22 декември, та чак до 2 януари!", "date": "2018.01.01", "title": "Дълги уикенди, майски празници... Кога ще почиваме през 2018-а?"}
{"url": "https://www.dnes.bg/akoshtete-vqrvaite/2018/01/01/marina-abramovich-da-legnesh-gola-pred-vsichki.363680", "text": "Марина Абрамович е сръбска създателка на перформънси.\r\n \r\nТази професия представлява вид изкуство, което има за цел чрез връзката между изпълнителя и аудиторията, да изследва границите на човешките възможности – на тялото и ума.\r\n \r\nТя създава нова представа за идентичността, като работи върху \"справянето с болката, кръвта и физическите граници на тялото\" пред публика.\r\n \r\nЕдно от нейните забележителни представления се нарича \"Thomas Lips\". В него Марина използва нож за бръснене, за да изреже формата на звезда в корема си.\r\nАбрамович изпълнява това гола пред аудиторията, плаче, показвайки болката си и попивайки кръвта си с кърпа. Като фон се чува руска народна песен.\r\n \r\nСлед това тя се спуска върху блокове лед, но дали това е облекчение за нейната болка или ново предизвикателство?\r\n \r\nПубликата не очаква нещо по-малко от дръзката Абрамович. В края на представлението тя става, изяжда една лъжица мед и пие червено вино, като показва, че завършекът е мирен и положителен.", "date": "2018.01.01", "title": "Марина Абрамович: Да легнеш гола пред всички"}
{"url": "https://www.dnes.bg/index/2018/01/01/stotici-koli-izgoriaha-kato-fakli-v-livyrpul.363801", "text": "Над 1400 автомобила бяха унищожени при пожар в многоетажен паркинг в английския град Ливърпул вчера следобед, съобщи Асошиейтед прес.Няма данни за пострадали при пожара, който според очевидци започнал от двигател на стар Ленд Ровър на третия етаж и бързо се разпространил по останалите коли в седеметажния паркинг. Огънят бил потушен днес сутринта.Властите са създали организация за подслоняването на много хора, които не са могли да се приберат у дома след като автомобилите им изгорели.Пожарът близо до зала \"Еко Арена\" застрашил също 80 коне, които били държани в паркинга за участие в Международното шоу на конни надбягвания в Ливърпул. Конете били преместени на сигурно място на хиподрума, а популярното шоу било отменено заради пожара. (БТА)", "date": "2018.01.01", "title": "Стотици коли изгоряха като факли в Ливърпул"}
{"url": "https://www.dnes.bg/notifikacii/2018/01/01/nova-godina-nova-rojba-kak-da-zachenete-momche.363183", "text": "Като единствен що годе сигурен метод за зачеване на бебе с желания пол се сочи инвитро оплождането. Според специалистите по въпросите на забременяването обаче има и няколко чисто практични трика, които бъдещите родители може да прилагат за повишаване вероятността да си направят бебе от мечтания мъжки пол.В предходен натериал разгледахме няколко препоръки за двойките, които искат да повишат шанса бебето им да е момиче и се убедихме какъв майсторлък се изисква за това. Оказва се, че и зачеването на момче не е никак лесна задача. Има обаче няколко препоръки, спазването на които може да повиши вероятността видеозонът няколко месеца по-късно да покаже наличието на издайническите атрибути на мъжкия пол.Доказано е, че сперматозоидите, които носят Y-хромозома и кодират мъжкия пол на бебето, се движат малко по-бързо, но пък преживяват по-кратко след еякулация. Тези особености трябва да се имат предвид от двойките, които \"работят\" за мъжки наследник. Има няколко мерки, които ще позволят на някой от по-бързите мъжки сперматозоиди да достигне първи до яйцеклетката и да даде път за развитие на мъжка рожба.Счита се, че изживяването на оргазъм и специфичните вибрации на гладката мускулатура на влагалището ускоряват придвижването на спермата към матката и яйцеклетката. Това дава допълнителен начален тласък на и без това по-бързите сперматозоиди, носещи Y-хромозома и повишава шанса някой от тях да оплоди яйцеклетката. Тази особеност поставя много важна и деликатна задача пред бъдещите бащи в случаите, когато сексът е ориентиран към зачеване. Тук важността на оргазма на жената се удвоява.", "date": "2018.01.01", "title": "Нова година – нова рожба: Как да заченете момче"}
{"url": "https://www.dnes.bg/mish-mash/2018/01/01/v-istoriiata-na-selfitata-niakoi-ot-nai-zabavnite-rezultati.363689", "text": "Снимките вече не са това, което бяха. Вече няма лента, която да пазим за ценните кадри. Днес можем да се снимаме, да разгледаме детайлно снимката и да я изтрием, ако не ни хареса. И така безброй пъти. Това наводни интернет с купища селфита, доведе и до доста интересни, а понякога и до поразителни резултати. В социалните мрежи можем да попаднем на много кошмарни и забавни снимки на хора от цял свят, които са уверени, че са направили най-добрия кадър в живота си. А най-вероятно това наистина е така.Предлагаме ви безценни селфита, които заслужават да влязат в историята. Може да ги разгледате в галерията на ", "date": "2018.01.01", "title": "В историята на селфитата: Някои от най-забавните резултати "}
{"url": "https://www.dnes.bg/world/2018/01/01/protestirasht-zastrelial-policai-v-iran.363803", "text": "Полицай е бил застрелян по време на протести в Иран и трима са били ранени, каза днес полицейски говорител, предаде Ройтерс. Това е първото съобщение за убит служител на реда, откакто започнаха антиправителствените демонстрации миналата седмица.\"Нарушител на обществения ред се възползва от ситуацията в град Наджафабад и стреля по полицейските сили с ловна пушка. В резултат на това трима бяха ранени, а един бе убит\", каза Саид Монтазер ал Махди, цитиран от иранската държавна агенция.Не се уточнява кога е станал инцидентът.Американският президент Доналд Тръмп заяви по-рано днес, че е дошло \"време за промяна\" в Иран след насилието от последните дни по време на най-големите протести срещу властта след 2009 г., съобщиха Франс прес и Асошиейтед прес.\"Иран се проваля на всяко равнище, въпреки ужасната сделка, сключена с тях от правителството на Обама. Великият ирански народ е репресиран от много години. Те са гладни за храна и свобода. Богатството на Иран е заграбвано, наред с човешките права. ВРЕМЕ ЗА ПРОМЯНА!\", написа Тръмп в Туитър.Протестите, предизвикани от повишаването на цените на някои стоки, започнаха в четвъртък във втория по големина ирански град Машхад и обхванаха след това други населени места.Откакто Тръмп встъпи в длъжност, Иран е трън в очите на американското правителство, което не спира да критикува регионалните амбиции на Техеран, участието му в конфликтите в Сирия и Йемен и програмата му за балистични ракети, отбелязва Франс прес. Израелският премиер Бенямин Нетаняху приветства днес антиправителствените протести в Иран, но нарече \"смехотворни\" явните обвинения на Техеран, че Израел стои зад демонстрациите, предаде Ройтерс.Продължаващите пет дни протести са най-голямото предизвикателство, което съставеното от духовници ръководство на ислямската република е виждало след броженията от 2009 година. Най-малко 13 души загинаха при сблъсъци между демонстранти и органите на реда.\"Пожелавам късмет на иранския народ в търсенето на свобода\", каза Нетаняху във видео, публикувано на страницата му във Фейсбук. \"Смелите иранци излизат масово на улиците. Те искат свобода. Искат справедливост. Искат основни свободи, каквито са им отказвани от десетилетия. Злият режим на Иран пилее милиарди долари за разпространяване на омраза\", заяви той.Иранският президент Хасан Рохани бе цитиран днес от държавни медии да прави изявление, в което видимо обвинява заклетите врагове на Иран, САЩ и Израел, че внасят смут, защото не могат да понесат успехите на Иран на геополитическата сцена. \"Не очаквате ли от тях да потърсят отмъщение? Не мислите ли, че ще провокират някои хора\", каза Рохани на среща с депутати. Той обаче каза още на извънредна среща по сигурността, че би било грешка да се гледа на протестите, разтърсващи страната, просто като на чужда конспирация, предаде ДПА.Нетаняху нарече намеците на Рохани \"не просто неверни, а смехотворни\". (БТА)\r\n ", "date": "2018.01.01", "title": "Протестиращ застрелял полицай в Иран"}
{"url": "https://www.dnes.bg/akoshtete-vqrvaite/2018/01/01/top-3-na-nai-pohotlivite-zodii.363678", "text": "Любов и страст или само страст. Или само любов. Но когато двете се срещнат – вероятно това е, на което му казват идилия. Възможно е.\r\n \r\nКакво е страст? Чувството, което те изгаря за сексуален контакт. Страстта е така могъща, че влияе на много от нашите решения. Хората разрушават живота си, избирайки да следват страстта.\r\n \r\nКогато тя обземе ума ни, е почти невъзможно да й се противопоставим, рискуваме всичко, преследвайки това, което желаем.\r\n \r\nНякои хора са склонни да се отдават на страстите си повече от други и това зависи от зодиакалния знак, под който са родени. Ето и кои са те:\r\n \r\nСкорпионите са много страстен знак. Веднъж попаднал в техните мисли и желания, едва ли някой ще успее да се измъкне от мрежата, която те ще му изплетат.\r\n \r\nИзкусни съблазнители, Скорпионите са приеле своята порочна същност и не съжаляват за разрушителните решения, които страстната им природа ги кара да вземат.\r\n \r\nСтратегията на Скорпиона е да съблазни своята жертва, без да предприема твърде явни действия, така че тя сама да му се предложи.\r\n \r\nСтрастта му може лесно да бъде сбъркана с любов и това води до много разочаровани партньори, които лекуват раните си дълго.\r\n \r\nВодният знак се бори страстно не само на любовния фронт, но и в професионалните си цели. Тази енергия обзема изцяло Скорпиона и той се потапя в своята мисия изцяло, навлизайки много навътре в нейните тайни.", "date": "2018.01.01", "title": "Топ 3 на най-похотливите зодии"}
{"url": "https://www.dnes.bg/notifikacii/2018/01/01/tova-li-e-novoto-normalno-atentati-i-kndr-sa-sybitiiata-na-2017-g.362657", "text": "Референдуми, високо напрежение, атентати, виртуална валута, сексскандали... Вероятно с тези няколко думи най-точно може да се опише случилото се в света през отиващата си 2017 година. Година, която отново мина под знака на страха от тероризъм и под сянката на евентуален бъдещ световен въоръжен конфликт...Какво обаче мислят българите за случилото се по света в изминалите 365 дни? Точно това се опита да разбере и екипът на Dnes.bg, който както всяка година, така и в края на настоящата, се допита до своите читатели с въпроса:  В традиционната ни анкета участие взеха точно 2171 наши читатели.И за наша изненада, не едно, а две се оказаха топ събитията на годината!  и полемиката по оста Тръмп – Ким Чен Ун събра 19% от гласовете на нашите читатели – точно толкова, колкото събраха и поредните атентати, които започнаха още , и продължиха в , , ... Любопитното е, че двете събития са равни не просто като проценти, а и по брой гласували – точно по 413 души са ги посочили като събитие №1 в света за отминаващата година.Преговорите за  и зададената точна дата за излизане на Великобритания от ЕС - 29 март 2019 г., са третото най-важно събитие за нашите читатели. За това събитие са гласували 15% от допитаните. Със сигурност Brexit ще бъде сред важните теми и през следващата 2018 година, а засега уверението е, че напускането на страната няма да се отрази негативно на нашите сънародници, живеещи и работещи на Острова.Промените във властта в Македония и отварянето и към България и Европа са събитие №1 за 14% от участвалите в анкетата. През август двете съседни държави  и на този етап отношенията между тях изглеждат като едни от най-добрите в последните 2 десетилетия. Остава следващата година да ни покаже дали наистина нещата се движат в положителна посока, или отново ще има обрат по темата.Истерията с  се превърна в основна тема в целия свят, особено в края на годината. И докато едни се отнасят резервирано към виртуалната валута, привържениците на биткойна и други криптовалути са уверени, че те могат да променят завинаги начина, по който се разплащаме. Дали ще бъде така предстои да видим, а на този етап няма как да не констатираме, че интересът към биткойна върви само нагоре. Цената – също. И за това никак не е случайно, че нашите читатели подреждат възхода на Биткойна като петото най-важно събитие в света за отминаващата година с 8% от всички гласове., който разтърси цяла Испания в началото на октомври, е нареден на шесто място в най-важните събития за нашите читатели, събирайки 7% от вота. Всъщност, темата далеч не е приключила, макар и в последния месец напрежението леко да спадна. И все пак основният въпрос все още стои на дневен ред – ще запази ли Испания своята цялост, или на картата на Европа ще се появи нова държава! Вероятно 2018 година ще ни даде отговор.Признаването на  и , който затвърди властта на президента Реджеп Ердоган, са следващите 2 важни събитие в допитването, събрали съответно 5 и 4% от гласовете на нашите читатели.Сексскандалът с продуцента  и последвалите разкрития, разтърсиха до основи световния шоубизнес. Засегнати бяха  в света на киното, а разкритията продължават и до ден днешен. Затова не е изненада, че и това попадна сред топ събитията на отминаващата година, а нашите читатели го наредиха едва на 9-то място сред най-важните събитие с 3% от гласовете.Също толкова събра и един тъжен повод – смъртта на най-великия щангист в историята – роденият в България . Трикратният олимпийски шампион, , си отиде след усложнения и кръвоизливи след трансплантация на черен дроб в турска клиника.Едва 2% от гласовете отидоха за скандалните руски твърдения за  и за спасяването на , на които и нашето външно министерство реагира остро. Поредните случаи на , които за поредна година отнеха живота на стотици, са събитие №1 за 1% от участвалите в нашата анкета.Това се случи през 2017 година! Часове преди настъпването на Новата година ни остава да си пожелаем тя да бъде на първо място мирна, спокойна и природата да не ни поднася огромни изпитания. А светът да бъде едно по-мирно и приятно място за живеене.", "date": "2018.01.01", "title": "Това ли е новото нормално? Атентати и КНДР са събитията на 2017 г."}
{"url": "https://www.dnes.bg/health/2018/01/01/rabotno-vreme-ima-li-idealno-za-organizma-ni.363170", "text": "Оказва се, че времето, по което започваме и приключваме работа, има по-голямо значение, отколкото предполагаме. То може пряко да повлияе биологичния ни часовник и да се отрази не само на съня, но и на общото ни здравословно състояние.Доказателство за това дава проучване на британски учени. В опит да установят дали работното време на служебно ангажираните хора съвпада с личните им предпочитания, учените организират мащабно допитване. Очаквано, работещите хора имат различни предпочитания за начален и краен час на работния си ден. ", "date": "2018.01.01", "title": "Работно време – има ли идеално за организма ни?"}
{"url": "https://www.dnes.bg/stranata/2018/01/01/kola-plamna-v-dvijenie-blokira-trafika-po-e-79.363802", "text": "\"Ауди\" пламна в движение и блокира трафика по международния път Е-79  между врачанските села Люти дол и Ребърково.Инцидентът станал по обед в  района на крайпътни заведения, съобщи \"24 часа\". Германската кола идвала от столицата към с.  Борован, когато по неустановени все още причини предницата избухнала в  пламъци.В нея пътувало семейство с малко дете, които отивали на  гости. Мъжът зад волана пръв видял пламък и дим да излизат от  двигателния отсек. Водачът спрял веднага и тримата успели бързо да  напуснат колата, преди огънят да я обхване цялата.Пожарникари от  Мездра пристигнали на мястото, но докато загасили пламъците, предната  част от возилото и купето вече са били напълно унищожени. Заради  инцидента от двете страни на главния път се образуваха километрични  опашки. ", "date": "2018.01.01", "title": "Кола пламна в движение, блокира трафика по Е-79"}
{"url": "https://www.dnes.bg/akoshtete-vqrvaite/2018/01/01/stilno-tendencii-za-krasota-prez-2018-g.363637", "text": "Колко дни имаше през 2017 година, толкова и тенденции. Нагледахме се на какви ли не чудни неща, а най-дръзките се запечатаха в ума ни.\r\nВсе още трудно ще се отклоним от тенденцията за блясък буквално навсякъде и разнообразните дръзки предложения за веждите ни.\r\nРазбира се, нова година, нов късмет! Наближаващата 2018 година за нас идва с един обзор на тенденциите, които ще владеят следващите 365 дни.\r\nЕто кои са те:\r\n\r\nКрасивите и дълги мигли винаги са били най-лесния начин да подчертаем погледа и да му придадем малко магнетичност. През 2018 година тази тенденция ще отбележи своя пик, а ние най-добре бързо да се сдобием с един чифт изкуствени мигли или да се подложим на процедура поставяне косъм по косъм.\r\n\r\nС всяка година все повече и повече откриваме предимствата на естествените масла, с които кожата ни става по-красива, устните ни са по-нежни, а косата ни е точно толкова хидратирана, колкото трябва да бъде. За целта, подарете си за Нова година един комплект от естествени масла и започвайте да ги използвате веднага!\r\n\r\nВсе повече компании се насочват в създаването и лансирането на огромна гама от цветове на фон дьо тена. По този начин всяка една жена ще може да прикрие несъвършенствата, без да стои като с маска на лицето или да има контрастна линия в краищата на лицето. Време е да кажем „Сбогом“ на козметичните продукти, които не са 1 към 1 с нашия цвят на кожата.Вижте още тенденции в красотата в ", "date": "2018.01.01", "title": "Стилно: Тенденции за красота през 2018 г. "}
{"url": "https://www.dnes.bg/business/2018/01/01/2017-a-syzdade-nova-situaciia-na-rodniia-trudov-pazar.363796", "text": "2017 г. вече е история. Вижте кои са най-значимите събития и тенденции от политическия и икономически живот в България и по света през последните 12 месеца в специалната секция на Investor.bg \"Икономиката през 2017 г.\"\r\nИзминалата 2017 година приключва с изненадващо добри резултати за пазара на труда - рекордно висока заетост и почти рекордно ниска безработица, трудовите доходи продължават да нарастват с добри темпове.Липсата на работна ръка се оказа основният дефицит, което се превръща в риск не само за трудовия пазар, но и за новите инвестиции и за икономиката като цяло.\r\nЕфектите от посочените фактори не закъсняват - наличната работна ръка става все по-взискателна към работодателите и упражнява натиск за покачване на доходите. Бизнесът от своя страна има да наваксва по отношение на осъзнаването на ползите от отказ от традиционното работно място и предимствата на дистанционната работа.\r\nКато цяло пазарът на труда през 2017 година продължи да създава работни места, безработицата в страната падна до нива под 6%, което е рекордно ниско равнище за последните осем години, доходите тръгнаха нагоре. В същото време остарялото трудово законодателство се превръща във все по-сериозна пречка в контекста на дигитализацията и новите технологии, които навлизат на трудовия пазар.\r\n2017 година показа, че ако досега конкурентоспособността на фирмите се измерваше с тяхното технологично обновление, тя вече ще се измерва с възможностите на компаниите да дават търсените работни заплати. Предприятията, които не могат да генерират достатъчно добри печалби, няма да могат да си осигурят работна сила.", "date": "2018.01.01", "title": "2017-а създаде нова ситуация на родния трудов пазар"}
{"url": "https://www.dnes.bg/za-da-se-razbirame/2018/01/01/pozitivni-misli-s-koito-da-zapochnem-novata-godina.363574", "text": "Нова година, ново начало... Дали следващите 365 дни ще ни донесат благоденствие до голяма степен зависи от нас самите. Начинът ни на мислене привлича към живота ни определени събития. Затова е важно да пренастроим мислите си, да виждаме положителната страна на живота и да търсим възможностите.За да бъде новата 2018-а успешна за вас, споделяме няколко вдъхновяващи мисли, които да поставят началото на позитивната промяна в живота ви.„Вчерашният ден е анулиран чек; утрешният е обещание за плащане – днешният е единствените ви истински пари, затова го харчете мъдро.“ – Кей Лайнъс„Ако не харесвате нещо в себе си, променете го. Ако не можете да го промените, приемете го.“ – Тед Шакълфорд„Този, който бърза, никога не пристига.“ – дзен поговорка„Трите правила на Айнщайн:\r\n1. Откривай простото в сложното. \r\n2. Създавай хармония от дисонанса. \r\n3. Всяка трудност крие възможност.“„Онзи, който спира напълно, преди да направи следващата крачка, ще прекара живота си застанал на един крак.“ – китайска поговорка", "date": "2018.01.01", "title": "Позитивни мисли, с които да започнем новата година"}
{"url": "https://www.dnes.bg/usa/2018/01/01/novata-godina-shte-byde-fantastichna-ubeden-e-trymp.363791", "text": "Сбогувайки се с 2017 година с разточително парти в частния си клуб, президентът на САЩ Доналд Тръмп предрече, че 2018 ще бъде \"страхотна година\", предаде Асошиейтед прес.\r\nТръмп заяви, че борсовият пазар ще продължи да върви нагоре, а компаниите ще се продължат \"да се надпреварват\" да се установявят в САЩ .Той също така се похвали с редица постижения, като данъчната реформа, отварянето на Арктическия национален резерват за дива природа за сондиране, както и промените в националния закон за здравеопазването. \r\n\"Ще бъде фантастична година\", каза Тръмп на репортерите, облечен в смокинг, влизайки в позлатената бална зала на Мар-а-Лаго, придружен от първата дама Мелания и сина Барън. Запитан за новогодишното послание на севернокорейския лидер, предлагащ диалог, Тръмп отговори: \"Ще видим!\"\r\nСред гостите бяха съветниците на Белия дом Иванка и Джаред Къшнър, синовете на президента Ерик Тръмп и Доналд Тръмп младши, и министърът на финансите Стивън Мнучин.", "date": "2018.01.01", "title": "Новата година ще бъде фантастична, убеден е Тръмп"}
{"url": "https://www.dnes.bg/stranata/2018/01/01/dokazano-nai-mnogo-zachevaniia-po-koleda-i-nova-godina.363794", "text": "Десетки бебета проплакаха в празничната новогодишна нощ. По традиция най-много са те в столицата, предаде bTV.\r\nВ столичната ІІ САГБАЛ \"Шейново\" обаче дежурството беше спокойно за екипите на смяна – в първия ден на новата година до обяд се родиха само две бебета.\r\nТова е част от тенденцията в страната, знаете, раждаемостта като цяло намалява, каза д-р Иван Вецев, акушер-гинеколог в \"Шейново\". Той обаче добави, че в болницата отбелязват ръст на ражданията.\r\nДанните от Регистъра на ражданията към Министерството на здравеопазването показват значим спад в раждаемостта през изминалата година. Най-много са новородените в София – около 15 хил., а най-малко във Видин – около пет пъти по-малко.Първото дете за новата 2018 година за “Майчин дом” се е родило в 00:46 часа, момченце е, тежи 3420 гр. и е 50 см. Най-големият акушеро-гинекологичен център в страната изпрати 2017 г. с 3910 бебета, родени в болницата, съобщиха от там.През 2017 г. в “Майчин дом” са се родили 134 двойки близнаци и едни тризнаци.\r\nИнтересен факт е, че статистиката от години е категорична - най-много зачевания има в дните по Коледа и Нова година.\r\n\r\n\r\n ", "date": "2018.01.01", "title": "Доказано: Най-много зачевания - по Коледа и Нова година"}
{"url": "https://www.dnes.bg/cars/2018/01/01/avtomobilite-na-koito-kazahme-sbogom-prez-2017-g.363532", "text": "2017-та вече е в историята, а  събра за вас списък с автомобилите, чието производство беше спряно през отминалата вече година. Някои от тях бяха \"пенсионирани\" заради старост, докато съдбата на други беше решена от слабия интерес от страна на клиентите.\r\nТрябва да се отбележи, че загубата на един или друг модел в повечето от тези случаи беше очаквана и предсказуема. Автомобилната индустрия не стои на едно място, а се развива непрестанно, което решава съдбата на по-старите машини. Все пак, в тази група има и изненади. Ето ги и тях:Трябва да припомним, че 3-вратата версия на Audi A3 зa първи път беше представена още в средата на 90-те години на миналия век. Дълго време този автомобил имаше сериозен успех, но в последните години клиентите се ориентираха към по-практични коли. Това принуди Audi да се откаже от 3-вратото A3 и да се насочи усилията си към развитието на това с 5 врати.Причината за \"кончината\" на познатото BMW 6-Series е замяната с нов модел. Баварците готвят излизането на BMW 8-Series, което ще замени именно \"шестицата\". В същото време компанията само преди месеци пусна на пазара стилната и практична 6-Series GT.Този практичен компактен MVP определено стана жертва на всъдеходите и кросоувърите, които настъпват неумолимо. Това принуди французите да заменят Citroen C3 Picasso, който се появи през 2009 г., с по-популярния Citroen C3 Aircross.Още един модел на френската марка беше принуден да излезе в пенсия заради желанието на производителя за пусне нещо \"по-така\". Хечбекът Citroen C4, миято европейски дебют се състоя още през 2005 г., слезе от конвейра, за да отстъпи мястото си на Citroen C4 Cactus.Култов автомобил с V10 двигател, който ще липсва на мнозина фенове. Причината за неговата \"смърт\" е старостта. Той се появи още през 1992 г. и след 25 г. служба слезе от сцената, след като се оказа, че няма как да бъде пригоден към най-съвременните мерки за безопасност.", "date": "2018.01.01", "title": "Автомобилите, на които казахме \"сбогом\" през 2017 г."}
{"url": "https://www.dnes.bg/politika/2018/01/01/radev-i-syprugata-mu-na-koncerta-vyv-vienskata-filharmoniia.363797", "text": "Президентът Радев разговаря и с канцлера на Австрия Себастиан Курц, към когото отправи покана да посети България в удобно за него време.", "date": "2018.01.01", "title": "Радев и съпругата му - на концерта във Виенската филхармония"}
{"url": "https://www.dnes.bg/politika/2018/01/01/iz-politrechnika-bylgarite-sa-debili-ne-stavat-za-chep-za-zele.361339", "text": "Годината си отива, но бисерите из речника на политиците остават в историята. \r\nНе един и два пъти езиковедът Владислав Миланов и неговите студенти анализират езика на първите мъже и жени в държавата, който обаче напоследък вече минава границата на допустимото.\r\nСпоред Миланов агресията при много от тях е стигнала до простащина.\"А тенденцията, която ние наблюдаваме през последните месеци, е, че вече става дума не за \"езикова агресия\", а за цинизъм и вулгаризми. И малките деца ще ви кажат, че не може да се говори така! В официална ситуация хората, които ни представляват, не може да употребяват тези думи. Психолозите вероятно ще са категорични, че зад такава лексика могат да стоят само хора със съмнителен морал, проблемно мислене и личностни дефицити, които не се съобразяват с институциите, в които работят\", коментира той и добави, че българинът им гледа сеира, но си прави и изводи.А в крайна сметка избирателят, който е и работодател на депутатите, министрите, техните заместници, пада жертва на обидни квалификации по негов адрес. \r\nСамо един пример - \"80% от населението са дебилни и не могат вече да се подписват\", заяви депутатът от БСП за България професор  който коментира още: \"Когато имаш един оскотял, необразован и примирен народ, манипулацията става много лесна\". \r\nДумите на Христов бяха по повод заявеното от говорителя на руското външно министерство Мария Захариева за спасяването на българските евреи, че това е станало благодарение на Съветската армия. \r\nСамо че поводът за изказването на Христов бързо избледня, а в съзнанието на хората се загнезди пренебрежителната реплика: \"Вие сте дебили\". \r\nСоцдепутатът не се извини, не каза, че е бил разбран погрешно, запази мълчание дори, когато от \"Воля\" на няколко пъти поискаха оставката му като народен избраник. \r\nЗа разлика от него обаче ексминистърът на културата и настоящ депутат от ГЕРБ  изтърва едни думи, за които след това има доблестта да каже: \"Прощавайте, сгреших\". \r\nДо тази ситуация се стигна в едно интервю пред БНТ. Вежди Рашидов отбеляза, че България изнася потенциала си в чужбина, а тук остава това, което \"не става за чеп за зеле\". След това обясни, че просто е искал да каже, че умните българчета учат тук, подготвят се, а след това заминават в чужбина и работят там, а не остават тук, където са получили образованието си. \r\nС характерния, непринуден и духовит език на  вече сякаш свикнахме. Но и той успя да ни изненада, когато взе думата на най-висшия форум на ГЕРБ. Там премиерът коментира филма на червената Елена Йончева за оградата по границата с Турция. В лентата депутатката от БСП заключава, че съоръжението може да бъде прескочено и със сгъваема стълба. \r\n\"Оградата била паднала, ами преди нямаше ограда! Ама прескачали я. Той и Левски щеше да я прескочи, ако беше жив\", каза Борисов. \r\nС бисер ще бъде запомнен и , който уж щеше да оглави Комисията по досиетата, но в крайна сметка нито получи поста, нито остана в парламента.\"Аз съм като мумията, не се храня, не спя, не съм от този свят и винаги се връщам. За ужас на червените\", каза той, докато депутатите обсъждаха хвърлената оставка от Делян Добрев от ГЕРБ заради Хасковогейт. И докато  съпратийците на Добрев застанаха зад него и не приеха оставката му, тази на Антон Тодоров беше одбрена и той  се пости с мястото си на депутат заради непремерените си коментари на въпросите, които му зададе водещ на сутрешен блок в една от националните телевизии.\r\nДумите някак могат да минат в графата \"шеги и закачки\", но заради две снимки в социалната мрежа Facebook паднаха две глави. \r\nЗам.-министърът на регионалното развитие  подаде оставка, при това още в началото на мандата на новото правителство, защото преди деве години публикувал своя снимка, на която позира с изпъната ръка за \"Heil Hitler\" пред восъчни фигури на нацисти в музея \"Гревен\" в Париж. \r\nСлед него се оказа, че има още един държавен служител със снимка с нацистки поздрав - Иво Антонов, шеф на \"Социални дейности\" в Министерството на отбраната.эПреди няколко години в социалната мрежа Facebook той е публикувал своя снимка от Военноисторическия музей в София. На кадъра се вижда как той позира с вдигната ръка до германски танк от Втората световна война, а заради него премиерът Бойко Борисов разпореди на заместник-министъра на отбраната Анатолий Величков да освободи Иво Антонов.Едва ли някой си мисли, че  следващата година гафовете на политици ще са по -малко. Дано само отново българите да не се окажат за някои политици дебили, кретени, идиоти, защото изборите предстоят, а както е казал народът: \"Лоша рана заздравява, но люта дума на се забравя!\"", "date": "2018.01.01", "title": "Из политречника: Българите са дебили, не стават за чеп за зеле!"}
{"url": "https://www.dnes.bg/akoshtete-vqrvaite/2018/01/01/znamenitostite-koito-ne-piiat-i-ne-vzimat-narkotici.363674", "text": "Ако често се изкушавате да пиете, представете си какво се случва със звездите, чиито живот е изпълнен със събития, приеми, партита и всякакви поводи за почерпка.\r\n \r\nВъпреки че се знае за много известни личности, които страдат от зависимост към алкохол или наркотици, все пак има такива, които са намерили силата да се отърват от този начин на живот. Ето кои са те:\r\n \r\n \r\nВ желанието си да живее по-пълноценно, Купър отказа алкохола на 29 години, когато сподели пред The Hollywood reporter: “Не пия и не взимам наркотици вече.. Да бъдеш трезвен е чудесно\".\r\n \r\nАктьорът избра да живее без алкохол и наркотици и сега иска да помогне на други да направят същото. В интервю той казва: \"Имал съм много възходи и падения в живота си и много чудесни моменти.. но най-хубавото е, че ако един алкохолик дойде и ми каже \"Ще ми помогнеш ли да спра да пия? - аз знам как да го направя\".", "date": "2018.01.01", "title": "Знаменитостите, които не пият и не взимат наркотици"}
{"url": "https://www.dnes.bg/world/2018/01/01/kupon-foierverki-dve-jertvi-na-incidenti-v-germaniia.363792", "text": "Двама души загинаха вследствие на наранявания от фойерверки по време на новогодишните тържества в Германия, съобщава Асошиейтед прес.В района на Бранденбургската врата в Берлин 35-годишен мъж е починал,  след като запалил фойерверки. Деветнадесет годишен младеж починал от  раните си, след като задействал самоделно устройство.В страната не се повториха случаите на масови сексуални посегателства, като тези в Кьолн през 2016 г.Властите положиха големи усилия, за да защитят жените от сексуален тормоз по време на празненствата.\r\nПолицията в Кьолн регистрира седем случая на сексуален тормоз, докато берлинската полиция отчете 10 случая и 7 арестувани. Четирима души пострадаха при взрив на самоделна бомба в италианския град Торино, съобщи агенция АНСА, цитирана от ТАСС.Сред ранените са 17-годишен мароканец и 45-годишна мароканка, както и двама италианци на 61 и 83 години. Взривната вълна повредила четири автомобила. Пристигналите на местопроизшествието полицаи открили на същата улица още 12 взривни устройства. Започнало е разследване.Най-малко двама души бяха ранени в Неапол при стрелба във въздуха с огнестрелно оръжие, както някои жители посрещат Нова година. (БТА)", "date": "2018.01.01", "title": "Купон, фойерверки: Две жертви на инциденти в Германия"}
{"url": "https://www.dnes.bg/sport/2018/01/01/grisho-startira-v-brizbein-utre-pri-dvoikite.363800", "text": "Григор Димитров ще изиграе първия си мач за новата 2018 г. във вторник.\r\n \r\nТогава той и Райън Харисън ще се изправят срещу Лейтън Хюит и Джордан Томпсън в среща от първия кръг при дуетите на турнира в Бризбейн с награден фонд 468 910 щатски долара.\r\n \r\nДвубоят е трети по програма на Централния корт и се очаква да започне около 06:00 часа българско време. \r\n \r\nВ индивидуалната надпревара пък българинът ще излезе на корта в сряда или четвъртък, след като пропуска първия кръг като лидер в основната схема. \r\n \r\nУтре обаче защитаващият титлата си в Бризбейн Димитров ще научи името на първия си съперник на сингъл.\r\n \r\nТой ще бъде определен в закриващия програмата на Централния корт двубой между Джон Милман и квалификанта Питър Полански.\r\n ", "date": "2018.01.01", "title": "Гришо стартира в Бризбейн утре - при двойките"}
{"url": "https://www.dnes.bg/obshtestvo/2018/01/01/stilyt-na-pyrvata-dama-melaniia-desislava-i-brijit-koia-kak-se-oblicha.363695", "text": "Разбира се, официалният график на първата дама включва определени правила в протокола и за дрескода и начина, по който тя се облича.Изминалата 2017 ни донесе многобройни прояви, на които изкъсо следихме най-известните първи дами. За целта, днес ще ви представим стила на Мелания Тръмп, Десислава Радева и Брижит Макрон.За политическия курс и маниер на Доналд Тръмп няма да говорим. Факт е обаче, че Мелания дойде с гаф. Речта, която се оказа плагиатстване на реч на предшественичката, Мишел Обама, някак хвърли сянка върху образа на Мелания. Тя излезе от тъмното с високо вдигната глава и много стилен гардероб.Макар очакванията към нея да бяха по-скоро скептични, имайки предвид провокативните кадри от миналото ѝ, нежната половинка на Доналд Тръмп успя през 2017 да се изгради като образ с безупречен стил.Гардеробът ѝ винаги е съобразен с официалния протокол, а дължините на полите и роклите ѝ никога не е над коляното. Задължителният чорапогащник присъства неизменно във всяка снимка, дори и папарашка, а самата Мелания доказа, че умее да се възползва от широкото разнообразие на модната индустрия.Тоалетите са съобразени с перфектната фигура на Тръмп, но никога не е твърде предизвикателна и кройките никога не разкриват или подчертават повече от приемливото. Макар много критици да продължават да плюят по нея, не може да се отрече – жената има тяло, има и стил! В интерес на истината, често сравняват Мелания със стила на Жаклин Кенеди, а на по-голям комплимент от това – здраве му кажи!Особено голяма критика за стила си Мелания отнесе по време на визитите, които имаше, свързани с нанесени щети от природни бедствия. Там тя се появи с високи обувки, които не бяха приети добре заради характера на събитията.Съпругата на Емануел Макрон встъпи в „длъжност“ като първа дама и взриви медиите. Поводът? Голямата разлика между нея и съпругът ѝ. След като страстите понамаляха, Брижит откри друг начин да се намести в заглавията – със стила си.Тя се превърна в олицетворение на модерната първа дама, която подчинява модата и следва актуалните тенденции. Тя „играе“ с модните къщи на дързост и роклите и полите ѝ винаги са с мини дължини. Световните медии отразяват гардероба ѝ като неподходящ за социалния ѝ статус, а жените в Париж ликуват, защото в нейно лице откриха жената, която не просто представя модната столица, но и разчупва всички стереотипи в живота си. Брижит Макрон е изключително стилна в избора си на тоалети – класиката се пречупва, за да излезе на нова, модерна сцена.По този повод, стилът на Брижит многократно е доказан като модерен и съвременен... макар дължините да са извън протокола. Обувките, като съществен елемент във визията, също винаги са с правилен подбор. Рядко можем да видим Брижит в сандали или отворени обувки, но за сметка на това стилетото е неизменен завършек на визията.Българската първа дама дебютира светски на изборната нощ на Румен Радев по време на пресконференцията в НДК. Тогава народът я видя за първи път, а тя бе облечена в костюм от две части. Дължината на полата напомни на Брижит Макрон и бе комбинирана с бял топ.Следващите публични появи на Десислава Радева се открояват основно с избора на рокля. На срещата на НАТО в Брюксел родната първа дама се открои със стриктно спазване на официалния дрескод. Обувките са затворени, а роклята е с кройка, подхождаща на фигурата ѝ.На встъпването в длъжност на Румен Радев, половинката му бе с дълго палто, затворени обувки на висок ток и пола – избор, който подчерта класическият стил на гардероба ѝ.Единствено пропуски в официалния протокол се откроиха по време на посещението на Макрон в Балчик, където Десислава Радева бе с боси крака и сандали с отворени пръсти.За разлика от Макрон, при Радева не се откроява нещо особено скандално, но и за разлика с Мелания се вижда, че винаги може и по-добре.Генерално, стилът на първата дама винаги е бил изключително важна част от облика на президентската двойка. Както при Джаки Кенеди, тя може да излъчва класа, перфектен нюх към модните тенденции и дори доверие, но може и да ни хвърли в другата крайност, създавайки усещането за недодяланост, невнимание и дори грубост.Как ще еволюира и ще се развие стилът на първите дами Мелания Тръмп, Десислава Радева и Брижит Макрон - очаква да видим през 2018 година.", "date": "2018.01.01", "title": "Стилът на първата дама: Мелания, Десислава и Брижит Коя как се облича?"}
{"url": "https://www.dnes.bg/world/2018/01/01/papa-francisk-zabravete-izlishniia-jiteiski-bagaj.363793", "text": "Папа Франциск съветва хората да захвърлят \"ненужния багаж\" в живота през 2018 г., избягвайки \"баналността на консуматорството\" и \"празния брътвеж\", предаде Асошиейтед прес.Светият отец предложи своите размисли за това за истинския смисъл на живота в празничната си новогодишна меса на площад \"Св. Петър\" днес.Неговата рецепта за същината на живота включва и момент на мълчание всеки ден, през който да бъдем заедно с Бог.Според него това \"ще запази нашата свобода, за да не бъде разядена от баналността на консуматорството, блясъка на търговските реклами, потока от празни думи и всемогъщите вълни от безсмислен брътвеж и гръмки крясъци\".Франциск препоръчва да изоставим \"всички видове безполезен багаж\", за да преоткрием наистина важното, \"онова, което наистина има значение\", и да започнем наново оттам. (БТА)", "date": "2018.01.01", "title": "Папа Франциск: Забравете излишния житейски багаж!"}
{"url": "https://www.dnes.bg/akoshtete-vqrvaite/2018/01/01/nai-seksi-selfitata-na-zvezdi-ot-2017.363679", "text": "Всяка година знаменитостите обичат да ни правят еротични изненади и стават все по-секси в желанието си да впечатлят феновете.\r\n \r\nДали бикини или татуси и мускули, интересно е докъде ли могат да стигнат звездите, за да си направят перфектното селфи.", "date": "2018.01.01", "title": "Най-секси селфитата на звезди от 2017"}
{"url": "https://www.dnes.bg/index/2018/01/01/godishen-bis-ii-mariia-vs-megz-intelektyt-gani-suzanita.363729", "text": "След като ви представихме героите от първото полугодие на 2017-а, дойде време и за по-горещата втора част. Наситена с море, еротика, скандали и риалити простотии. Затова и галерията ни е повече от щедра.\r\nВсе пак заслуженото начало е за Наталия Кобилкина, жената, която създава съвремените принцеси и гейши. През юли тя изуми с нова бизнес практика, която би трябвало да заинтригува и някои специализирани органи, но си отмина с малко шум. На сайта си тя започна да продава капки за изобилие от пари (след медийните публикации бързо махна офертите). Срещу 60 лева и 7 капки сутрин и вечер под езика и хоп - ставаш милионер. Вълшебният разтвор премахвал \"саботирането и страха от бедност, чувството на неудобство да поискаш, възвръща чувството на ценност и значимост, позволява напълно да се отвориш и да приемеш изобилието на всички нива\". Кобилкина предложи още отвари за жени, които не могат да си намерят мъж. Има и капки за сексуалност, за самочувствие, за зачеване... Ако бяхме нормална държава би пуснала и капки срещу самота в затвора.Спенс пък ни изненада със силно юлско изказване на музикална тема. \"Сега музикалната индустрия има нужда само от педали в ефира, които изпълняват каквото им се каже, дупят се където им се каже и индустрията си върви гладко и мазно без никакви съпротивления\". Някой да се разпозна? Едва ли, все пак у нас всички са звезди, работят от сутрин до мрак, музиката е целият им живот и не се дупят на никого. А, забравих - мразят фалшифите хора и най-важното за тях е да бъдат себе си. Бис за тях, два за Спенс!\r\nЮли месец обаче бе запазен за дъщерята на Орхан Мурад - Сузанита, която пусна песента \"Луцифер и Буда\". Това, което баща й гради над 25 години на сцената бе заличено от щерка му за няколко дни. Не е новина, че 14-годишна кърши тяло като професионална стриптийзьорка. Не е нещо невиждано 14-годишна да размахва средни пръсти или пък този среден пръст да го облизва. Не е нещо невиждано и 14-годишна да има многопластов грим, дълги изкуствени нокти и да е обула мрежест чорапогащник. Но когато всичко това е събрано в триминутен клип си е истинска трагедия.\r\nСоциалната мрежа пък се опита да ни наложи нов герой - Цеца Клизмата. Някаква женица реши да ни покаже как се прави на живо клизма с кафе. С всичките му подробности, включително каква течност излиза от нея. И жизнено разтърсва задник, за да ни покаже колко полезна е цялата процедура. За радост тази гнусотия заглъхна още през юли.\r\nДизайнерката Миглена Каканашева претърпя инцидент на пътя. И беше толкова шокирана и изплашена, че първата й мисъл бе да направи клипчета в социалните мрежи (). И да пооправи косата си по време на снимките, защото катастрофата си е катастрофа, но пък пред публиката трябва да сме перфектни. \r\nВече бе ясно, че Гани се е запътила към VIP Brother, но пък тя реши месец по-рано да ни запознае с разкрепостения си сексуален живот с настоящия си приятел. Правили секс дори на пода в кино, докато траела прожекция. Били на последния ред, само не става ясно как мускулестото й гадже се е чувствал в това тясно пространство, но пък полетът на въображението може да е невероятен. \r\nЛято е, Николета се съблече, Андреа я последва. Дрехите свали Светлана Василева, че и фолкпевицата Мария. Вижте ги в галерията.\r\nПрез август дойде официалното признание за краха на връзката на Димитър Рачков и Мария Игнатова. \"Във връзка с многобройните запитвания и нестихващ интерес от страна на някои медии, както и за да спестя допълнително време, енергия и творчески ентусиазъм, който води до различни сюжетни и драматургични обрати на т.нар. \"журналисти\" и папараци от жълтите медии, съобщавам официално, че аз и Мария Игнатова вече не сме заедно\", заяви Рачков.\r\nВ същото време и Преслава се ожали - не била помирисвала мъж след раздялата с Бирмата преди близо три години. Била сама, най-много обичала себе си и своята кариера. Жалко е да се погубва така една красота, да расте самотна и неполивана. Но след няколко месеца стана ясно, че и фолкзвездата ни е послъгала, тъй като заби бившето гадже на Русата Златка Павел Лазаров.\r\nБис през август имаше и за Ани Хоанг, която няма хит и се чуди как да бъде сред известните. И реши, че е нещо велико да си постне снимка как пафка трева. Тези, които я критикуваха получиха куп обиди от певицата, че и среден пръст. За съжаление на Ани най-лошото е, че музикалната сцена й е показала среден пръст...\r\nВ най-отпускарския месец една от най-обсъжданите теми стана любовта на актьора Стоян Алексиев с близо три пъти по-младата от него студентка Ивана. Жененият Стоян бе заловен от папараци неприлично да интимничи с 22-годишната Ивана, като той се оправда, че били някакви проби на сцени за филм.\r\nСлед като би шута на фолкпевицата Мария, Християн Гущеров прибра у дома през август плеймейтката Светлана Василева. Тя самата се похвали, че се е наместила в неговите чаршафи и дори вече е пренесла багажа си в милионрския му дом. И ни уверяваше как \"Християн е изключително зрял и възпитан човек\". През декември двамата се разделиха, а навръх Коледа пак се събраха. И тази връзка обаче не отива към щастлив финал, независимо, че Светлето ни обясни на няколко пъти, че е готова за булка.\r\nАся Капчикова пък се появи при Венета Райкова и докато клюкарстваха двете стигнаха до извода, че някъде са чували как Криско спял и с жени, и с мъже. Капчикова чула за похожденията по левия бряг на Криско след като се разделили, докато били заедно - не бил й изневерявал. Един вид - при такава жена няма как да се случи.\r\nВ същото време Сузанита се мъчеше да се задържи на гребена на вълната със скандал - пусна снимка, на която е видно, че пуши трева. И потникът й е по темата.\r\nКамелия пък отбеляза 20 години на сцената и се съблече за кеф на феновете си.\r\nПак през август стана ясно, че Венета Райкова ще акостира в \"Папараци\" на мястото на Николета. Лозанова пък се изхвърли, че оставя зад гърба си предаването и започвала нещо епично. И то скоро. Е, до края на годината не го видяхме, явно нещо се объркаха плановете й.\r\nФиналът на месец август бе белязан от махленския скандал между Кичка Бодурова и Тони Димитрова. Кичето нападна бургаската певица на тема килограми и незнание на това, което пише за нея в Уикипедия. Един вид Тони да види с каква звезда се състезава. Димитрова обаче реши да слезе на махленското ниво, защото не може да седи безучастна, \"когато някой, с чуждоземски акцент цапа името й\".\r\n\"Глупостта е като селска локва, пълна с кална вода и кравешка тор, миризлива и незаслужаващата претенциите на горните редове. Когато обаче, глупостта се съеши с лошотията, лъжата и фалша, тогава се получава отровна смес. Тя не е взривоопасна, но оцвъква със зловонието си целият пейзаж. Няма начин да позволя на една мадам да ме цапа с курешките на своята злоба, и то от години. Да, мадам Кичке, за тебе иде реч!\", нападна Тони.\r\nПрез септември станахме свидетели на последните проблясъци на Сузанита. Тя се включи в песента на Андреа \"Строго забранено\". Слаба песен, пошъл клип, в който се преплитат 14-годишната певица, силиконови мадами и лесбо сцени. \r\nВ началото на септември изненадващо в социалните мрежи излязоха снимки на майката на Ася Капчикова, което обяснява и нейният възход. Г-жа Надежда направи опит да покаже, че и тя е палавница, макар ефектът да е по-скоро обратен. \r\nИ Гери-Никол се разхвърля и показа плът (виж галерията) по време на гостуването си в Ню Йорк.\r\nВъв VIP Brother започна звездна простотия, а първите героини станаха фолкпевицата Мария и дизайнерката Миглена Каканашева. Всичко започна след като Мария плати 3 бона, за да не танцува. И призова бизнесмените в къщата трябва да последват нейната благотворителност. Мегз пък се засегна и атакува с намека, че Отварачката изкарва пари не само от песни. Последва епитет към Каканашева, че е психопатка, а тя продължи своята линия и се обърна към Мария - \"Ти си компаньонка, изявена и ярка!\". Мара пък се зарече да я съди, като междувременно обяви на всеослушание как роклите на Мегз били по 70 лева.\r\nНякъде между обидите Мария се изповяда колко й било тежко след раздялата с Християн Гущеров. Как кракът й не бил стъпил в клуб, как я обиждал, че била боклук, как жилището й било на кредит, как се молила да не й взимат колата, чудела се как да плаща училището на дъщеря си, как продавала бижутата си и си брояла стотинките в магазините. И как на дъщеря й се видял тесен апартамента и искала да ходят в къщата на Християн... Но цялата й история някак не се припокрива с нейните демонстрации през месеците преди да влезе в шоуто. Уж бедна, уж си брои левчетата в супера, а на събития се появява с тоалет, чанта и обувки, чиято стойност надхвърля училищната такса на детето й. В най-бедния си период се хвали в социалните мрежи с кадри от Сен Тропе, направи показен рожден ден на Слънчака за дъщеря си, на тържеството попя и Криско. Селфита от скъпарския Риц, а след това търси съчувствие?\r\nВсъщност от предаването разбрахме, че за така наречените ВИП-ове най-голямата обида е да не ги счетат за бедни. Изтъкани от всякакви комплекси, те смятат, че парите правят човека. Мегз се обиди, че роклите й били по 70 лева. Нима предлага висша мода? Енджи Касабие също разхожда скъпи рокли и бижута, случайно да не я вземем за бедна. Джулиана Гани бе подредена сред най-бедните в къщата, от което й настръхна силикона. Нейната най-голяма гордост след екстеншъните, за които рева. \r\nПрез октомври пък завърши издирването на Издислав, което започна още през 2016-та. Фики Стораро и Гюлджан се венчаха пищно в столичен хотел, а на купона развъртяха ханшове стотици гости. Начело с кумата Галена. \r\nВ същия месец последва изповед на майката на Джулиана Гани, а придворни медии ни я представяха като някаква невиждана пианистка, която докосвайки клавишите и мъжете вече припадали по нея. Наследила голямо богатство, апартаменти - според майка й, над милион долара. А тя милата си призна, че искала друг живот и затова станала танцьорка на пилон и в балети на фолкпевици.\r\n\"Има диплома за преподавател по музика. Израсна галена, но в същото време и много изтормозена. Хората, които се занимават с музика, знаят колко усилия и време коства това на едно дете. С пълно отличие завърши основното си образование, след това музикалното с много грамоти и награди. С отличен успех завърши икономика на туризма, управление на европейски проекти. Тя е просто перфекционистка. Може би това я кара да бъде и направена, да изглежда най-хубаво\", похвали я майката й. Всичко звучи супер - милионерка, дипломи, пиано... И накрая какво? Екстеншъните й са по-важни от всичко друго. Къде по пътя е загубен този талант и перфекционизъм, за да се настанят пилонът и силиконът?\r\nА най-голямата тъпотия бяха хвалбите по неин адрес колко била умна, тъй като отговори на пет от шесте въпроса за четвъртокласници. Стигнахме дотам да изпадаме в телешки възторг от подобни знания. Жалко...\r\nВ началото на ноември пък Мария Илиева призна, че очаква своята първа рожба. Таткото е живеещият в чужбина Георги Михайлов, а изпълнителката призна, че разликата във възрастта въобще не я притеснява.\r\nПак по това време и невиждалата мъж от години Преслава откри любовта. Тя се появи за първи път публично с бившето гадже на Русата Златка - Павел. Реномето му е доста спорно, през последните седмици го свързаха и с няколко скандала - понабил фен на Преслава и диджей в клуб.\r\nНиколета и Камелия ни подгряха с ноемврийска еротика.\r\nИзбрахме си и Мис България - Тамара Георгиева. А изборът се превърна в тема номер едно за държавата. Дали носът на Мис Тамара е сниман правилно или не. Почти цялото жури се отрече от нея, излязоха слухове, че семейството на гаджето й е подплатило победата. Организаторите обвиниха фотографите за лошите снимки на Тамара, което бе голяма грешка. Каквото застанало пред обектива - такова излязло. Има ли значение дали са дадени 20 бона за короната? Не, ама никакво! Тамара така или иначе няма да ни представлява на Мис Свят. Нейната победа вече е забравена. А и конкурсите за красота винаги са били заложници на едрия бизнес и обикновено се печелят от девойки, които или са гаджета на мастити бизнесмени, или са снахи. Просто статистика...\r\nГригор Димитров пък спечели финалния мастърс в Лондон, а спечелините милиони от наградния фонд изкараха на бял свят поета Калин Терзийски. Видите ли, Гришо спечелил 2,5 милиона долара в Лондон, а той получавал по 10 паунда на статия в български вестник в английската столица. Нека бъдем честни - тенисистът ни в момента е номер 3 в света. Да сте чули Калин Терзийски да заема такова място в йерархията на световната литература? \r\nВ шоубизнеса попадна и президентът Росен Плевнелиев, който извади на светло връзката си със синоптичката Деси Банова. По време на мандата си той усилено пазеше личния си живот, но връзката му с Банова преобърна този факт. Двамата не искали да спекулират с връзката им, да се натрапват на обществото, но направиха точно това. Плевнелиев в национален ефир обясни как прогнозата за техния личен живот е слънчева. После двамата гостуваха при Гала и разреваха не е една домакиня... После дойдоха клетвите, че спират да говорят, за да дойде интервю и през декември. Истината е, че един президент се принизи до нивото на плеймейтки и футболисти да обяснява колко много обича Банова.\r\nА в същото време държавата вече си задаваше въпроса коя е Шушана и защо е сама. Отговор няма, но поне Банова не е сама.\r\nНа прага на декември пък бе избрана носителката на \"Мис Естествен бюст\". Участничките в конкурса обаче могат да разрушат на всеки половия живот, а в надпреварата имаше всичко друго, но не и еротика. \r\nКоронясахме и поредната Мис Плеймейт - 24-годишната Нора Недкова от Варна. Тя се похвали, че не е чула за себе си нито един негативен коментар. Което явно е предпоставка за сериозна кариера, а и самата Нора изрази надежда, че й предстоят \"нови подвизи\". Засега стана известна с репликата, че \"милиарди българи са напуснали страната\".\r\nНиколета Лозанова чукна 30 на Бали и, о, изненада - пусна еротични снимки в социалните мрежи.\r\nПрез декември финишира и второто издание на Big Brother, носещо претенциозното наименование Most Wanted. Неочакваният победител стана Джино, за сметка на Коцето. Изборът понамириса, още повече, че на Джино му е предложено да води и предаване. Иначе шоуто ще се запомни с гаврата с Дебора, отклоненията на Луна и скандалът между Динко и Джино, който би трябвало да свърши в съда. Но то и Мария се закани да съди Мегз пък досега - нищо.", "date": "2018.01.01", "title": "Годишен бис II: Мария vs Мегз, интелектът Гани, Сузанита..."}
{"url": "https://www.dnes.bg/mish-mash/2018/01/01/za-po-shtastliva-2018-g-usmihvaite-se-po-chesto.363795", "text": "Британският хипнотизатор и автор Пол Маккена сподели техники, които да ви направят по-щастливи през 2018 г., пише в. \"Дейли мейл\".\r\nЩастието е естествено човешко състояние, като глада, яда, въодушевлението, отегчението, неутралността и бдителността. Всеки може да бъде щастлив. Щастието е начинът, чрез който умът и тялото Ви водят към онова, което Ви носи най-голямо удовлетворение. Веднъж щом тръгнете по неговия път, то Ви води към още и още.\r\n\"В случай, че си мислите, че е много хубаво, за да бъде истина, нека изясним какво означава щастието. То не изключва болката, трудностите, раздразнението и страданието в живота. Не означава, че мога да Ви накарам да се чувствате в екстаз постоянно\", уточнява експертът.\"Аз знам какво е чувството на постоянна и дълбока депресия, да не виждаш смисъл в нищо, но съм намерил пътя си към нормалния всекидневен живот и към истинското трайно удивително щастие\", добавя той.\r\nОпитът на Пол Маккена е практически. Той е прилагал програмата си върху свои пациенти.\r\nПричината да се чувстваме нещастни е, че сме избрали \"неотзивчиви\" начини на мислене и действие. Целта е да ги заместим с навици, които ни правят щастливи.\r\nУмът и тялото са свързани. Напрежението в тялото води до напрегнати мисли. Успокойте мислите си и тялото Ви също ще си почива. От йогата и древните бойни изкуства досега хората са използвали движението и стойката на тялото, за да постигнат спокойствие, баланс и благоденствие. Обикновено, когато не сме особено щастливи, ние се прегърбваме леко, свеждаме глава, а раменете ни се прибират напред. Тази поза се свързва с потиснатост. Всъщност, ако се чувствате добре и прекарате половин час в такава поза на тялото, ще усетите понижаване на настроението. Не го правете! Изправете се, вдигнете глава и не свивайте раменете си.Когато се усмихвате, в тялото Ви се отделя серотонин, от който се чувствате добре. Усмивката ще Ви помогне да повишите нивата си на щастие. Смехът е източник и на ендорфин, който засилва имунната система и изчиства токсините от организма. Усмихвайте се 40 пъти всеки ден, а се смейте 20 пъти, цитира експертът съвети на колегата си доктор Робърт Холдън.\r\nДа си щастлив е лесно, трудно е да си нещастен. \r\nНад 50 научни изследвания показаха, че, когато големи групи хора живеят в мир и щастие, има значително намаление в престъпността. Всеки ден, в който си щастлив, увеличаваш щастието в света. Споделяйте щастието си и то няма да свърши.За финал авторът цитира китайска поговорка, която гласи:Ако искате да бъдете щастливи един час - подремнете.\r\nАко искате да бъдете щастливи един ден - отидете за риба.\r\nАко искате да бъдете щастливи една година - наследете състояние. \r\nАко искате да бъдете щастливи цял живот - помогнете на друг човек. (БТА)\r\n ", "date": "2018.01.01", "title": "За по-щастлива 2018 г.: Усмихвайте се по-често!"}
{"url": "https://www.dnes.bg/politika/2018/01/01/syedinenieto-pravi-silata-evropeiskoto-moto-ot-dnes.363787", "text": "България официално поема ротационното председателство на Съвета на ЕС от 1 януари 2018 г. под мотото \"Съединението прави силата\". Девизът е свързан с българската история, но отразява и идеята за обединена и солидарна Европа, пише в свой материал БТА. \r\nВ логото на българското председателство са включени три от символите, които представят българската идентичноста - кирилицата, шевицата и трикольорът. Идеята е да се покаже, че България е неделима част от Европа, но и в същото време да се представи това, което ни прави уникални сред другите страни. \r\nСпоред министър Лиляна Павлова председателството ще ни даде възможност да променим имиджа на страната ни и да покажем силните си страни. Намерението е по време на председателството да покажем културно-историческото наследство, природата, човешкия потенциал, капацитета на младите хора и така да се създадат предпоставки за популяризиране на България като място за инвестиции, за бизнес, за туризъм. \r\nПо време на председателството в менюто ще бъде представена българската кухня, ще се предлагат българско вино и други български напитки, а български новостартиращи компании пък ще могат да правят изложения в НДК.\r\nВ календара са предвидени близо 300 събития, които ще се състоят в България. Освен в София, те ще бъдат организирани и във Варна, Бургас, Пловдив, Велико Търново и други градове. \r\nБългария ще бъде домакин на една среща на върха с участието на държавните и правителствени ръководители на държавите-членки на ЕС и страните от Западните Балкани. Ще се съсътоят и 12 неформални заседания на Съвета на ЕС и над 20 срещи на високо равнище, срещи от парламентарното измерение. На експертно ниво е предвидено да се проведат над 170 срещи и заседания, а под егидата на председателството - още около 85 събития.\r\nОчакват се поне 22 000 гости у нас. Преди официалното откриване на 11 януари, ще има детско откриване на първото българско председателство на Съвета на ЕС MegaDojo Sofia 1.0 на 6 януари в НДК, което се очаква да събере над 300 деца от цялата страна. \r\nТази вечер пък началото на председателството ще бъде отбелязано с празничен новогодишен концерт \"Духът на Европа\" в НДК под патронажа на министрите Лиляна Павлова и Боил Банов. От 2 януари ще бъдат пуснати в обращение две монети, посветени на българското председателство - сребърна възпоменателна монета с частично позлатяване е с номинална стойност 10 лева в тираж от 3000 броя, и монета с номинална стойност от 2 лева, която ще е в тираж от 500 000 броя, а вече е валидирана и специална пощенска марка \"Първо Българско председателство на Съвета на ЕС\". \r\nДържавите членки, които изпълняват председателството, работят в тясно сътрудничество в групи от по три страни. \"Тройката\" определя дългосрочни цели и изготвя общ план, в който се набелязват темите и основните въпроси, които ще бъдат разгледани от Съвета в рамките на 18-месечен период. Въз основа на тази програма всяка от трите държави изготвя своя шестмесечна програма. България е заедно с Естония и Австрия. \r\nСтраната ни очерта четири приоритета на председателството си, които са свързани с предизвикателствата и важните решения пред ЕС.\r\nЕдиният е бъдещето на Европа и младите хора - икономически растеж и социално сближаване. Водещи за страната ни ще бъдат Многогодишната финансова рамка след 2020, кохезионната политика след 2020, бъдещето на общата селскостопанска политика, Икономическият и паричен съюз, устойчивата и ориентирана към бъдещето околна среда, културата като стратегически ресурс за по-доброто бъдеще на ЕС, както и младите хора.\r\nВторият приоритет е стабилност и сигурност, който включва съвместни решения за повече сигурност по външните граници на ЕС, по-резултатно управление на миграцията, отбранителен съюз. \r\nДруг важен приоритет е европейската перспектива и свързаност на Западните Балкани. Министър Лиляна Павлова обяви, че искаме председателството ни да е не само българско, но и балканско. Амбицията е да се направи ясен план за действие, с конкретни стъпки за всяка от държавите, но без да се създават нереалистични очаквания. Освен това целта е да се положат усилия за по-голяма подкрепа за подобряване на пътната, железопътна, въздушна, дигитална, образователна и енергийна свързаност. \r\nЧетвъртият приоритет за България е дигиталната икономика и умения за бъдещето. В тази област се включват единният цифров пазар в ЕС, киберсигурността, директива за авторските права, свободен поток на нелични данни, кодекс на електронните комуникации, електронна защита на личното пространство, връзката между образованието и изискванията на бъдещия пазар на труда.\r\nСтраната ни поставя фокус върху младите хора, които са общата инвестиция в бъдещето и трябва да имат възможности за образование и развитие. Сред задачите са модернизация на европейските образователни системи и учебни програми, засилването на социалното приобщаване, въвеждане на технологиите във всички нива на образователната система. \r\nЗаявката е българското председателство да е \"председателство на гражданите\" и посредник, който търси баланса и консенсуса по важните за европейските граждани теми, като крайната цел е утвърждаването на силна, цифрова и единна Европа.\r\nБългария получи висока оценка за готовността си да поеме председателството на Съвета на ЕС, след като правителството на Бойко Борисов се срещна с Колежа на комисарите в Брюксел. Приоритетите и подготовката на Българското председателство на Съвета на Европейския съюз получиха висока оценка и от председателя на Европейския парламент Антонио Таяни и лидерите на групите в ЕП по време на визитата им в София.", "date": "2018.01.01", "title": "\"Съединението прави силата\" - европейското мото от днес "}
{"url": "https://www.dnes.bg/notifikacii/2018/01/01/kim-chen-un-sys-zakani-kym-sasht-na-biuroto-mi-ima-iadren-buton.363785", "text": "Лидерът на КНДР Ким Чен Ун заяви в новогодишното си обръщение, че Вашингтон няма да може да започне война срещу неговата страна, тъй като тя е развила техническата способност да нанася ядрени удари по цялата територия на САЩ, предаде Ройтерс.\r\n\"Цялата територия на САЩ е в обхвата на нашите ядрени оръжия и на бюрото ми винаги има ядрен бутон. Това е реалност, не заплаха\", заяви Ким.\r\nКНДР е приключила разработването на ядрената си програма през изтеклата година и ще премине към масовото производство на ракети и ядрени бойни глави, добави лидерът на страната, но подчерта, че \"тези оръжия ще бъдат използвани само, ако бъде заплашена нашата сигурност\".\r\nТой допълни още, че е необходимо да се намали военното напрежение на Корейския полуостров и неговата страна е готова за преговори с Южна Корея. Освен това КНДР е готова да участва в Зимните олимпийски игри в Пьонгчан. \r\n\"Участието на Северна Корея в Зимните олимпийски игри ще бъде добра възможност да покажем единството на народа и се надяваме игрите да бъдат успешни. Представители на двете Кореи могат да се срещнат скоро, за да обсъдят тази възможност\", заяви лидерът на КНДР, цитиран от БТА.Сеул реагира веднага и приветства новогодишната реч на севернокорейския лидер, в която той намекна за възможността да изпрати делегация на предстоящите Зимни олимпийски игри в Пьончан, Южна Корея, съобщи южнокорейската агенция Йонхап, като се позова на президентската канцелария.\r\n ", "date": "2018.01.01", "title": "Ким Чен Ун със закани към САЩ: На бюрото ми има ядрен бутон"}
{"url": "https://www.dnes.bg/obshtestvo/2018/01/01/za-mnogo-godini-drusnahme-dunavsko-i-es-veche-e-nash.363521", "text": "Ето я – и тя дойде! Нова – новеничка! 2018 година влезе в домовете ни с наздравици, пожелания, фойерверки и весели софри. И, дай Боже, да бъде все такава – здрава, празнична, усмихната и пивка.\r\nВ този прекрасен и празничен момент екипът на Dnes.bg ви пожелава през цялата година да бъдете здрави, игриви и щастливи.  А заедно с това, разбира се, и много професионални успехи, да не спирате да се учите, да не повтаряте грешките си, да намирате удоволствие и в малките неща, да пътувате, да се наслаждавате, да обичате...\r\nДа ви слушат децата, че даже и жената (мъжът разбира се – също). Да смените с чисто нова колата, а шефът да ви зарадва още от утре с по-висока заплата. Махмурлукът бързо да минава, а късметът цялата година да не ви оставя. \r\nЕвросъюзът да председателстваме и оправим, от инвестиции у нас чудо да направим!\r\nИ понеже годината е Олимпийска, ще пожелаем на нашите спортисти и 2-3 медала от игрите в Пьонгчанг. Защото тяхната радост ще бъде огромен повод за наша гордост.\r\nА сега шампанско в чашите сипете и наздраве кажете! За много години, българи!", "date": "2018.01.01", "title": "За много години! Друснахме Дунавско и ЕС вече е наш!"}
{"url": "https://www.dnes.bg/politika/2018/01/01/radev-za-chng-istinata-i-zakonnostta-ostavat-nesbydnati-ochakvaniia.363775", "text": "Новата година ще е изпитание за българската демокрация, прогнозира президентът Румен Радев в новогодишното си обръщение към нацията. \"Вярвам, че ще намерим мъдрост и характер да я съхраним\", допълни държавният глава в своето слово.\r\n\"В навечерието на Новата година всички си пожелаваме тя да е по-щедра от тази, която изпращаме. Но за да бъде годината щедра към някого, собствените му усилия не винаги са достатъчни – трябва някой друг да му посвети внимание, време и разбиране. Затова първата ми мисъл е за онези, които преживяват труден период от живота си: обезверените, болните, самотните. За тези, чиито близки са далеч зад граница и за хилядите бедни българи, които днес се борят за оцеляване. Всяка стъпка към тях възвръща част от достойнството ни като общество\", заяви още президентът. \r\n\"Изминалата година донесе надежди, но не и прелом. Истината, справедливостта и законността остават несбъднати очаквания. Новата година ще е изпитание за българската демокрация. Вярвам, че ще намерим мъдрост и характер да я съхраним\", допълни още държавният глава. \r\nПо думите му успехът остава редом с тези, които не жалят сили през цялата година. \"Защото дали годината ще е добра или лоша, зависи от нас и най-вече от общите ни усилия да градим справедливо, достойно и сплотено общество. А за това са нужни разум, воля и морал\", заяви Румен Радев.\r\n\"Нека през 2018-та година бъдем към себе си поне толкова взискателни, колкото сме към другите. Да ползваме мъдро свободата си. Да осъзнаем силата на единението. Да надмогнем безверието и сбъднем огромния потенциал на нашия народ, който винаги се е славел със своята жизненост, сила и таланти.\r\nНека бъдем здрави и нека Новата година донесе радост, любов и благоденствие в домовете ви!\", завърши словото си президентът.\r\n ", "date": "2018.01.01", "title": "Радев за ЧНГ: Истината и законността остават несбъднати очаквания"}
{"url": "https://www.dnes.bg/index/2018/01/01/receptata-dnes-rulo-s-pileshko-meso.363624", "text": "Продукти:1 охладено тесто за пица\r\n350 г обезкостено пилешко месо\r\n1 купичка доматен сос по ваш избор\r\n3-4 кисели краставички\r\nсол, черен пипер\r\n200 г кашкавалПриготвяне:\r\nВърху набрашнен плот леко размесете тестото, след което го разточете, но не много тънко. В купа накъсайте на малки парчета пилешкото месо и прибавете към него нарязаните на тънки ивички кисели краставички, доматения сос, сол и черен пипер на вкус, като разбъркате добре всички съставки.Върху разточеното тесто поръсете настърган чедър или кашкавал, а след това сложете сместа с пилето. Започнете да навивате тестото от единия му край внимателно, докато се оформи стегнато руло.Нарежете го на парчета с дебелина около 2,5 см и ги поставете легнали в намаслена тавичка. Печете в предварително загрята фурна на 180 градуса до готовност.", "date": "2018.01.01", "title": "Рецептата Dnes: Руло с пилешко месо"}
{"url": "https://www.dnes.bg/stranata/2018/01/01/chasove-predi-nova-godina-pojar-izbuhna-v-priiuta-na-otec-ivan.363777", "text": "Пожар е избухнал часове преди настъпването на Нова година в приюта на отец Иван в Нови Хан, съобщава БНТ. \r\nЗа щастие няма пострадали, след като всички са били евакуирани.\r\nЩетите по сградата обаче са сериозни. \r\nНяколко екипа на пожарната гасиха огъня в продължение на няколко часа. На този етап няма информация за причината за пожара.", "date": "2018.01.01", "title": "Часове преди Нова година: Пожар избухна в приюта на отец Иван"}
{"url": "https://www.dnes.bg/sofia/2018/01/01/hiliadi-na-ploshtada-posreshtnaha-s-horo-2018-ta.363776", "text": "Няколко хиляди души посрещнаха Нова година на площад \"Княз Александър І\" в центъра на София. Необичайно топлото време в новогодишната нощ изкара навън рекорден за последните няколко години брой празнуващи. ", "date": "2018.01.01", "title": "Хиляди на площада посрещнаха с хоро 2018-та"}
{"url": "https://www.dnes.bg/televizia/2018/01/01/v-pokoite-na-angliiskata-kralica-viktoriia.363035", "text": "Личните дневници на кралица Виктория може да \"прочетем\" с новия премиерен за България сериал \"Виктория\".Първият сезон на английската биографична драма стартира в ефир на 1 януари. Английският хитов сериал ще ни отведе в покоите на кралицата и ще видим личния живот на един от най-видните британски монарси – кралица Виктория.Продукцията, създадена по романа на известната писателка Дейзи Гудуин, разказва за младините на Виктория: от встъпването в длъжност като кралица на Англия до семейния живот с принц Албърт.Базирана на истории от нейните съкровени дневници, историческата драма разкрива личностната трансформация на героинята от импулсивна осемнадесетгодишна жена, заела трона на световна империя, до ранните години на съпруга и майка.Биографичната продукция разказва за страстни дела, борба за власт и неподправена любов, в центъра на които стои новата кралица – силна, комплексна и целеустремена жена, бореща се да остави траен отпечатък в световната история. В главната роля влиза многократно номинираната британска актриса Джена Колман, известна още с ролите си в сериалите \"Доктор Кой\" и \"Танц на ръба!\" Тръгнете по царствените стъпки на кралица Виктория с новия биографичен мини-сериал от 1 януари в 20:00 часа по телевизия .\r\n \r\n ", "date": "2018.01.01", "title": "В покоите на английската кралица \"Виктория\""}
{"url": "https://www.dnes.bg/obshtestvo/2018/01/01/praznicite-prodyljavat-nared-e-vasil.363778", "text": "В началото на Новата година православната църква чества две събития. На 1 януари се отбелязва Обрезание Господне и се почита паметта на Свети Василий Велики.\r\nСвети Василий Велики е бил знаменит църковен учител, християнски мислител, философ и писател - един от тримата вселенски православни учители, изявен противник на арианската ерес. \r\nВасилий е бил епископ на град Кесария в малоазийската провинция Кападокия. Най-известното от неговите произведения е \"Шестоднев\". През Златния век на старобългарската писменост Йоан Екзарх превежда \"Шестоднев\" на български език. Заради примерния си живот и висока ерудиция Свети Василий Велики е почитан заедно със Свети Григорий Богослов и Свети Йоан Златоуст като един от тримата велики светители и учители на православната църква.\r\nВасильовден, Василица или Сурваки е зимен празник, познат в цялата етническа територия на българите. Отличава се с богата празнична обредност. Свързан е с важен повратен момент в природата - деня на зимното слънцестоене, което го прави подходящ за различни гадания и обреди. Те могат да се обособят в четири основни групи - обредна трапеза, ладуване, сурвакане, дружини с маскирани лица. \r\nЗа празничната трапеза на Васильовден се коли петел. Също така богата, както и на Бъдни вечер, трапезата се отличава с блажни ястия. В обредната трапеза има баница или пита с пара, в която се слагат дрянови клонки, наречени на домашните животни, здравето, къщата и богатството.\r\nСлед прекадяването на трапезата с въглен, поставен на керемида, най-възрастният в дома вдига високо питата, разчупва я и я раздава на всички по ред на възрастта им. Тавата с баницата се завърта три пъти, всеки взима падналото се пред него парче с късмет. Останалото от баницата се пази \"за Богородица\". \r\nПреди разсъмване започва обичаят сурвакане. Той е най-характерният за Нова година обичай, известен в цялата страна. По смисъл е пожелание и обредно осигуряване на здраве чрез докосване със сурова, /най-често дрянова, пръчка, и то именно в началото на годината. \r\nСурвакарите са момчета до 14-годишна възраст. Събрани на групички от по няколко деца, те обхождат домовете на своите близки и съседи, като започват от своя дом. Всяко дете носи свежо откършена и украсена пръчка, която има специално название - сурвакница, сурвачка, суровакница, василичарка. Нейната украса, свързана често с основния за даден район поминък, е твърде разнообразна - преплетени клонки, нанизи от пуканки, разнообразни вълнени конци, малки кравайчета. Децата удрят със сурвачката всеки член от семейството, започвайки от най-възрастния.\r\nНа днешния празник имен ден празнуват всички с имена Васил, Василка, Василия, Василена, Веселин, Веселина.", "date": "2018.01.01", "title": "Празниците продължават, наред е Васил"}
{"url": "https://www.dnes.bg/stranata/2018/01/01/otnovo-na-pyt-spirat-tirovete-tozi-sledobed.363780", "text": "Заради очаквания засилен трафик, днес от 14.00 ч. до 20.00 ч. ще бъде ограничено движението на камионите над 12 тона по автомагистралите и най-натоваренитe пътища. \r\nЦелта е да се повиши безопасността при пътуване и да се увеличи пропускателната способност на инфраструктурата в края на трите почивни дни за посрещането на новата 2018 г., съобщават от агенцията \"Пътна инфраструктура\". \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари /ADR/, уточняват от АПИ. \r\nЗа улеснение на трафика през Владая днес от 10.00 ч. до 20.00 ч. ще има две ленти за прибиращите се към София по път I-1 /Е-79/. Временната организация е от км 278+910 до 282+038 и от пътен възел \"Даскалово\" до кръстовище \"Драгичево\". Алтернативен маршрут на първокласния път през Владая е АМ \"Люлин\".\r\nШофьорите трябва да тръгват на път с автомобили, подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението, се посочва в съобщението.\r\n ", "date": "2018.01.01", "title": "Отново на път: Спират тировете този следобед"}
{"url": "https://www.dnes.bg/photo/2018/01/01/niu-iork-posreshtna-2018-g-skovan-ot-stud.363781", "text": "Над 1 милион души посрещнаха на открито Нова година в Ню Йорк въпреки изключително студеното време в американския мегаполис.\r\nМестни жители и туристи присъстваха на известното сваляне на топката на нюйоркския площад \"Таймс скуеър\", предаде Асошиейтед прес. Градусите точно в 12 часа паднаха до минус 12.\r\nМарая Кери, Ник Джонас и \"Шугърленд\" пяха наживо на площада. Полицията взе засилени мерки за сигурност по повод празника, за да предотврати нападения.\r\nПрезидентът на САЩ Доналд Тръмп предрече, че 2018 г. ще бъде \"фантастична\". Той заяви пред представители на медиите в частния си курорт Мар-а-лаго, че очаква стоковият пазар да продължи ръста си и компаниите да продължат да идват в САЩ.\r\nТръмп отказа да коментира изявлението на севернокорейския лидер Ким Чен-ун, заявявайки само \"ще видим\".", "date": "2018.01.01", "title": "Ню Йорк посрещна 2018 г. скован от студ"}
{"url": "https://www.dnes.bg/obshtestvo/2018/01/01/chng-poskypvat-gaz-i-voda-raste-minimalnata-zaplata.363071", "text": "Традиционно празничният 1 януари е време за промени – и хубави, и не толкова. Най-често, няма какво да се лъжем, те са свързани с финансите ни и с по-високи сметки.Природният газ поскъпва от днес с 2.75%. Това обаче, според обещанието на енергийния регулатор, не води до по-високи цени на парното и топлата вода поне до началото на април.Цената на водата ще е по-висока от днес в 14 области. Увеличението за Ямбол е най-голямо - с близо 18%. В София поскъпването е с около 8%, във Враца - с 11 на сто.Спорно е далим можем да наречем добра новина ръста на минималната заплата. От една страна той е необходим, от друга – по-добре да не се сравняваме с други, например с румънците, с които заедно влязохме в ЕС...И все пак тя се повишава с 50 лева и вече е 510 лева. Също от днес минималната работна часова заплата ще бъде 3,07 лв.Нарасна и обезщетението за безработица от 7,20 лв. на 9 лв. Има обаче праг за него – дневен максимален размер от 74,29 лв. Има и промяна в изискванията за получаване на това обезщетение – да сте внасяли осигурителни вноски във фонд \"Безработица\" най-малко 12 от последните 18 месеца.По-висока е и линията на бедност – със 7 лева. Размерът й през новата година ще е 321 лева. Но по-добре да не пресмятаме за какво стигат.От 1 януари минималният размер на пенсията за осигурителен стаж и възраст се повишава до 200 лв.Продължават да нарастват възрастта и стажът за пенсиониране – за жените за заслужен отдих са необходими навършени 61.2 г. и 35.6 г. осигурителен стаж, а за мъжете 64.1 г. и 38.6 г. стаж.Процентът за всяка година осигурителен стаж в пенсионната формула също ще е по-висок - от 1,126 на 1,169.От началото на 2018 г. размерът на осигуровките за фонд \"Пенсии\" на общественото осигуряване се увеличава с 1 процентен пункт.Увеличава се и минималният осигурителен доход на регистрираните земеделски стопани и тютюнопроизводители от 300 лв. на 350 лв.И нещо, което безспорно е добра новина - обезщетението за майките, които отглеждат малко дете през втората година, също ще е по-високо, макар и с 40 лева и вече е 380 лева.", "date": "2018.01.01", "title": "ЧНГ! Поскъпват газ и вода, расте минималната заплата"}
{"url": "https://www.dnes.bg/world/2018/01/01/12-dushi-zaginaha-pri-samoletna-katastrofa-v-kosta-rika.363782", "text": "Най-малко 12 души загинаха при самолетна катастрофа в Коста Рика, предаде Асошиейтед прес.\r\nСред загиналите на борда на самолета е имало 10 граждани на САЩ и двама местни членове на екипажа. Министерството публикува снимки и видеозаписи от мястото на катастрофата, които показват горящи останки от самолета. \r\nВластите подчертават, че за момента разполагат само със списъка на пътниците, дадени им от авиокомпанията. Очаква се независимо потвърждение на самоличността им.\r\nЕнио Кубийо, директор на отдела по гражданска авиация на Коста Рика, подчерта, че полетът на \"Нейчър еър\" е излетял от Пунта Ислита и се е насочвал към столицата Сан Хосе, на около 230 км. Причините за трагедията се разследват, добави той, но подчерта, че пилотът е бил много опитен.\r\nБившата президентка на Коста Рика Лаура Чинчиля съобщи в Туитър, че пилотът Хуан Мануел Ретана е бил неин братовчед, съобщава БТА.", "date": "2018.01.01", "title": "12 души загинаха при самолетна катастрофа в Коста Рика"}
{"url": "https://www.dnes.bg/stranata/2018/01/01/piratka-i-gazov-pistolet-za-chng-pratiha-plovdivchani-v-bolnica.363783", "text": "Двама пловдивчани са с разкъсни рани по ръцете след използване на газов пистолет и пиратка в новогодишната нощ, съобщава Радио „Фокус”, като се позовава на дежурните медици в Центъра за спешна медицинска помощ в Пловдив. \r\nИ двамата пострадали са възрастни мъже. \r\nПо думите на дежурния лекар близо 90% от прегледаните през нощта пациенти са били пияни. \r\nПоложителното в сравнение с предишни новогодишни нощи е това, че няма много тежки травми и пострадали от катастрофи.", "date": "2018.01.01", "title": "Пиратка и газов пистолет за ЧНГ пратиха пловдивчани в болница"}
{"url": "https://www.dnes.bg/za-da-se-razbirame/2018/01/01/sedmichen-liuboven-horoskop-za-1-7-ianuari-2018.363569", "text": "Първата седмица на 2018-а започва с пълнолуние. Как ще повлияе тази фаза на Луната в любовта и какво ви очаква според зодията, вижте в любовния ни хороскоп.Във вторник Уран, планетата на енергията, ще се обърне директно в знака ви и ще ви подготви за промени в следващите месеци. Когато става въпрос за любов и взаимоотношения, възможно е да се почувствате развълнувани и да действате безразсъдно на моменти, не го правете. Ако се намирате в сериозна връзка, в края на седмицата ви очакват невероятни интимни преживявания.В първата седмица на новата 2018-а ще ви бъде по-лесно да изразите своите емоции. В понеделник пълната Луна ще ви помогне да кажете на специален за вас човек какво чувствате. Това може да е времето, в което с половинката ще декларирате любовта си един към друг. И това може да се окаже най-вълнуващата любов, която сте имали досега. Благодарете на звездите и се наслаждавайте на всеки миг.Обвързаните Близнаци ще се радват на раздвижване в социалния живот и могат да очакват приятни изненади. Ако сте необвързани помислете за предложението на приятел да ви срещне с интересна личност. Отпуснете се, бъдете себе си и се радвайте на живота. ", "date": "2018.01.01", "title": "Седмичен любовен хороскоп за 1 – 7 януари 2018"}
{"url": "https://www.dnes.bg/obshtestvo/2018/01/01/bylgarskata-2017-ta-v-kadri-kakva-be-i-kakvo-shte-zapomnim.363028", "text": "2017 година вече е история! А с нея окончателно остана в миналото и всичко, което се случи в нея! \r\nБългария поема председателството на ЕС и гледа уверено в новата 2018 година. Но какво ще запомним от отминалата година? Фотографът на Investor Media Group Олег Попов събра за вас най-интересните и важни кадри от 2017-та. Насладете им се!", "date": "2018.01.01", "title": "Българската 2017-та в кадри: Каква бе и какво ще запомним"}
{"url": "https://www.dnes.bg/politika/2018/01/01/borisov-s-chestitka-ot-facebook-zdrave-mir-i-prosperitet.363784", "text": "Честита Нова 2018-та година! Нека ни донесе здраве, мир и просперитет! Това написа премиерът Бойко Борисов в профила си в социалната мрежа Facebook. ", "date": "2018.01.01", "title": "Борисов с честитка от Facebook: Здраве, мир и просперитет"}
{"url": "https://www.dnes.bg/sofia/2018/01/01/trima-dushi-bez-prysti-sled-gyrmene-na-piratki-za-chng.363786", "text": "Трима души са с ампутация на пръсти след използване на пиратки в новогодишната нощ, обяви изпълнителният директор на УМБАЛСМ \"Пирогов\" проф. Асен Балтов по време на брифинг в болницата.\r\nТой подчерта, че отново през дежурството в новогодишната нощ най-натоварен е бил травматологичният кабинет.\r\n\"Доста случаи с пиратки. Трима пациенти са с ампутации на пръсти вследствие използване на пиратки\", добави проф. Балтов, цитиран от \"Фокус\". Той уточни, че има и случаи на счупвания в областта на пръстите. Има приети и с изгаряния и различни наранявания, но с по-леки последици.\r\nСред пострадалите от пиротехника в столицата в новогодишната нощ няма деца.Двама пациенти са приети в болницата заради употреба на алкохол и марихуана, а трима младежи - след консумация на уиски на екс.\r\nИначе около 500 души са преминали през болницата през последното денонощие. По-голямата част са започнали да идват след настъпването на Новата година. \r\nПроф. Балтов уточни, че от 23 декември 2017 г. до днес през УМБАЛСМ \"Пирогов\" са преминали около 4500 пациенти. Медикът очаква днес да бъде изключително натоварен ден, защото много хора се завръщат в София. Поради тази причина има екипи, които са в готовност да приемат пациентите.\r\n ", "date": "2018.01.01", "title": "Трима души без пръсти след гърмене на пиратки за ЧНГ"}
{"url": "https://www.dnes.bg/eu/2018/01/01/evropa-smenia-granici-za-chng.363774", "text": "Белгия и Холандия, както и Хърватия и Словения посрещат Новата година с променени граници.Брюксел и Хага си разменят днес два полуострова по течението на река Маас, а а Словения обяви, че започва да прилага решението на арбитражния съд в Хага, според което получава международен излаз на море чрез воден коридор, минаващ през хърватска територия.На 1 януари Белгия ще отстъпи 16 хектара пустееща земя на Холандия и ще получи 3 ха холандска в замяна, както и воден шлюз, свързващ канала Албер с река Маас. Земята, в близост до холандския град Маастрихт, се е образувала от наносите на реката, след като коритото на Маас е било променено през 60-те години, за да се улесни корабоплаването.С времето части от белгийската територия се оказали анклави в Холандия и обратното, затруднявайки достъпа на полицията и на спасителните служби до тях. Замяната става възможна след 3-годишни преговори.За разлика от мирната размяна между Белгия и Холандия, Хърватия и Словения са на път да започнат годината с международен скандал. Загреб предупреди Любляна да не прилага решението на международния Арбитражен съд в Хага, което влезе в сила на 29 декември. Главната част от спора е за 7,3 кв. мили в Пиранския залив, в северната част на Адриатическо море.Преначертаването на границата ще даде на Словения за първи път директен излаз до международни води в Адриатика, чрез дълъг 10 морски мили канал през хърватски води. Хърватия пък трябва да получи връх Света Гера и други земи, както и собствеността върху сто имота по словенското крайбрежие.През лятото арбитражният съд в Хага отсъди по териториалния спор, но Хърватия не признава решението, като твърди, че то не е взето безпристрастно. Отмятането на Загреб дойде, след като стана ясно, че член на Хагския съд е споделил конфиденциална информация по делото с властите в Любляна.\"Всяко действие ще бъде неприемливо, при което мерки, които биха довели до заплаха със сила или прилагане на сила, биха представлявали тежки нарушения на международното право съгласно Хартата на ООН \", заяви хърватското външно министерство след като Словения обяви, че започва прилагането на решението на арбитражния съд. Решението е задължително и за двете страни.Териториалният спор между двете европейски и натовски съседки датира от 1991 г, след разпадането на Югославия. Продължение на години Словения блокираше влизането на Хърватия в ЕС, като се отказа от ветото чак през 2009 г, след като Загреб, под влиянието на ЕС, склони спорът да се гледа от арбитражния съд. Хърватия стана европейска членка през 2013 г.От излизането на решението на съда на 29 юни премиерите на Словения и Хърватия Миро Церар и Андрей Пленкович са се срещали 9 пъти, за да решат проблема, но безуспешно.В началото на седмицата Церар заяви, че Словения започва да прилага решението на съда, тъй като то е правно обвързващо. В отговор премиерът Пленкович заяви, че \"Хърватия ще брани, което е нейно\".", "date": "2018.01.01", "title": "Европа сменя граници за ЧНГ "}
{"url": "https://www.dnes.bg/sport/2018/01/01/real-madrid-vadi-120-mln-paunda-za-eden-azar.363788", "text": "Реал (Мадрид) подготвя оферта на стойност от 120 милиона паунда за една от големите звезди на Челси Еден Азар, твърди в днешния си новогодишен брой английското издание \"Сън\".\r\nНе е тайна, че треньорът на \"кралете\" Зинедин Зидан изключително много харесва белгиеца, а освен това самият футболист никога не е криел желанието си да играе под ръководството на голямата легенда.\r\nНапоследък с Азар се случва нещо странно и той седна на резервната скамейка, което със сигурност е доста неразбираемо за повечето футболни хора на Острова.\r\nНастоящият му договор изтича през лятото на 2020 година, но при добра оферта може да напусне.\r\nЗизу вижда в лицето на полузащитника идеално решение на проблемите на тима в полузащитната линия.\r\n ", "date": "2018.01.01", "title": "Реал Мадрид вади 120 млн. паунда за Еден Азар"}
{"url": "https://www.dnes.bg/cars/2018/01/01/oceniha-na-1-500-000-nai-velikiia-avtomobil-na-amerika.363616", "text": "Британската аукционна къща Sotheby's ще изложи на търг уникален автомобил Tucker 48, като се очаква за него да бъдат платени около 1,5 млн. щатски долара.Машината е принадлежала на предриемача Престън Тъкър и на губернатора на Арканзас – Уинтроп Рокфелер, съобщава Motor Authority. Тъкър е американски автомобилен инженер, който основава компанията Tucker Corporation, просъществувала през периода 1946-1951 т. Единственият модел в нейната история е имено Tucker 48.\r\nАвтомобилът е лесно разпознаваем по трите си фара. Той е един от главните герои във филма \"Тъкър: Човекът и неговата мечта\" на режисьора Франсин Форд Копола. Изложената на търга машина е с №29, като е направена специално за президента на Tucker Corporation. След смъртта му тя е продадена на Уинтроп Рокфелер.При появата си този модел е обявен за \"Най-великия автомобил на Америка\". Причината е, че той разполага забележителни за времето си показатели – ускорение от 0 до 100 км/ч за 10 секунди. Автомобилите в този клас от същия период вдигат 100 км/ч за 20 секунди и струват поне 4000 долара.\r\nЗадвижването на Tucker 48 става с 5,5-литров двигател с 6 цилиндъра, който е взет от хеликоптера Bell 47, произвеждан от компанията Air Cooled Motors. Мощността му е 166 к.с. В оборудването на колата влизат дискови спирачки на всички колела, предпазни колани, директно впръскване на горивото и завиващ фар, поставен на решетката на радиатора.", "date": "2018.01.01", "title": "Оцениха на $1 500 000 \"най-великия автомобил на Америка\""}
{"url": "https://www.dnes.bg/obshtestvo/2018/01/01/izpratihme-2017-godina-s-678-zaginali-na-pytia.363789", "text": "678 души са загинали по пътищата на страната за изминалата година, съобщава МВР.\r\nПрез 2017 година в страната са станали 6846 катастрофи. Ранените в тях са 8630. \r\nСамо през декември са станали 520 пътни произшествия. Загиналите са 61, а ранените 667. \r\nПрез изминалото денонощие в страната е загинал един човек, станали са 6 катастрофи. В София са възникнали 26 леки пътни произшествия.", "date": "2018.01.01", "title": "Изпратихме 2017 година с 678 загинали на пътя"}
{"url": "https://www.dnes.bg/obshtestvo/2018/01/01/patriarh-neofit-da-gradim-bydeshteto-si-v-duha-na-hristiianskite-cennosti.363790", "text": "Да продължаваме да градим бъдещето си в духа на християнските ценности, пожела патриарх Неофит в словото си на Новогодишния молебен в Патриаршеската катедрала \"Св. Александър Невски\".\r\nНегово светейшество отбеляза, че в първия ден на Новолетието, когато светата Църква чества празника Обрезание Господне и почита паметта на един от своите най-велики светци - Василий Велики, \"отново сме заедно в храма, за да положим началото на настъпващата 2018 г. с молитва към Всеподателя Бога и с благодарност за великата Му милост и за всички Негови щедрости към нас, към нашата Църква и свидната ни Родина\".\r\n\"Да даде Бог и през 2018 г. страната ни уверено да продължи по пътя на своя богоблагословен напредък, а нашата Църква да укрепва още повече в своето богозаповядано единство, в свидетелството си за Христа Разпнатия и за донесеното ни от Него, с Неговото благословено Рождество по плът, наше избавление и спасение\", посочи негово светейшество.\r\nВ началото на Новата година той отправи молитва за здраве, сили, бодрост и дръзновение във всяко добро и богоугодно дело, \"с което да украсяваме живота си и да допринасяме за добруването на Църквата ни и обичната ни Родина, майка България\". \r\n\"Божието благословение и Неговата велика милост да бъдат с всички нас! Честита, мирна и от Бога благословена 2018 година!\", пожела патриарх Неофит.", "date": "2018.01.01", "title": "Патриарх Неофит: Да градим бъдещето си в духа на християнските ценности"}
{"url": "https://www.dnes.bg/akoshtete-vqrvaite/2018/01/01/po-fyn-shui-kakvi-da-bydat-cvetovete-u-doma.363638", "text": "Цветовете оказват влияние върху човек и неговия живот – така смятат не само почитателите на философията фъншуй. И всеки цвят е изпълнен със значение. Нека разгледаме основите на тази философия, които могат да ни послужат при ремонт или обзавеждане на жилището ни.\r\nМощен, енергичен, той стимулира велики и страстни дела. Червено – цветът е толкова силен, че може да бъде опасен. Във вътрешността на спалнята може да се увеличи степента на вашите отношения, но в същото време да предизвика конфликти. Така че е по-добре да я приложите там, където сте будни, например, в хола или може би в дизайна на кухнята.\r\nЦветова изтънченост и мъдрост. С помощта на черното можете да постигнете определена емоционална стабилност, да създадете делова и сдържана атмосфера. Стените, боядисани в черно, носят лекота и спокойствие.\r\n\r\nТози цвят е изпълнен с енергията на пречистването и баланса. Неговото присъствие в пространството около вас ще ви позволи да се концентрирате – сивият цвят дава комфорт. Но в същото време трябва да имате предвид, че от спокойствието има само няколко стъпки към скуката и после до страданието.Вижте още за цветовете в ", "date": "2018.01.01", "title": "По фън шуй: Какви да бъдат цветовете у дома"}
