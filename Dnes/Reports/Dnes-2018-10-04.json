{"url": "https://www.dnes.bg/akoshtete-vqrvaite/2018/10/04/prilojenie-za-tiineidjyri-govorete-spokoino-za-seks.389507", "text": "Тийнейджърите имат много въпроси за секса, но не знаят към кого да се обърнат за отговори, защото често се чувстват неудобно да говорят с по-възрастен роднина или учител. Залагат повече на това, което могат да прочетат в интернет, по списания или да чуят на специални часове, посветени на сексуалното образование.\r\nТова обаче не изчерпва интереса им към темите, свързани с половия живот, развитието на тялото, връзките с противоположния пол и т.н. \r\nТе вече ще могат да разказват своите истории, да говорят за проблемите си и да задават въпроси, без да се притесняват - чрез новото мобилно приложение Real Talk. То създава \"безопасно за тийнейджърите място в онлайн пространството, където може да се провеждат важни разговори и да се осигурят знания за сексуалното здраве\", посочват от Teen Vogue.\r\n                    \n                    \n                Как точно работи то? В него има търсачка и разработчиците получават информация за това какво искат да разберат младежите. Така те слагат много информация по темите.\r\nРазработчиците молят потребителите да предоставят и своя информация, да разкажат собствени истории и така после избират кои истории да се появяват в приложението, когато някой търси информация по подобна тема. Може това да е нещо свързано със сексуалността, с пубертета, с връзките и отношенията и т.н.\r\n", "date": "2018.10.04", "title": "Приложение за тийнейджъри: Говорете спокойно за секс!"}
{"url": "https://www.dnes.bg/politika/2018/10/04/deputatska-skuka-seriali-v-kuloarite.389668", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВторо четене на текстовете от Закона за спорта, заместник-председателят на ресорната парламентарна комисия Стефан Апостолов чете доклад и срича.\n\r\nНе закъсняха коментарите и в социалните мрежи. От обвинения в неграмотност до предположение за най-обикновено притеснение на един млад човек от високата парламентарна трибуна.\n\r\nДепутатът от ГЕРБ, който е син на кмета на Симитли Апостол Апостолов, и настоящ футболен топ съдия, приема с усмивка коментарите по свой адрес.\n\r\nМеждувременно, работата по Закона за спорта втори пореден ден се оказа скучна за някои от депутатите, които предпочетоха да прекарат времето си в кулоарите.\n                    \n                    \n                \r\nА един от тях дори проследи любимия си сериал. Депутатът от БСП Георги Андреев беше сред малкото социалисти в сградата на парламента. Останалите в залата не изглеждаха особено заинтересовани от Закона за спорта.\n\r\n\r\n ", "date": "2018.10.04", "title": "Депутатска скука: Сериали в кулоарите"}
{"url": "https://www.dnes.bg/rusia/2018/10/04/shpionski-driazgi-es-razmaha-pryst-na-rusiia-tozi-pyt-za-kiber-ataki.389653", "text": "Европейските институции заклеймиха руското военно разузнаване ГРУ за серия кибер атаки, целящи да отслабят западните демокрации.\n\r\nЗаявлението на председателя на Европейския съвет Доналд Туск и на първия дипломат на ЕС Федерика Могерини идва часове, след като Великобритания обяви, че ГРУ стои зад серия кибер атаки, включително срещу Огранизацията за забрана на химическите оръжия (ОЗХО), базирана в Хага.\n\n\r\nРуската операция, която целяла кражба на данни от ОЗХО била осъществена през април, когато тя трябваше да се произнесе по молба на Лондон за веществото, с което беше отровен двойният агент Сергей Скрипал и дъщеря му Юлия. Днес британските и холандски власти дадоха информация за предотвратяването на кибер атаката, а четирима руснаци бяха изгонени от Холандия за шпионска дейност.\n                    \n                    \n                \r\n\"Този агресивен акт демонстрира неуважение към важната цел на Организацията за забрана на химическите оръжия, която работи за унищожаването на оръжия по света с мандата на ООН\", се казва в изявлението на Съвета и Комисията.\n\r\n\"Ние осъждаме такива действия, които подкопават международното право и международните институции. ЕС ще продължи да укрепва устойчивостта на своите институции и на държавите-членки, както и на международните партньори и организации в областта на цифровите технологии\", уверяват Туск и Могерини.\n\r\nДекларацията на ЕС почти съвпадна по време с подобно заявление на британския и холандския премиери Тереза Мей и Марк Рюте, които съобщават, че е установена ролята на ГРУ - руското военно разузнаване, за тази и още няколко кибер атаки. \n\r\nСмята се, че сред тях са хакерските нападения срещу Международната антидопингова комисия, Националния комитет на Демократическата партия в САЩ, авторството на вируса BadRabbit, който атакува международното летище в Киев и руски медии през 2016 г., както и кражбата на имейли от британски вестници през 2015 г.\n\r\nЧетирима руснаци с дипломатически паспорти са били изгонени от холандските власти като причастни към операцията в ОЗХО, след като наетата от тях кола е била открита, паркирана край сградата на организацията в Хага. В автомобила е открита апаратура за хакване на WiFi мрежи, а на покрива е имало антена, задействана от батерии в багажника. Рюте и Мей уточняват, че ГРУ се е опитало да влезе в системите за сигурност на ОЗХО.\n\r\n\"Безразсъдните операции на ГРУ се простират от разрушителната кибернетична дейност до използването на незаконни нервни агенти в Солсбъри, което остави четирима души да се борят за живота си, а една жена почина\", заявяват холандският и британският премиери. \n\r\nБританският държавен секретар Джереми Хънт добави на пресконференция, че според Лондон руското правителство е разпоредило атаките, осъществени от ГРУ.\n\r\nОчаква се по-късно днес изявление да направи и ФБР, което разследва изтичането на мейли от щаба на демократите по време на предизборната президентска кампания в САЩ, стрували победата на Хилари Клинтън на изборите.\n\r\nОпитът да се проникне в базата данни на ОЗХО съвпада по време с разследването на отравянето с \"Новичок\" през март на Сергей Скрипал и дъщеря му Юлия в Солсбъри. Великобритания потърси експертиза от ОЗХО да установи дали не става дума за използване на химическо оръжие. Лондон потвърди използването на химически агент и призова останалите държави от ЕС да заклеймят Кремъл и да изгонят руски шпиони, 16 страни сториха. България отказа да подкрепи инициативата като премиерът Борисов обясни, че представените от Тереза Мей доказателства са недостатъчни.\n\r\nПреди дни Лондон идентифицира двама руснаци като офицери от ГРУ, за които се предполага, че са пренесли \"Новичок\" в шишенце от парфюм. Британското разследване смята, че Александър Петров и Руслан Боширов са непосредствените извършители на атентата. В последствие Руслан Боширов беше разпознат като полковникът от ГРУ Анатолий Чепига.", "date": "2018.10.04", "title": "Шпионски дрязги: ЕС размаха пръст на Русия, този път за кибер атаки"}
{"url": "https://www.dnes.bg/politika/2018/10/04/deputat-ot-bsp-maikite-na-deca-s-uvrejdaniia-biaha-izlygani-otnovo.389669", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайките на деца с увреждания напуснаха срещата с народни представители и министри днес, в която трябваше да бъдат обсъдени проблемите им. На срещата присъстваха министри, омбудсманът Мая Манолова и народни представители от ГЕРБ, БСП и ДПС. Родителите са категорични, че крайният срок - 1 октомври, е минал, но реформа няма, нито закон. \n\n\"Срещата беше скандална, защото след всички подобни срещи, майките очакваха един конкретен отговор, а не получиха такъв. Как ще залегне това, което те искат, в Закона за социалните услуги? От срещата днес разбрах, че има наченки това да стане в отделен закон, но нищо не се знае. Майките днес бяха излъгани. Те получиха само една сума от 150 млн. лв., но за какво - никой не знае\", коментира депутатът от БСП Виолета Желева в предаването \"Денят ON AIR\".\n                    \n                    \n                \r\nПо думите ѝ не може да се приписва \"политически цвят\" на нито една майка, която се бори срещу несправедливостта в държавата.\n\r\n\"Нямаше представители на ГЕРБ при протестиращите майки. Може би не могат да ги погледнат в очите. Ако не седнем и не работим заедно, няма как да има положителни резултати. Обществото е много разделено, не само в този случай, виждаме го всеки ден\", обясни пред Bulgaria ON AIR социалистката.\n\r\nТя е на мнение, че майките на деца с увреждания бяха излъгани от управляващите за пореден път.\n\r\n\"Всяка година парите за министерствата се увеличават, но няма никакви реформи. Една майка днес на срещата каза, че няма право да избере училището на детето ѝ, защото то се разпределя служебно след 7-ми клас. Пари за детето има, но те отиват в училището. Не искаме децата с увреждания да бъдат разглеждани като инвалиди. БСП ще подкрепи майките в техните протести\", допълни още Желева.\r\n", "date": "2018.10.04", "title": "Депутат от БСП: Майките на деца с увреждания бяха излъгани отново!"}
{"url": "https://www.dnes.bg/notifikacii/2018/10/04/i-kanada-obvini-rusiia-v-kiberataki.389665", "text": "Срещу Световната антидопингова агенция, базирана в Монреал, е извършена кибератака, за която е \"много вероятно да е отговорно\" руското военно разузнаване (ГРУ). Това каза днес канадското министерство на външните работи, цитирано от Франс прес. \n\nАгенцията и Канадският център за спортна етика са били атакувани през 2016 г. и правителството на Канада смята, че ГРУ е \"много вероятно да е отговорно за тези действия\", заяви министерството, цитирано от БТА.\n\r\nВластите осъдиха \"серията от злонамерени кибероперации, извършени от руската армия\" срещу Канада и нейните съюзници.\n\r\nСъщевременно министерството на правосъдието на САЩ също обвини 7 служители на руското военно разузнаване в хакерски атаки срещу антидопингови агенции и други \r\nорганизации, съобщи Асошиейтед прес. \n                \n                \r\nАмериканският министър на отбраната Джим Матис обяви по-рано, че трябва да се потърси отговорност на Русия за опитите й за хакерски действия срещу Организацията за забрана на химическите оръжия (ОЗХО), предаде Ройтерс.\n\r\n\"По същество руснаците бяха хванати със своето оборудване, с хора, които го правеха, и трябва да понесат последиците, ще трябва да им се потърси отговорност. Как ще отговорим е политическо решение на засегнатите държави\", заяви Матис след среща на министрите на отбраната от НАТО в Брюксел.\n\r\nСпоред него обаче няма непременно да има реципрочен отговор от Запада.", "date": "2018.10.04", "title": "И Канада обвини Русия в кибератаки "}
{"url": "https://www.dnes.bg/akoshtete-vqrvaite/2018/10/04/mechtanata-pokupka-ne-tochno-porychvash-onlain-edno-a-idva.389657", "text": "\n\r\nРазвитието на технологиите ни помага да спестяваме обиколки по магазините и да направим мечтаната покупка онлайн.\r\nИма търговци, които обаче спекулират и направо се подиграват с нашите мечтани предмети или дрехи.\r\nИзглеждат перфектно на картинката на онлайн магазина, но когато пристигне у дома следва катастрофа. А след нея остава само чувството за хумор...", "date": "2018.10.04", "title": "Мечтаната покупка? Не точно! Поръчваш онлайн едно, а идва..."}
{"url": "https://www.dnes.bg/notifikacii/2018/10/04/kola-blysna-dete-v-stolipinovo-romi-nabiha-shofiora.389672", "text": "Лек автомобил блъсна дете в пловдивския квартал Столипиново, съобщава bTV.\r\nСлед инцидента десетки жители на квартала се събраха на протест на улицата.\r\nПострадалото момче е пресичало улицата, когато било блъснато от бързо движещ се бял фолксваген \"Лупо\". Детето е откарано в болницата, като свидетели твърдят, че е било в безсъзнание.\r\nДокато на мястото на инцидента пристигне полиция, виновният водач е бил изваден от колата и бит. Само бързата поява на униформените го е спасила от линч. \r\nНа място има над 300 души, които следят какво се случва на местопроизшествието и чакат информация от болницата за пострадалото дете. Пристигнали са  и допълнителни полицейски сили, за да бъдат предотвратени евентуални ексцесии.", "date": "2018.10.04", "title": "Кола блъсна дете в Столипиново, роми набиха шофьора"}
{"url": "https://www.dnes.bg/usa/2018/10/04/rusiia-otvyrna-sasht-razrabotvat-bio-oryjiia-v-gruziia.389667", "text": "Руското министерство на отбраната съобщи, че САЩ, изглежда, тайно разработват биологически оръжия в лаборатория в Грузия в нарушение на международните правила, което представлява пряка заплаха за сигурността на Русия, предаде Асошиейтед прес. \n\r\nТова безпрецедентно обвинение бе отправено само часове след като Великобритания и Холандия обвиниха руското военно разузнаване, че стои зад поредица от нови кибератаки по света.\n\r\nВ съобщението на руското военно министерство се казва, че въпросната лаборатория в Грузия е част от мрежа от американски лаборатории покрай границите на Русия и Китай. \n\r\nИзнесената в него информация се опира до голяма степен на материали от бившия грузински министър на държавната сигурност Игор Гиоргадзе. Той твърди, че грузинската лаборатория функционира под прикритието на Центъра за обществено здравеопазване на името на бившия американски сенатор Ричард Лугар, намиращ се в населеното място Алексеевка и финансиран от САЩ. \n                    \n                    \n                \r\nМиналия месец американски и грузински официални представители отхвърлиха твърденията на Гиоргадзе. Посолството на САЩ в Грузия днес запази мълчание по въпроса. \n\r\nНа брифинг в министерството на отбраната в Москва началникът на войските за радиационна, химическа и биологическа защита в състава на руските въоръжени сили генерал Игор Кирилов съобщи, че в центъра \"Лугар\" под форма на лечение САЩ вероятно са изпитвали токсичен препарат или биологически агент с висока смъртност. \n\r\nДо този извод са стигнали руските експерти, анализирайки материалите, публикувани от Гиоргадзе. Кирилов обърна внимание на случая с гибелта на пациенти - грузински граждани, при изпитанията на препарата, назован в документите като \"Совалди\". Този препарат бил произведен от американската компания \"Гилеад Сайънсиз\", един от основните акционери в която е бившият министър на отбраната на САЩ Доналд Ръмсфелд. \n\r\n\"Практически едновременната смърт на голям брой доброволци дава основание да се предполага, че в центъра \"Лугар\" под формата на лечение е била проведена оценка на високотоксичен химически препарат или на биологично вещество, което причинява висока смъртност\", каза генералът. \n\r\nТой уточни, че въпреки смъртта на 24 души при изпитанията на препарата \"Совалди\" през декември 2015 г., \"клиничните изследвания били продължени в нарушение на международните норми и против желанието на пациентите\", което \"довело до гибелта на още 49 души\". \n\r\n\"Даже по време на големи епидемии в инфекциозните болници такова количество смъртни случаи не се наблюдава\", подчерта руският генерал, цитиран от БТА.", "date": "2018.10.04", "title": "Русия отвърна: САЩ разработват био оръжия в Грузия "}
{"url": "https://www.dnes.bg/notifikacii/2018/10/04/ludogorec-s-vtora-zaguba-v-le-ciurih-bi-s-gol-v-kraia.389673", "text": "Лудогорец се срина неприятно в Швейцария и загуби гостуването си на Цюрих с 0:1 в среща от Група \"А\" на Лига Европа.\r\nДомакините по никакъв начин не надиграха родния шампион, но все пак се възползваха от една от малкото си ситуации и в 84-ата минута стигнаха до победното попадение чрез Палсон.\r\nТова е голям шамар за \"орлите\", тъй като тимът много трудно ще премине груповата фаза на турнира. Причината за това е, че както Цюрих, така и Леверкузен, вече имат в актива си по 6 спечелени точки и делят първото място.\r\nЛудогорец и АЕК Ларнака са с по 0 точки.", "date": "2018.10.04", "title": "Лудогорец с втора загуба в ЛЕ, Цюрих би с гол в края"}
{"url": "https://www.dnes.bg/politika/2018/10/04/voenen-ekspert-f-16-e-mnogo-dobro-reshenie-za-bylgariia.389670", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nF-16, F-18, Грипен и Юрофайтър. Това са изтребителите, между които страната ни ще избира за превъоръжаване на военновъздушните сили. САЩ ни предлагат нови първите два, Швеция нови Грипени, а Италия - използвани Юрофайтър. \n\nИнвестиционният разход предвижда 1.8 млрд. лева за придобиване на 8 самолета.\n\r\n\"Тези 1.8 млрд. лева са за осем самолета, няколко години гаранционна поддръжка, за небходимите средства за подготовка на пилоти и наземно оборудване. Това е един цялостен пакет\", обясни в \"Денят ON AIR\" бившият служебен министър на отбраната Велизар Шаламанов.\n                    \n                    \n                \r\nПо неговите думи този проект предвижда самолетите МиГ-29 да бъдат използвани до 2035 г., но използването им е риск за пилотите, а и са с ограничени възможности. Според него те са абсолютно несъвместими в рамките на НАТО.\n\r\nПо отношение на новите самолети Шаламанов сподели, че при нормално развитие на нещата, изборът трябва да бъде направен между F-16 и Грипен. Такъв е случаят при Словакия.\n\r\n\"Трябва да се изготви доклад, който министърът да внесе в правителството и да препоръча с кого да водим преговори - с една или с две страни. И в него трябва да бъде направено сравнение между предложените оферти\", коментира пред Bulgaria ON AIR бившият министър.\n\r\nСпоред него е нереалистично да се очаква договор до края на годината, тъй като има много работа, изискваща време и консултации.\n\r\n\"Двете оферти са силно конкуренти, съдейки по това, което Словакия е имала като представено\", заяви Шаламанов.\n\r\nПо неговите думи Грипен е самолет с по-ниски характеристики и системата на водене на преговори с шведското правителство по опита на Словакия не е позитивен. Според него предложението за Ф-16 е много добро решение за България и е поставено в контекста на едно стратегическо партньорство със САЩ.\n\r\n", "date": "2018.10.04", "title": "Военен експерт: F-16 е много добро решение за България"}
{"url": "https://www.dnes.bg/notifikacii/2018/10/04/burno-i-nepredvidimo-braziliia-vri-i-kipi-potyva-stremglavo.389623", "text": "Бразилия е обзета от сляпа омраза и невиждана поляризация: в навечерието на президентските избори страната изглежда все по-непредвидима. Какво точно се случва в петата по големина държава в света?\n\r\nКакво става с тази Бразилия? Страната вече изглежда напълно непредвидима. И никой не знае накъде ще я поведе новият ѝ президент, който ще бъде избран на предстоящите избори /на 7 октомври/, пише . \n\r\nДълго време резултатите от тези избори също бяха смятани за непредвидими - петима кандидати се конкурираха за участие в балотажа, но фотофинишът показва, че на финала ще се състезават крайнодесният бивш военен Жаир Болсонаро и кандидатът на лявата Работническа партия Фернандо Адад.\n                \n                \r\nВ продължение на месеци бившият президент Лула да Силва, който управлява страната от 2003 до 2010 година, водеше с голяма преднина в социологическите допитвания. Но бившият любимец на народа няма право да се кандидатира отново, тъй като бе задържан по обвинение в корупция и пране на пари. Самият той смята, че е станал жертва на „съдебен заговор\".\n\r\nБолсонаро, който сега води в допитванията на социолозите, също пропусна горещата фаза на предизборната борба. След като бе атакуван с нож, почти неизвестният доскоро политик прекара седмици в интензивно отделение. А сега гръмко заявява, че бил призван от Бог и нямало да се примири с поражение. Така той де факто намеква, че в случай на нужда може да прибегне до услугите на военните, към които изпитва особено топли чувства заради извършения от тях преврат през 1964 година.\r\nБурната предизборна борба се явява връхна точка на хаоса от последните няколко години. В средата на 1990-те Бразилия преживя икономически бум, но през 2014 бе разкрита гигантска корупционна мрежа, в която бяха замесени най-големите частни концерни, държавни предприятия и политици от почти всички партии. Най-известната \"жертва\" на последвалите разкрития е бившият президент Лула.\n\r\nВ средата на септември заместникът му Фернандо Адад пое кандидатурата за президент. А това означава, че ще наследи и гласовете за Лула. Болсонаро пък трупа точки с аргумента, че именно Лула бил отговорен за корупцията и икономическата криза в страната, а неговата Работническа партия искала да превърне Бразилия в нещо като втора Куба. В отговор от лявата Работническа партия твърдят, че Болсонаро щял да върне военната диктатура. Накратко: двата лагера са се вкопчили един в друг със зъби и нокти. И така поляризират Бразилия до краен предел.\n\r\nМасовите протести от последния уикенд, в които се включиха стотици хиляди демонстранти от цяла Бразилия, показаха, че много хора в страната едва ли ще се примирят с евентуална победа на Болсонаро, смятан за хомофоб, расист и женомразец. В същото време привържениците на Болсонаро обвиняват левите сили в страната за какво ли не, включително и за германския националсоциализъм. Хитлеровият националсоциализъм бил всъщност ляво радикален, твърдят те.\n\r\nИменно Болсонаро е главният виновник за нажежената атмосфера в страната, смята бразилският политолог Сержу Праса. \"Бразилия винаги е била поляризирана, но новото в сегашната ситуация е, че обществото е обзето и от силна агресия. А тя идва именно от Болсонаро\", твърди експертът.\n\r\nМежду 2014 г. и 2017 г. Бразилия изживя невиждана криза. БВП се срина, милиони работни места бяха закрити, а бурно развиващата се дотогава страна се превърна в проблемно дете. Независимо от всичко това икономическите теми изобщо не присъстват в предизборната борба, твърди германският журналист Александър Буш, който добре познава Бразилия. По неговите думи, ако сравняваме бюджетния дефицит и вътрешния дълг, Бразилия е дори по-зле от Аржентина. \"Но както Адад, така и Болсонаро омаловажават икономическите проблеми. Да, Бразилия още не е ударила дъното, но свличането ѝ продължава\", предупреждава експертът.\n\r\nВ същото време идеологическите битки поляризират обществото и го хвърлят в обятията на разединението и сляпата омраза. Ситуацията ще се нормализира навярно чак след изборите - когато стихне шумотевицата от днешните битки и когато по-умерените сили отново се завърнат на сцената, за да загасят подпалените сега пожари.\r\n \r\n", "date": "2018.10.04", "title": "Бурно и непредвидимо... Бразилия ври и кипи, потъва стремглаво"}
{"url": "https://www.dnes.bg/politika/2018/10/04/kakvo-shte-stane-sys-zakonoproektite-za-veroizpovedaniiata.389671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДържавата иска да установи контрол върху даренията, които вероизповеданията получават от чужбина. Това стана ясно след срещата на премиера Бойко Борисов с патриарх Неофит и архиереи от Светия Синод. Повод за разговора станаха двата проекта за изменение на Закона за вероизповеданията, които парламента предстои да разгледа на първо четене. \n\nЕдиният е на \"Обединени патриоти\", а другият е внесен от ГЕРБ, БСП и ДПС. Александър Сиди от ВМРО коментира, че той и колегите от парламентарната им група са останали изненадани от това, при положение, че коалиционните им партньори са знаели, че патриотите вече имат готов проектозакон.\n                    \n                    \n                \r\n\"Те го внесоха ден преди нас. Не мисля, че беше колегиално да се прави това, без да се говори с нас\", подчерта Сиди в студиото на \"Денят ON AIR\". Народният представител беше категоричен, че не е важно кой е първи, а да се направят добри текстове, които да работят.\n\r\nПо думите му именно в проекта на \"Обединени патриоти\" се вкарват квалификации за радикалните течения, за които в този момент никъде нищо не пише. Сред тях са забрана на откриването на религиозни помещения, независимо от вероизповеданието, в близост до училищата, а всички духовници, които са в църкви, джамии и други храмове, трябва да са завършили в България.\n\r\n\"Проблемът с радикалния ислям, който е изключително сериозен в България, той не е проблем на мюсюлманите в България\", настоя още Александър Сиди.\n\r\nНародният представител от ВМРО беше категоричен, че със сигурност ще се приеме проекта за нов Закон за вероизповеданията на ГЕРБ, БСП и ДПС, но също и че се надява някои от предложенията на патриотите също да бъдат включени в него.\r\n ", "date": "2018.10.04", "title": "Какво ще стане със законопроектите за вероизповеданията?"}
{"url": "https://www.dnes.bg/notifikacii/2018/10/04/chasha-studena-ili-topla-voda-koe-e-polezno.389537", "text": "Знаете ли, че редовната консумация на чаша топла вода, може да намали риска от преждевременно стареене?\r\nЧовешкото тяло се състои от около 70% вода. Добрата хидратация е от решаващо значение тялото ни да функционира правилно.\r\nКаква вода предпочитате да пиете? Студена, на стайна температура или топла? Вижте някои плюсове и минуси.\r\n\r\n\r\nКогато пиете студена вода, кръвоносните съдове се свиват, което затруднява храносмилателните ви способности. Това може да доведе до стомашни разстройства, болки в корема и запек.\r\n\r\nПриемът на студена вода кара тялото да използва допълнителна енергия, за да я загрее и тя да достигне до средната температура за тялото. Ако не искате да се чувствате изтощени, мудни, просто не пийте ледена вода.\r\n                \n                \r\nКонсумацията на студена вода може да доведе до спадане на сърдечната честота. Това стимулира вагусовия нерв, който представлява важна част от автономната нервна система на организма. Ниската температура на водата действа като стимул за вагусовия нерв за понижаване на сърдечната честота.\r\n", "date": "2018.10.04", "title": "Чаша студена или топла вода – кое е полезно?"}
{"url": "https://www.dnes.bg/zvezdi/2018/10/04/koi-zodii-go-kazvat-nai-trudno-obicham-te.389642", "text": "Всеки мечтае да намери правилния човек, с който да изгради здрава връзка. Има хора, които без проблем показват любовта си по най-различни начини и държат да получават същото от отсрещната страна. Но на някои други им е трудно да правят романтични жестове. \r\nПризнаването на чувствата не е лесно. Малцина са онези, които могат да го направят само месеци след началото на новите си отношения. А и думи от сорта на \"Обичам те\", \"Не мога без теб\", \"Ти си единствената\", изискват отговорност. Те могат да прозвучат от устата, но да нямат никаква връзка със сърцето. \r\n \r\nАко имате гадже от дълго време, но все още не сте му показали колко много значи то за вас, най-вероятно сте от зодиакалните знаци, на които им трябва повече време за това. Те просто не изричат лесно \"Обичам те\". Вижте кои са:\r\n \r\n\r\n \r\nХората с тази зодия имат аналитично мислене и са много креативни. Те са страхотни приятели и партньори, но недостатъкът им е, че по-затворени и трудно разкриват душата си дори и на най-близките. Това тяхно качество може да не се хареса на половинките им, които може да държат да споделят всичко. Но ако са търпеливи, ще дочакат момента, в който Девата \"отвори\" сърцето си за тях. \r\n \r\nДевите се ръководят от планетата Меркурий и не им е нужно да чуват постоянно \"Обичам те\", за да имат доверие на гаджето. Те обичат да показват чувствата си по друг начин. \r\n \r\n", "date": "2018.10.04", "title": "Кои зодии го казват най-трудно... Обичам те!"}
{"url": "https://www.dnes.bg/cars/2018/10/04/ot-bmw-gotovi-s-kultoviia-i4-prez-2021-g.389647", "text": "Главният изпълнителен директор на BMW Харалд Крюгер обяви по време на автомобилното изложение в Париж, че компанията му ще разкрие изцяло нов електрически модел през 2021 г.\r\nСпоред информацията, моделът i4 ще бъде петият автомобил на ток в гамата на марката и ще служи за основа на всички следващи електрически автомобили на BMW. Преди обаче проектът i4 да бъде завършен, компанията ще представи обновеното i3, както и новите модели iX3, MINI Electric и серийната версия на iNEXT.\n\r\nЗасега не са известни подробности за BMW  i4, но се очаква моделът ще бъде успешен, тъй като до момента са реализирани над 300 000 продажби на plug-in хибриди и електромобили на MINI и BMW. Не е ясно и как ще изглежда бъдещият електрически автомобил, като засега за него загатва единствено концепцията Vision Dynamic.\n                    \n                    \n                \r\nМоделът Vision Dynamic (на снимката), чийто дебют бе миналата година, може да измине около 600 км с едно зареждане, а максималната му скорост е 200 км/ч.\r\nУскорението от 0 до 100 км/ч отнема близо 4 секунди. Очаква се серийният вариант да се предлага с 3 вида батерии - с капацитет 60, 90 и 120 кВт/ч.\r\n", "date": "2018.10.04", "title": "От BMW готови с култовия i4 през 2021 г."}
{"url": "https://www.dnes.bg/zvezdi/2018/10/04/blum-se-zamislia-za-brak-keiti-chudesna-sypruga.389640", "text": "Кейти Пери може съвсем скоро да застане пред олтара отново. Нейният любим Орландо Блум сериозно обмислял дали да не ѝ предложи брак, пише сп. People.\n\r\n\"Орландо още не е взел пръстен, но не спира да говори за бъдеще с нея. Всички ще се радват, ако се оженят. Кейти е страхотна“, разкри източник пред медията. Самият Блум бил убеден, че от певицата ще стане страхотна съпруга.\n\r\n\"Той постоянно казва, че иска да се ожени отново и изглежда Кейти е жената за него. И двамата изглеждат много щастливи заедно\", добави източникът.\n\r\nИ за двете звезди потенциалната сватба ще е втори брак. Пери бе омъжена за комика Ръсел Бранд от 2010 до 2012 година. Блум бе съпруг на супермодла Миранда Кер, от която има син. Кейти и Орландо се залюбиха през януари 2016-та и година по-късно се разделиха.\n                    \n                    \n                \r\nПрез април тази година обаче подновиха романса си и оттогава са неразделни. Миналата седмица двойката се появи заедно на червения килим в Монако на гала. Следващата седмица двамата ще са в Гърция.\r\nВижте още за звездите в", "date": "2018.10.04", "title": "Блум се замисля за брак: Кейти – чудесна съпруга!"}
{"url": "https://www.dnes.bg/zvezdi/2018/10/04/sinyt-na-nikylys-keidj-s-tatus-bylgarski-tatus.389644", "text": "Синът на холивудската звезда Никълъс Кейдж си направи татуировка на български.\r\nУестън Кейдж сподели снимка със своята съпруга, на която зад ухото му ясно се вижда мастиленият надпис \"Самбо“, съобщават от .\r\nТатусът запечатва както любовта на Кейдж-младши към спорта, така и симпатиите му към България, където миналата година той работи заедно с известния си баща по полицейския трилър \"Код: 211\".\r\n28-годишният актьор споделя снимката в социалните мрежи като спомен от скорошната си сватба.", "date": "2018.10.04", "title": "Синът на Никълъс Кейдж с татус, български татус!"}
{"url": "https://www.dnes.bg/stranata/2018/10/04/pojar-krai-plovdiv-goriat-iabylkovi-nasajdeniia.389651", "text": "Горят десетки декари земеделски земи в покрайнините на Пловдив.\r\nПожарът е обхванал ябълкови насаждения, съобщи bTV.\r\nТри пожарни автомобила гасят огнището, а вятърът допълнително затруднява работата на огнеборците.\r\nДо 15:00 часа гъстият дим е затруднявал и движението по пътя Пловдив-Марково. \r\n ", "date": "2018.10.04", "title": "Пожар край Пловдив. Горят ябълкови насаждения "}
{"url": "https://www.dnes.bg/obshtestvo/2018/10/04/vseki-chetvyrti-iska-da-emigrira-ostava-ako-vzima-3000-leva.389654", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n34% от бъдещите емигранти са готови да заминат в чужбина без трудов договор. Това става ясно от проучване за трудовата миграция на Института за икономика и международни отношения, съвместно с фондация \"Фридрих Еберт\".\r\nПри 4 млн. 376 хил,. души в трудоспособна възраст у нас по данни на НСИ, 1.6 млн. искат да напуснат България, съобщи Васил Тончев, изпълнителен директор на агенция за социални и политически изследвания, цитиран от \"Монитор\".\r\nТова означава, че всеки четвърти нашенец е потенциален емигрант. По думите му 35% от анкетираните биха емигрирали за период по-голям от 5 години, като 85 на сто търсят постоянна заетост в страни от ЕС. По-склонни на тръгнат на сляпо в чужбина били тези, които живеят в малките градове и нямат образование.\r\n                    \n                    \n                Проучването показва, че най-склонни да живеят зад граница са младежите, следвани от тези, които са до 40-годишна възраст. Най-трудно решението за емиграция взимали хората между 51 и 64 г.\r\nОказва се, че по-често мъжете имали намерение да потърсят работа в чужбина – 64 на сто от силния пол се замисля за кариера зад граница.\r\nВсеки втори от възнамеряващите да напуснат България пък е със средно образование, а 80% от тях живеят извън столицата, като по-голямата част от тях населяват областните градове.\r\n54% от потенциалните емигранти вече имат опит с работа в чужбина, става ясно още от проучването.\r\n\"Живеем в мрежово общество, тези хора градят контакти и вече имат изградени такива\", коментира Тончев.\r\nТой допълни още, че около една четвърт от имащите намерение да заминат зад граница се справят с езика на страната, в която искат да отидат.\r\nОсновните причини за търсене на работа извън пределите на страната ни са по-високо заплащане, по-добра социална и здравна система, по-добри възможности за кариерно развитие, както и по-ниска престъпност, обясни бившият социален министър Ивайло Калфин.\r\nПо думите му държавните служители са по-малко склонни да мислят за трудова миграция от тези в частния сектор.\r\nТой допълни, че в България има около 400 хил. души, които са се самоизключили и от трудовия пазар, и от социалната система. Според 74% от запитаните не биха търсили работа в чужбина, ако получаваха заплата между 1000 и 3000 лв.\r\nОсвен това анкетираните не одобрявали мерките за привличане на работници от трети страни. Според прогноза на ООН през 2050 г. населението в България ще наброява 5.5 млн. души, което означавало, че за 40 години населението ни ще намалее с два милиона, каза Пенчо Хубчев, програмен координатор на Фондация „Фридрих Еберт“. Той допълни още, че ние сме петата най-застаряваща нация в ЕС.", "date": "2018.10.04", "title": "Всеки четвърти иска да емигрира! Остава, ако взима 3000 лева"}
{"url": "https://www.dnes.bg/notifikacii/2018/10/04/polet-kym-jivota-siamski-bliznaci-na-pyt-da-poluchat-shans-za-jivot.389637", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\nПътуването за тези две деца тепърва започва. Момиченцата са родени слепени, със свързан гръден кош и стомах. Имат и общ черен дроб.\r\nДосега животът на Нима и Дауа е непрекъсната борба. Сега обаче имат шанс да пораснат.\r\nДецата са родени в Ташингтан, Кралство Бутан, на 3700 м. надморска височина, високо в Хималаите. Семейството тръгва от Националната болница в страната рано сутринта на 1 октомври по криволичещите и неасфалтирани планински пътища до летището в Паро – мястото с най-рискованите самолетни писти в света.\r\n                \n                Това, обаче, нямало значение.\r\nМайката Бумчу Зангмо била настанена в самолета с двете си деца. Момиченцата стояли в скута и, защото за тях няма двойна седалка. Предстоял им 26-часов полет, който трите щели да прекарат сгушени като в дядовата ръкавичка.\r\nТова, обаче, също нямало значение.\r\nПредложили на 38-годишната майка и момиченцата медицинска сестра, храна и играчки, с които децата да си играят по време на дългия полет, а изтощителният полет бил до Мелбърн.\r\nСемейството чакало в продължение на два часа да мине паспортния контрол. Това отново нямало никакво значение. Защото там, в Австралия е единственият шанс за живот на сиамските близначета.\r\nХирурзи от Роял Чилдрън Хоспитал – една от най-добрите болници в света, предлагат да направят операция и да разделят сиамските близначета.\r\nОперацията, обаче, е скъпа. Затова семейства и предприятия от Калифорния и Обединените арабски емирства даряват средства, за да помогнат на децата. Събрани са над 45 000 долара. Премиерът на австралийския щат Виктория направил още по-щедър жест. Обещава да поеме остатъка от разходите. Все още не е ясно колко точно ще струва разделянето на сиамските близначета, но крайната сума може би ще надхвърли 350 000 долара.\r\nХирурзите предлагат да извършат операцията през юни тази година. Те, обаче, предлагат много повече. Предлагат на момиченцата бъдеще, независимост. Предлагат им живот. Нещо, което струва много повече от 350 000 долара.", "date": "2018.10.04", "title": "Полет към живота: Сиамски близнаци на път да получат шанс за живот"}
{"url": "https://www.dnes.bg/politika/2018/10/04/radev-doverie-v-instituciite-kogato-ima-rezultati.389664", "text": "Доверието на обществото в институциите може да бъде възстановено само, ако те отговорят на очакванията за справедливост и ефективни резултати. Това заяви президентът Румен Радев по време на среща на \"Дондуков\" 2 с докладчиците на Комисията по мониторинг на Парламентарната асамблея на Съвета на Европа (ПАСЕ) - Жолт Немет, представител на групата на Европейската народна партия, и Франк Швабе, представител на социалистите, демократите и зелените в Асамблеята, съобщиха от прессекретариата на държавния глава. \n\n\"Доверието е необходимост и за осъществяване на промените, които гражданите отдавна очакват в правосъдието, върховенството на закона и гарантирането на свободата на медиите\", допълни държавният глава.\n                    \n                    \n                \r\n\"Както младите българи, които учат, работят и търсят възможност за реализация в европейските държави, така и гражданите и възрастните хора в България, поставени в унизително положение, очакват по-високи доходи и подобряване на качеството на живот. Ефективната борба с корупцията и независимото правораздаване са задължителни условия за това\", подчерта още Румен Радев. \n\r\nПрезидентът бе категоричен, че приобщаването на българите зад граница с въвеждането на дистанционно електронно гласуване следва да бъде осъществявано при наличието на гаранции срещу опитите за външна намеса и контролиран вот в българските избори. \r\n ", "date": "2018.10.04", "title": "Радев: Доверие в институциите – когато има резултати!"}
{"url": "https://www.dnes.bg/stranata/2018/10/04/ide-li-surova-zima-rasteniia-cyfnaha-za-vtori-pyt.389662", "text": "Растенията цъфнаха за втори път през тази година в село Щърково, Пазарджик, предаде БулФото.\r\nНацъфтелите повторно джанка, домат и розмарин, който много рядко цъфти през есента, предвещават според народните поверия сурова зима.\r\nСпоред други теории обаче конкретно овошките цъфтят по два пъти, когато листата им изсъхнат предварително заради замърсяване на околната среда, прекомерна влага или засушаване.\r\nНяколко години след повторния цъфтеж дърветата умират.\r\n ", "date": "2018.10.04", "title": "Иде ли сурова зима? Растения цъфнаха за втори път"}
{"url": "https://www.dnes.bg/zvezdi/2018/10/04/keit-hydsyn-se-pohvali-stana-maika-za-treti-pyt.389641", "text": "Актрисата Кейт Хъдсън обяви в Instagram, че се е сдобила с дъщеря на 2 октомври. Бебето на звездата ще носи името Рони Роуз.\r\n39-годишната дъщеря на холивудските икони Голди Хоун и Кърт Ръсел сподели, че с половинката ѝ Дани Фуджикава са дали на бебето името Рони като почит към покойния баща на Дани – Рон Фуджикава, който бил \"много специален човек и много им липсвал\".\r\nТова е трето дете за блондинката, която вече има двама сина – 14-годишния Райдър, който е от брака ѝ с музиканта Крис Робинсън и 7-годишния Бингам, който пък е от връзката ѝ с вокала на британската група Muse – Мат Белами.\r\nЗа 32-годишния китарист Фуджикава това е първо дете.\r\nВижте още за звездите в ", "date": "2018.10.04", "title": "Кейт Хъдсън се похвали: Стана майка за трети път "}
{"url": "https://www.dnes.bg/notifikacii/2018/10/04/zaloviha-momche-boiadisal-redi-za-zabavlenie.389600", "text": "Служители на Районното управление на полицията в Тутракан са установили непълнолетно момче, боядисало с червена боя бездомно куче, съобщиха от МВР в Силистра.\r\nИзвършител е непълнолетно момче от село Нова Черна. Пред полицейските служители то е заявило, че се е забавлявало.\n\n\r\nНепълнолетният е предаден на инспектор в Детска педагогическа стая, който продължава работата по случая.\r\nПолицейската проверка по случая с боядисания в червено Реди е започнала веднага след публикуването на скандалните кадри, предизвикали възмущение.\r\nСлучаят на бездомното куче Реди нашумя, след като в социалните мрежи се разпространиха снимки на животното, чиято козина беше боядисана в червено.\r\nДоброволци изведоха бездомното куче от село Нова Черна и то беше докарано в клиника в София.\r\nСтана ясно, че кучето е в добро здраве и ще се възстанови напълно, а междувременно от организацията Dog Help търсят осиновители на Реди.", "date": "2018.10.04", "title": "Заловиха момче, боядисал Реди... за забавление"}
{"url": "https://www.dnes.bg/sofia/2018/10/04/gerb-zad-fandykova-govoreneto-za-ostavki-politicheska-isteriia.389663", "text": "ГЕРБ застана категорично зад столичния кмет Йорданка Фандъкова след упреците към нея заради ремонта на Графа, стана ясно от позиция на ПП ГЕРБ – София, изпратена до медиите. \n\n\n\n\"В София екипът на кмета Йорданка Фандъкова реализира едни от най-мащабните цялостни ремонти от десетилетия. Сред тях е и ремонтът на зоната на ул. \"Граф Игнатиев\". Всеки софиянец знае какво беше състоянието на улицата преди ремонта. Затова и искането на оставка, затова че се работи, от партиите „Демократична България“ и ДСБ, е обикновена политическа истерия, се чете в декларацията.\n\r\nОт управляващата партия отчитат, че е скандално да сипят обвинения за корупция, безотговорност и некадърно управление \"представители на тези, които носят отговорност за най-големия погром в най-новата история на София\". \n                    \n                    \n                \r\n\"Точно тяхното управление беше станало синоним на продажби и приватизация на детските градини на София, на скандалните заменки на знакови имоти срещу панелни апартаменти“,  се посочва в позицията.\n\r\n\"Ето защо от ГЕРБ-София категорично не приемаме никакви поучения и съвети от хора, които са доказали своята арогантна управленска немощ. На колегите от „Демократична България“ препоръчваме преди да дават оценки за работата на столичния кмет и неговия екип, първо да се явят на избори, да спечелят мнозинство и тогава да дават или реализират управленски решения. За всички нас е ясно, че сегашната истерия е само част от предизборната им кампания. За тях цветът на паветата по ул. \"Граф Игнатиев\" няма значение\", се чете още в позицията.", "date": "2018.10.04", "title": "ГЕРБ зад Фандъкова: Говоренето за оставки – политическа истерия"}
{"url": "https://www.dnes.bg/eu/2018/10/04/mei-tancuvashtata-kralica-ili-pobediteliat-vzima-vsichko.389632", "text": "\r\nГоворител на Европейската комисия заяви, че оценява танца на британския премиер Тереза Мей в началото на годишния конгрес на Консервативната партия вчера в Бирмингам.\r\nМей се появи на събитието с танцова стъпка и под звуците на песента на АББА \"Танцуващата кралица\".\r\n\"За танго винаги са нужни двама. Радваме се, че бе избрана песента \"Танцуващата кралица\", а не \"Победителят взима всичко\" (друго заглавие от репертоара на известните шведски музиканти - бел. кор.). Знам, че разделите никога не са леки\", добави говорителят, като отново използва изречение от текст на музикалната група.\r\n                    \n                    \n                В отговор на последвали въпроси той уточни, че преговорите по напускането на Великобритания са в заключителен етап и ще бъдат обсъдени на предстоящия Европейски съвет по-късно този месец.\r\nНа предстоящото заседание се очаква държавните и правителствените ръководители от ЕС да оценят дали преговорите са успешни, за да се разреши началото на договарянето на бъдещите отношения.\r\nПри необходимост ЕС вече изрази готовност да свика извънредно заседание по тези въпроси през ноември, пише БТА.", "date": "2018.10.04", "title": "Mей – \"Танцуващата кралица\"... Или \"Победителят взима всичко\"?"}
{"url": "https://www.dnes.bg/stranata/2018/10/04/mirizma-na-marihuana-aromatizira-harmanli.389661", "text": "\nМиризма на марихуана “ароматизира“ центъра на Харманли. Полицаи пренесоха няколко двуметрови растения в сградата на Районното управление в късния следобед вчера. При акцията на униформените им се наложи да направят три курса със служебния пикап, за да приберат намерените от тях растения канабис.\r\nМВР съобщи, че растенията са иззети от вила в местността \"Старите лозя\" край Харманли. Там са намерени общо 39 растения канабис \"с видими следи от обработка на почвата около тях, обособена поливна инсталация и помощна конструкция от мрежа, тел и дървени колчета\".\r\nКато съпричастни към отглеждането на канабиса са заподозрени 44-годишен собственик на имота и 50-годишен харманлиец, наемател на имота.\r\n                    \n                    \n                Криминалистите от Харманли са иззели и още 800 грама канабис след проверка на дом в село Смирненци. В пристройка към къщата, собственост на 54-годишен мъж, са открити канабисовите съцветия.\r\nПо случаите в полицейското управление са започнали досъдебно и бързо производство.", "date": "2018.10.04", "title": "Миризма на марихуана \"ароматизира\" Харманли"}
{"url": "https://www.dnes.bg/politika/2018/10/04/i-pilotite-iskat-moderni-iztrebiteli-ne-vtora-ryka.389658", "text": "Желанието на българските пилоти е да бъдат закупени нови изтребители. Това стана ясно от думите на военния министър Красимир Каракачанов след като отговори на актуални въпроси в ресорната парламентарна комисия.\n\r\nТри от четирите оферти са за нови изтребители. Информирал съм премиера какво е настроението в авиацията и какво е желанието на нашите пилоти - нов самолет, каза той, цитиран от БТА.\n\n\n\n\r\nПричините са много, нека колегите ми политици не спекулират с тази тема, че става въпрос за \"капризи\". От тези момчета от авиацията искаме да си рискуват живота, коментира Каракачанов, като добави, че в последните 20 години поради липса на резервни части или на средства за поддръжка на техниката те са рискували живота си. \n                    \n                    \n                \r\nИскат да управляват нова, модерна техника, която да не е \"втора ръка\" с много по-кратък срок на експлоатация, добави министърът. Едно е 18-20 години, друго е 30 години да имаш един самолет. Разбирам желанието на пилотите, посочи Каракачанов.\n\r\nТой обясни, че има възможност офертите, подадени от кандидатстващите държави по проекта за нов тип боен самолет, да бъдат подобрени. Това обаче можело да стане след като приключи работата на експертната работна група, която разглежда офертите.\n\r\n\"В 14-дневния период експертната работна група разглежда офертите и ако има въпроси към някои от участниците, ги задава, получава отговорите и излиза със становище. След нея политико-военната група преговаря за подобряване на офертите. Има такава възможност, стига самите участващи в конкурса страни да намерят необходимото желание да си поправят офертите\", обясни Каракачанов. \n\r\nМинистърът е на мнение, че по отношение и на четирите оферти \"има мегдан\" да бъдат поправени, като все пак направи уговорката, че не иска да прибързва с изказването си преди да минат двете седмици и да има окончателна информация, защото става въпрос за много документация на английски език. Според министъра, ако има въпроси, срокът до 19 октомври за работа на съвместната работна група може да бъде надхвърлен.\n\r\nКаракачанов не се ангажира със срок за сключване на договор по проекта с аргумента, че това зависи от много неща, като единствено коментира, че до края на годината това би било много трудно.\n\r\nСлед като в понеделник бяха отворени офертите, се оказа, че три страни са проявили интерес да ни продадат бойни самолети. САЩ ни предлагат нови \"Ф-18\" и \"Ф-16\", Швеция - нови \"Грипен\", а Италия - използвани \"Юрофайтър\".\n\r\nПремиерът Борисов неколкократно коментира, че е за това да бъдат закупени нови изтребители.", "date": "2018.10.04", "title": "И пилотите искат модерни изтребители, не \"втора ръка\""}
{"url": "https://www.dnes.bg/obshtestvo/2018/10/04/deca-v-neta-kak-da-gi-predpazim-ot-pedofili.389666", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКиберпрестъпленията са сериозен проблем не само в България, но и по света. Службите за сигурност правят всичко, което могат, но въпреки това пробиви пак има. Оказва се, никой не е застрахован от хакери в мрежата и много лесно личните ни данни могат да бъдат откраднати. \n\nКибератаките се превръщат в ежедневие, а хората се хващат на въдицата сякаш все по-лесно. Само преди седмица Facebook съобщи, че близо 50 млн. потребителите на социалната мрежа са станали жертви на най-голямата хакерска атака от съществуването й.\n\r\nИма ли 100% сигурност в Инттернет и как можем да се предпазим? \n                    \n                    \n                \r\n\"100% сигурност няма никъде, но трябва да се спазват определени правила, за да сме по-рядко обект на киберпрестъпления. Ако използваме лиценцирана операционна система, лицензирана вирусна програма и имаме сложна парола, това със сигурност ще намали риска\", коментира в предаването \"Директно\" по телевизия Bulgaria ON AIR Явор Колев от ГДБОП. \n\r\nДетската порнография е едно от най-сериозните и чести престъпления в мрежата. Децата стават жертва на педофили, които много лесно склоняват непълнолетни и малолетни лица да изпратят свои снимки, с които после да се злоупотреби. \n\r\nКак да предпазим децата си от онова, което дебне зад екрана на компютъра? \n\r\n\"Много родители си мислят, че когато детето си е вкъщи пред компютъра, то нищо не може да му се случи. Не е така и за това има, за съжаление, много примери\", коментира Явор Колев. \n\r\nПо думите му безопасността на децата в Интернет е въпрос на доверие между родителите и техните деца.\r\n", "date": "2018.10.04", "title": "Деца в нета: Как да ги предпазим от педофили?"}
{"url": "https://www.dnes.bg/notifikacii/2018/10/04/pogrebvat-djordje-mihalevich-v-sybota-kyde.389659", "text": "Джордже Михалевич, съпругът на \"Мис България 1998 г.\", който беше застрелян на кръстовище в ЮАР в края на септември, ще бъде погребан на 6 октомври (събота). Това става ясно от публикация в личния профил на неговата майка Мира Михалевич, цитирана от .\r\nОпелото ще бъде в гръцка православна църква в Йоханесбург.\r\nМихалевич беше убит в град Бедфордвю ЮАР докато чака на светофар. Тогава до него спира мотор, на който се возят две лица, които са го застреляли през прозореца. Разследването по случая все още продължава. \n\n\n\r\nВ личния си профил във Facebook Мира Михалевич публикува сърцераздирателно обръщение към сина си.\r\n                \n                \"Скъпо мое дете. Единствен мой. Моя светлина. Моя гордост, сила, радост. Моя красота. а. Доброта, най-голямата ми любов. Най-добрият ми приятел и найдобрият син. Благодаря ти за всичко.\r\nБлагодаря ти, че ми остави двама ангели Джорджио и Кристиана (децата на Джордже б.а.), за които трябва да живея, както съм живял за теб. Ти за нас си ЖИВ. Твоето голямо сърце и огромна любов ще ни водят през този живот.\r\nМолим се на Бога да те приеме в Рая, защото Той знае за твоите добри дела, за вниманието, което проявяваше към близки и приятели, които заедно с мен скърбят. Мъката е безкрайна, но ще продължа тежка битка без теб, да бъда утеха на двете ти деца и прекрасната Наталия. Почивай в мир, мой ангеле\", пише Мира Михалевич.", "date": "2018.10.04", "title": "Погребват Джордже Михалевич в събота. Къде?"}
{"url": "https://www.dnes.bg/obshtestvo/2018/10/04/maikite-stiga-lyji-zapochvame-efektivni-protesti.389650", "text": "Майките на деца с увреждания напуснаха срещата в Народното събрание, инициирана от ГЕРБ, с депутати и министрите на образованието, здравеопазването и труда и социалната политика.\n\n\n\n\n\r\nТе изразиха недоволството си, че крайният срок - 1 октомври, е минал, а няма нито закон, нито реформа. Протестиращите родители заявиха и че са свидетели на \"празни лъжи до безкрай\".\r\nПо думите им управляващите изобщо не са наясно с това какво ще правят и как ще се разпределят 150-те милиона лева повече за хората с увреждания за 2019 година.\r\nВ понеделник премиерът обяви, че в бюджета за следващата година ще бъдат заделени 150 млн. за хората с увреждания. Протестиращите обаче са недоволни, че парите се извеждат на преден план и настояват за спешни раформи и приемането на закони.\r\n                    \n                    \n                Родителите на деца с увреждания искат закон за личната помощ, с който всеки човек с увреждане да има право на асистент, а размерът на личната помощ /часовете асистентска грижа, които ще се плащат от бюджета/, да се определят от индивидуалните потребности на всеки човек с увреждане, а не от процента ТЕЛК.\r\nТе настояват и за такъв закон за хората с увреждания, в който е заложена индивидуална оценка на потребностите, като видът и размерът на отпусканата подкрепа да се определя въз основа на тази оценка и да става задължителен за изпълнение от всички институции, а не, както досега, с препоръчителен характер.\r\nПротестиращите искат и преобразуване на Агенцията за хората с увреждания в държавна агенция, така че тя да има властта да събира трите основни министерства - МОН, МЗ и МТСП, за да работят заедно, защото според тях така ще се прекрати правенето на политика \"парче\".\r\nТе искат още помощните средства да започнат да се предоставят в натура от здравното министерство, като са съобразени с потребностите на човека с увреждане.", "date": "2018.10.04", "title": "Майките: Стига лъжи, започваме ефективни протести!"}
{"url": "https://www.dnes.bg/notifikacii/2018/10/04/holandiia-osueti-ruska-hakerska-ataka-sreshtu-ozho.389631", "text": "Холандия осуети руска хакерска атака срещу Организацията за забрана на химическите оръжия (ОЗХО), съобщи министърката на отбраната Анк Бейлевелд, цитирана от Ройтерс.\n\r\nНа пресконференция в Хага министър Бейлевелд призова Русия да прекрати кибердейностите си, целящи да подкопават западните демокрации.\n\r\nСпоред нея кибератаките са били извършени през април от руското разузнаване ГРУ.\n\r\nОсвен срещу ОЗХО са организирани и кибератаки срещу разследването на свалянето на пътническия самолет на \"Малейжа еърлайнс\" през 2014 година, които също са осуетени, предаде Асошиейтед прес, цитирана от БТА.\n\r\nЧетирима служители на руското разузнаване бяха прогонени незабавно от Холандия, добави министърката. \"Ние знаехме за интереса на руските разузнавателни служби към това разследване и взехме съответни мерки\", подчерта тя, уверявайки, че \"запазваме висока степен на бдителност\".\n                \n                \r\nЛаптоп, принадлежащ на един от четиримата служители, е бил свързан с Бразилия, Швейцария и Малайзия. Съдържащи се в него данни са се отнасяли до разследването на катастрофата на полет МН17 на Малейжа еърлайнс, който беше свален от ракета над Източна Украйна, подчерта министърката на отбраната, цитирана от Франс прес.", "date": "2018.10.04", "title": "Холандия осуети руска хакерска атака срещу ОЗХО"}
{"url": "https://www.dnes.bg/stranata/2018/10/04/sin-pochupi-lineika-sled-smyrtta-na-bashta-si-v-mezdra.389606", "text": "Случай на агресия срещу екип на Спешна помощ в Мездра разследват от полицията.\r\nПри пристигане на медиците на адрес в града, пациентът, който се нуждаел от помощ, бил починал.\r\nАфектиран от случилото се, един от синовете му нанесъл удари с юмруци и крака по реанимобила, в резултат на което го увредил, съобщиха от ОДМВР - Враца.\r\nСлучаят е от вчера, а сигналът за него е постъпил към 17 часа в Спешна помощ и бил подаден от съпругата на починалия 51-годишен мъж.\r\nПо случая е образувано досъдебно производство.", "date": "2018.10.04", "title": "Син почупи линейка след смъртта на баща си в Мездра"}
{"url": "https://www.dnes.bg/stranata/2018/10/04/myj-zagina-pri-pojar-v-garaj-v-pyrvomaici.389617", "text": "70-годишен мъж от село Първомайци е загинал при пожар в гаража си, съобщиха от ОДМВР-Велико Търново.\r\nСигналът за инцидента е бил получен вчера сутринта в полицейското управление в Горна Оряховица.\r\nНа адреса са били изпратени екипи на пожарната и полицията. След потушаването на пламъците в гаража е установено тялото на възрастния мъж.\r\nТо е изпратено за аутопсия във великотърновската болница. При първоначалния оглед данни за насилствена смърт не са установени.\r\nПо случая е започнато досъдебно производство.", "date": "2018.10.04", "title": "Мъж загина при пожар в гараж в Първомайци"}
{"url": "https://www.dnes.bg/akoshtete-vqrvaite/2018/10/04/10-ot-nai-opasnite-hrani-koi-sa-te-s-kakvo-ni-vrediat.389538", "text": "Освен ако не става дума за диви гъби със съмнителен произход, обикновено не мислим за храната като за отровна или с потенциално рисково влияние за нашето здраве.\r\nСвикнали сме да демонизираме пакетираните готови храни с доказан вреден ефект за организма. Знаем, че не трябва да консумираме бърза закуска, пържени храни с добавени изкуствени подобрители, трансмазнини, оцветители.\r\nНо знаем ли кои са едни от най-опасните храни за нашето здраве? Това са все натурални продукти, с които природата ни е дарила.\r\nТези храни имат редица полезни хранителни вещества, но ако не бъдат консумирани по подходящия начин, с адекватна термична обработка и ли специална техника за дезинфекция, те могат да се окажат наистина опасни за здравето.\r\n                    \n                    \n                Кои са най-опасните храни за организма? Вижте в следващите редове.\r\n\r\nМесото само по себе си не е опасно за здравето. Рисковете идват от неговия произход, от начина, по който са отглеждани и хранени животните. Патогените в месото са „убиецът“, който причинява не само хранителни разстройства, но и бактериални и инфекциозни заболявания, с по-тежки случаи и смърт. Важно е да се консумира \r\n\r\nКогато картофите позеленеят не трябва да се ядат. Изложени на светлина и високи температури, те започват да отделят соланин – вещество, което в голяма концентрация причинява главоболие, гадене, неврологични проблеми. \r\n", "date": "2018.10.04", "title": "10 от най-опасните храни. Кои са те? С какво ни вредят?"}
{"url": "https://www.dnes.bg/kino/2018/10/04/tango-v-tunela-po-ekranite-v-kraia-na-godinata.389616", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Новият български игрален филм \"Танго в тунела\" с режисьори Стоян Анов и Ники Станчев е почти готов. Премиерата му се очаква в края на тази година.\n\r\nАтестат за работата на музикантите от група \"Indigo kids\" са спечелените награди от конкурси и обратната връзка с феновете. \n\r\nКак мелодията на един нов музикален проект намери пресечната точка с младия кинематографски екип, който реализира \"Танго в тунела\"?\n\r\n\"Запознахме се със Златка на летището преди 10 години. Пихме кафе на стария терминал. Оттогава започнах да я тормозя, че искам да участвам във филм. Кой би предположил, че това парче би станало саундтрак на филм. Дълго време стоя разкъсано. Все пак решихме да го изсвирим в студио\", отбеляза вокалистът на \"Indigo kids\" Явор Велчев – Яви в \"България сутрин\". \n                    \n                    \n                \r\n\"Киното и музиката вървят ръка за ръка. \"Танго в тунела\" е доста музикален филм\", сподели Златка Керемедчиева пред .\r\nПо думите й, няма как да е иначе, защото в продукцията са участвали много музиканти. Всъщност първоначалното й желание било да направи мюзикъл, но осъзнала колко много средства ще са необходими за създаването му.", "date": "2018.10.04", "title": "\"Танго в тунела\" – по екраните в края на годината"}
{"url": "https://www.dnes.bg/stranata/2018/10/04/dva-pyti-za-den-jena-olekna-s-12-bona-1150-i-zlato.389612", "text": "Жена от Плевен е била измамена по познатата схема \"съдействие на полицията\" от ало мафията. Това съобщиха от , позовавайки се на информация от МВР.\r\n61-годишната жена получила първото обаждане по телефона в 10:20 ч. вчера сутринта.\r\nМъж се представил за сержант и я заблудил, че от полицията търсят съдействието на гражданите, за да заловят група от телефонни измамници.\r\nЖената се хванала и пуснала през терасата на жилището си 4300 лв., 1150 евро и златни накити – два мъжки пръстена, две брачни халки, три дамски пръстена и две колиета.\r\nПо-късно същият мъж отново се обадил по телефона. Казал на жената, че акцията била успешна и измамниците са заловени, заедно с парите и накитите, които щели да бъдат върнати на потърпевшата.\r\n                    \n                    \n                Мнимият полицай попитал 61-годишната жена дали има и други пари по сметка, които да изтегли. Потърпевшата послушала \"сержанта\" и изтеглила от две банкови сметки общо 8000 лв. Хванала такси, отишла до Окръжната болница в Ловеч и оставила парите до изсъхнало дърво.\r\nСлучаят е поет от прокуратурата. Образувано е досъдебно производство.", "date": "2018.10.04", "title": "Два пъти за ден: Жена олекна с 12 бона, €1150 и злато"}
{"url": "https://www.dnes.bg/notifikacii/2018/10/04/kevr-proveriava-ima-li-manipulacii-na-pazara-na-tok.389615", "text": "Комисията за енергийно и водно регулиране разследва дали има опити за манипулиране на пазара на ток на едро, съобщи председателят на регулатора Иван Иванов пред журналисти.\r\nВ КЕВР бяха получени сигнали от Асоциацията на индустриалния капитал в България и от асоциацията \"Свободен пазар\" за високите цени на Българската независима енергийна борса и особено на сегмента за търговия \"ден напред\", съобщи .\n\r\nСъздадена е работна група, която да проучи защо през последните седмици има колебания на цените на борсата.\r\nИванов даде пример за изтъргуваните количества за днешния ден - средната им цена е към 149 лв. за мегаватчас, като посочи, че това е изключително високо. Към днешна дата е ясно, че не работи единият блок на АЕЦ \"Козлодуй\", има спрени блокове в ТЕЦ \"Марица-изток 2\", на пълна мощност работят двете американски централи.\n                \n                \r\nРазследването обикновено траело три-четири месеца. Иванов каза, че това е максималният срок, който дава на работната група.\r\n ", "date": "2018.10.04", "title": "КЕВР проверява има ли манипулации на пазара на ток"}
{"url": "https://www.dnes.bg/sofia/2018/10/04/roneshti-se-plochki-a-sharkata-vednyj-koi-gi-haresa-koi-gi-plati.389619", "text": "\n\r\nСлед 22 милиона, налети в ремонта на \"Графа\" и купища строителни гафове, социалните мрежи избухват през ден с нелепостите, извършени по ремонта на култовата столична улица.\n\n\n\n\r\nСлед каучуковите плочки между релсите, каквито слагат на детските площадки, след безумната подредба на паважа и бетонираните дървета, дойде ред и на градинката пред църквата \"Свети Седмочисленици\".\r\nШокът на столичанина е огромен от вида на настилката, а въпросите започват от: Дали това са плочки за баня, балатум и завършват със заключението, че идеята на избора им не е \"там да се самоубиват епилептици\".\r\n                    \n                    \n                Кметицата и общинарите се зарекоха, че фирмата изпълнител още не била приключила ремонта и тепърва щял да минава строителният контрол да наблюдава, съзерцава, че и да глобява – до 1 млн. лева.\r\nСтоличани обаче не спират, а питат: Нали не са завършили, как ще ги глобяват?\r\nФактите са си факти – умопомрачителна подредба на плочки, умопомрачителна шарки, умопомрачаващ ремонт, който не секва с месеци и който гълта милиони.", "date": "2018.10.04", "title": "Ронещи се плочки, а шарката – веднъж! Кой ги хареса? Кой ги плати? "}
{"url": "https://www.dnes.bg/stranata/2018/10/04/grupoviiat-lov-na-diva-svinia-ostava-zabranen.389621", "text": "Колкото и да протестират ловците и да блокират движението на фериботи до Румъния, за 220 дружинки или близо 6000 ловци от ловностопански райони от Русе до Видин, груповия лов на дива свиня засега остава забранен.\r\nПричината е, че зоната на границата ни с Румъния е определена като високорискова заради огнищата на африканска чума в северната ни съседка, обяснява земеделският министър Руен Порожанов в писмен отговор на депутатски въпрос.\r\nРумънските власти съобщиха за над 500 отделни огнища на африканска чума по свинете, главно в делтата на Дунав и близо до границата с Унгария.\n\r\nЗаради това земеделското министерство издаде разпоредбата за забрана на груповия лов около Дунав. Целта е да се избегне разгонването на диви свине и така да се намали рискът от разпространението на африканската чума. \r\n                    \n                    \n                Като най-рискови зони са определени границата с Румъния и територията около провадийското село Тутраканци, където беше регистрирано огнище на болни прасета.\r\nОколо Дунав е разрешен само индивидуален лов.\r\nОграничения има и около пристанище Варна и селищата около морската ни столица. Същото важи и за зоната около Тутраканци.\r\nПорожанов обаче обеща, че от другата седмица ще се намалят ограниченията за групов лов на дива свиня. По сухоземната граница с Румъния в 5 километровата зона ще има гонки без кучета.\r\nЩе отпаднат буферните зони по Дунав на запад от огнищата в северната ни съседка и забраните за гонки, там ще се ловува групово на дива свиня с кучета.\r\nЗабраната и ограниченията за групов лов в Тутраканци и буферната зона обаче остават.\r\n ", "date": "2018.10.04", "title": "Груповият лов на дива свиня остава забранен"}
{"url": "https://www.dnes.bg/sofia/2018/10/04/plochkite-pred-sedmochislenici-ne-mramorni-a-makedonski.389626", "text": "В последните дни реконструкцията на столичната улица \"Граф Игнатиев\" предизвика широк отзвук сред столичани, в медиите, а и в социалните мрежи.\r\nПричината бе гледката след премахването на огражданията в участъка между ул. \"Алабин\" и площад \"Гарибалди\" - неравни настилки, незапълнени фуги и проблеми при съединяването на различен паваж.\r\nСлед сигналите за лошо изпълнение ремонт загражденията отново бяха върнати, а от Столичната община обявиха, че реконструкцията не е приключила и не може да се правят генерални заключения.\r\n\"Въпрос на лично възприятие е дали на някого му харесват паветата или не. Нашата основна цел е тези павета, каквито и да са те, да бъдат положени по най-качествения начин\", обяви днес зам.-кметът на София Евгени Крусев, след като дойде на място да разгледа обекта.\n\n\n\n\n\r\n                    \n                    \n                На въпрос за гледката пред църквата \"Свети Седмочисленици\" и плочите поставени там, Крусев отвърна, че настилката е с бетонови плоскости, а не мраморни, а и не били китайски, както бил чел из форумите, а комшийски – македонски.\r\n\"Предстоят още строителни дейности по ул. \"Граф Игнатиев\", след извършването им може да дадем оценка дали строителят си е свършил работата\", настоя Крусев пред журналистите.\r\nТой изброи и какво има още да вършат строителите – да фугират около трамвайните релси, да се постави контактната мрежа за мотрисите, да се сложи уличното осветление, \"така че да се изпълни целта ни в началото на ноември да бъде пуснато трамвайното движение, т.е. да бъдат изцяло положени настилките в зоната на релсовия път и да се продължат довършителните дейности по площадите и градината при църквата \"Св. Седмочисленици\", отбеляза той.\r\nЗам.-кметът настоя, че няма спомен да се е правила такава огромна реконструкция на централната градска част на София.\r\n\"Само в Зона 2, която обхваща ул. „Граф Игнатиев”, ул. „Солунска”, ул „Иван Шишман” и ул. „6-септември” се сменят 50 хил. кв. м  павенца 10 X 10 см - може да си представите какъв труд е. Днес на площадката на ул. „Граф Игнатиев” има над 200 човека, които се трудят от сутрин до мрак, за да може да се изпълни този нелек обект\", коментира той и добави, че през летния сезон е сменена цялата подземна инфраструктура.\r\nКрусев бе категоричен, че проектът не е променян и се изпълнява във вида, в който е бил първоначално одобрен след поредица от обществени обсъждания.\r\n\"Навсякъде, където има нередности, строителят има ангажимент да си ги оправи и съответно ние няма да платим една стотинка за нещо, което не е направено както трябва\", зарече се той.\r\n240 хил. на ден била санкцията за закъснение на ремонта на \"Графа\" – най-голямата санкция, която Общината можела да наложи.\r\nПо думите му до момента на строителя са отправени забележки, свързани основно с организация на дейностите.\r\n\"Има пропуски с организацията на движение, със самата организация на строителния процес, от които строителят си взима забележки\", отчете Крусев.\r\n\"Нашият ангажимент като възложител е да бъдем абсолютно безкомпромисни към качеството и сроковете, които имат строителите по договор. Това е може би договорът, който има най-сериозни санкции за самия строител, а и за надзора. Нашата основна цел е да съблюдаваме стриктно дали договорът се спазва, дали качеството, което дават строителите е на необходимото ниво. Това ще можем да кажем, след като бъде предаден конкретен участък от строителите\", посочи още той.\r\nПопитан как ще коментира искането за оставката му, зам.-кметът Евгени Крусев заяви, че това е право на всеки, но не го притеснява.", "date": "2018.10.04", "title": "Плочките пред \"Седмочисленици\": Не мраморни, а... македонски"}
{"url": "https://www.dnes.bg/politika/2018/10/04/trevoga-v-ukraina-bylgarskiiat-ezik-se-topi-izchezva.389604", "text": "Опасенията си от постепенното изчезване на българския език в Украйна споделиха представители на българските дружества и на неделните училища от Арцизки, Татарбунарски и Саратски регион на среща с вицепрезидента Илияна Йотова в украинското село Заря. \n\r\nИлияна Йотова е на посещение в населените с етнически българи райони в Южна Украйна. На срещите бяха поставени различни въпроси и потърсена възможност за съдействие от страна на българската държава при тяхното решаване, съобщи прессекретариатът на държавния глава.\r\n \r\nМасово родният език се изучава в училище само по един час седмично. Липсата на достатъчно учебни помагала и необходимостта от подобряване квалификацията на учителите бяха сред проблемите, поставени на срещата, която продължи над два часа. Отново бе изразено желанието за създаване на училище изцяло на български език.\r\n \r\n„Езикът ни се „топи“. Постепенно изчезва“, отбеляза по-късно същия ден вицепрезидентът на среща с българската общност във Всеукраинския център за българска култура в Одеса.\n\r\n                    \n                    \n                „Наша задача е да съхраним българския език. Очакваме от вас подкрепа“, заяви Антон Киссе, депутат в украинския парламент и председател на Асоциацията на българите в Украйна, която тази година отбелязва своята 25-а годишнина.\r\n \r\nНа срещата бяха поставени два основни проблема пред българите в Украйна. Единият е новият Закон за образованието, който заплашва да ограничи изучаването на малцинствени езици. Другият е свързан с готвената административно-териториална реформа, която според сънародниците ни в Украйна може да доведе до размиване на историческите граници на етническата българска общност в страната. „Болград е столица на българите-преселници“, посочи Антон Киссе.\r\n \r\n„Позицията на България по тези въпроси е последователна и категорична. Президентът Румен Радев постави проблемите пред украинския си колега Петро Порошенко, с когото се срещна миналата година в рамките на Общото събрание на ООН, и получи уверения от него, че няма да бъдат ограничени правата на българите в Украйна. Ние, от президентската институция, стоим зад вас“, увери вицепрезидентът.\r\n \r\nПо време на разговорите бе изтъкната и необходимостта България и Украйна да бъдат много по-активни в двустранния диалог за преодоляване на проблемите, стоящи пред българската общност в Украйна. „Нашата общност в Украйна трябва да бъде още по-сплотена, за да отстоява правата и интересите си. Това е необходимост за постигането на успех“, посочи още Йотова.\r\n ", "date": "2018.10.04", "title": "Тревога в Украйна: Българският език се топи, изчезва!"}
{"url": "https://www.dnes.bg/obshtestvo/2018/10/04/chiia-e-vinata-za-pochinaliia-na-hemodializa-vyv-vidin.389610", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПочиналият пациент във Видин е трябвало да отиде на планирана хемодиализа в  понеделник. Той обаче не се е явил.\r\nНа следващия ден старшата сестра и  лекуващият лекар са му се обадили три пъти, осъществили са контакт с  него, но той така и не е отишъл. Това обасни заместник-директорът на болницата във Видин д-р Богдан Томов пред  по повод нелепата смърт на 50-годишния мъж.\r\nПациенти обаче твърдят, че заради аварията от лечебното заведение  са се обадили на болния, за да му съобщят, че е невъзможно да му бъде  извършена интервенцията.\n\n\r\n                    \n                    \n                Според тях виновни за смъртта на мъжа са остарялата техника, с която се работи, както и липсата на организация.\r\n\"След отстраняването на проблема са му предложили да отиде във вторник,  но той не се е съгласил, затова са се уговорили диализата да бъде  направена в Монтана в сряда сутринта\", обясниха те.\r\nПациентите обвиняват ръководството на Видинската болница за извънредното положение и твърдят, че проблемът опира до пари.\r\nПроблемът със здравното заведение в крайдунавския град още не е решен, а Центърът по хемодиализа работи на авариен режим заради повредата.\r\nПо обяд Центърът ще спре напълно работа до понеделник, защото трябва да бъдат отстранени всички дефекти и да се подменят определени модули, съобщи директорът на болницата д-р Цветан Василев. Той увери, че всички пациенти, които са на хемодиализа, ще бъдат приети в болницата в Монтана.\r\nМеждувременно започва проверка, която е по разпореждане на здравния министър Кирил Ананиев.", "date": "2018.10.04", "title": "Чия е вината за починалия на хемодиализа във Видин?"}
{"url": "https://www.dnes.bg/obshtestvo/2018/10/04/edna-nazad-tavan-na-pensiite-shte-ima-1200-lv-shte-e.389624", "text": "Таванът за новоотпуснатите пенсии няма да отпадне от началото на следващата година, както се предвиждаше.\r\nВместо това максималният размер, който в момента е 910 лв., ще се увеличи на 1200 лв. от 1 юли. За това се договориха синдикатите и правителството на среща при премиера Бойко Борисов.\n\n\nСпоред президента на КНСБ Пламен Димитров така 41 000 от общо 65 000 българи ще вземат полагащото им се.\n\r\nФинансовият министър Владислав Горанов пък обясни, че изчисленията не дават възможност таванът да падне. По думите му има разминавания  между осигурителния принос и вписаните пенсии.\r\nВече обявеното 10-процентно увеличение на заплатите за всички служители на бюджетна издръжка няма да е \"на калпак\", а според заслугите на работното място.\r\n                    \n                    \n                Синдикатите предлагат към хората на терен да се насочат по-голяма част от десетте процента, а онези, които работят в администрацията, да получат по-малко.\r\nРазчетите на МФ показват, че трябва да се вдигнат заплатите на 433 хиляди души, заети в бюджетната сфера, за което ще са нужни над един милиард лева.\r\nЗаради поскъпването на живота след повишаването на цените на газа, а от там на парното, стоките, двете страни са се договорили, че енергийната помощ за  социално слабите ще бъде увеличена с 50%. Това ще струва допълнително 40 млн. лв.\n\r\n ", "date": "2018.10.04", "title": "Една назад: Таван на пенсиите ще има! 1200 лв. ще е "}
{"url": "https://www.dnes.bg/zvezdi/2018/10/04/za-decata-v-nujda-mis-sviat-bylgariia-s-kauza.389620", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМис Свят България Калина Митева за 2018 г. ще представи страната ни на финалния конкурс Мис Свят в Китай. Това е, може би, най-гледаното събитие след Оскарите.\r\nМладото момиче е модел от година и половина, а преди това стои от другата страна на фотографския обектив и снима. Калина е завършила Руския Лицей и владее свободно руски, английски, а в момента изучава и испански език. \r\nМоделът решава да избяга от клишето на миските, които се борят за световен мир. Нейната кауза е малко по различна. Калина иска да помогне на деца в нужда, които преживяват криза в семейството. Целта на нейната кауза е да помогне за прехода от стресиращата среда към по-устойчиво обкръжение. \r\n                    \n                    \n                \"От 5 години моето семейство са приемни родители, имам опит с това. Титлата ще ми даде повече възможности да постигна по-добри резултати\", каза Калина пред .\r\n\"Свързах се с няколко миски, те са отворени да ми помогнат. Получавам помощ от напълно непознати хора. Очаквам да се запозная с момичета от цял свят, от които ще попия доста знания. Искам да покажа красотите на България\", посочи Мис Свят България 2018.\r\nКалина не е чела или чула обиди по свой адрес и с усмивка сподели, че коментарите за нея са изцяло позитивни. Обича да спортува - любителски играе волейбол и футбол, кара ски и често посещава Витоша.\n\r\n\n\r\n ", "date": "2018.10.04", "title": "За децата в нужда: Мис Свят България с кауза"}
{"url": "https://www.dnes.bg/temida/2018/10/04/promeniha-obvinenieto-sreshtu-daniel-mitov-v-po-leko.389629", "text": "Прокуратурата поиска, а спецсъдът се съгласи и промени обвинението на бившия външен министър Даниел Митов от \"престъпление по служба\" в \"злоупотреба на доверие\".\n\n\n\r\n\"Защото има събрани нови документи и от разпитите на свидетелите се наложиха някои изменения във фактическите обстоятелства. Имаме правна възможност, дадена възможност за изменение на обвинението, така сме преценили и сме го направили\", обясни обвинителят по делото Боряна Бецова, цитирана от БНР. \r\nЗа \"престъплението по служба\" се предвижда до 8 години затвор, а за \"злоупотребата на доверие\" до 5 години и глоба. \r\n                    \n                    \n                Срещу предложението за промяна на обвинението се противопостави адвокатката на Митов Ина Лулчева. По думите й Наказателно-процесуалният кодекс допуска изменение, само когато става дума да се промени от по-леко в по-тежко, а не обратното. \r\nМитов, както и заместникът му Христо Ангеличин в МВнР, са подсъдими за непровеждането на обществена поръчка за закупуване на самолетни билети за нуждите на Външно министерство. Според прокуратурата от това са настъпили щети в размер на 494 000 лева.\r\nНепровеждането на обществената поръчка в края на 2015 г. е довело до сключването на 2 споразумения със земеделското министерство.\r\nПо силата на тях фирма, която е работила със земеделското ведомство, е осигурявала и билети на МВнР.", "date": "2018.10.04", "title": "Промениха обвинението срещу Даниел Митов в по-леко "}
{"url": "https://www.dnes.bg/obshtestvo/2018/10/04/po-kritikite-na-sinoda-politici-pri-vladicite.389630", "text": "Критиките на Светия синод, че промените в Закона за вероизповеданията са противоречиви, доведе до спешна среща с премиера Бойко Борисов и председателите на ПГ на ГЕРБ и ДПС Цветан Цветанов и Мустафа Карадайъ.\n\r\nЦветанов обясни, че заедно с ДПС и \"Обединени патриоти\" отиват на работна среща в Светия синод, за да изслушат забележките и притесненията по предложените законопроекти.\n\nВ Народното събрание са внесени два проекта за промени в Закона за вероизповеданията.\r\nПървият въвежда забрана за чуждо финансиране и такова от други държави на вероизповеданията и е с вносители Цветан Цветанов, Мустафа Карадайъ и Корнелия Нинова. Вторият проект пък е на \"Обединени патриоти\" и дава определения за \"религиозен радикализъм\".\n                    \n                    \n                \r\n\"Помолих г-н Карадайъ и Йордан Цонев да отидем до Светия синод, Искрен Веселинов трябва да ме чака тук отвън, защото там ще имаме една работна среща да поговорим и да разсеем притесненията, които възникват във вероизповеденията, свързани със закона\", каза Цветанов.\n\r\nСпоред лидера на ДПС Мустафа Карадайъ по законопроекта, внесен от ГЕРБ, БСП и ДПС, няма критики, а \"технически и редакционни моменти\".\n\r\n\"Критиките внимателно ще ги изслушаме. Те се отнасят повече за другия закон. И ние ще се съобразим с основателните критики от вероизповеданията, от Светия синод и Главното мюфтийство\", каза той.\n\r\nЙордан Цонев добави, че материята е деликатна и трябва да се използва консенсусът, който има между управляващи и опозиция.\n\r\n\"Има консенсус да осигурим финансиране на вероизповеданията и това се случва за пръв път от 30 г. Материята е много деликтна, защото наред с финансирането трябва да затворим и някои врати за външно влияние, които засягат националната сигурност\", заключи той.\r\nСпоред Светия Синод предлаганите промени са противоречиви и имат нужда от сериозно преосмисляне. От там настояват и че внесените идеи не са обсъждани предварително със Синода, а подобна важна тема би трябвало да бъде предложена за широка обществена дискусия.\n\r\nОт Светия синод настояват, че увеличаването на контролните правомощия на дирекция \"Вероизповедания\" в Министерския съвет, чрез което се цели контрол на даренията и финансите на вероизповеданията, е грубо нарушение и намеса на държавата чрез изпълнителната власт във вътрешния живот на религиозните институции и противоречи на Конституцията. Категорично е и възражението срещу деклариране на банковите сметки на религиозните институции пред Сметната палата, заявяват от Светия синод.", "date": "2018.10.04", "title": "По критиките на Синода – политици при владиците"}
{"url": "https://www.dnes.bg/notifikacii/2018/10/04/iaponkata-naomi-priznata-ot-syda-za-dyshteria-na-naim.389628", "text": "Турски съд призна Наоми Секаи Мори за законна дъщеря на покойния щангист Наим Сюлейманоглу. Според решението на съда Секаи, чиято майка е японка, ще има право да носи името на покойния си баща и да се ползва от всички права като негова законна дъщеря и наследница.\r\nТова признание идва 27 години след раждането на Секаи Мори, която досега се водеше за незаконна дъщеря на щангиста и много малко хора знаеха за нейното съществуване.\r\nНа смъртния си одър преди една година легендата на тежката атлетика в България, Турция и по света Наим Сюлейманоглу заръча на близките си да открият японската му дъщеря и да я включат като негова законна наследница.\n\n\n\r\n                \n                С усилията на турския посланик в Токио и близките на покойника Секаи Мори беше намерена.\r\nПоради отказа на майката на други две дъщери на Сюлейманоглу /Селин и Сезин, родени съответно през 2000 г. и 2001 г./ да включат и Секаи Мори в завещанието му, японката заведе дело за бащинство.\r\nПрез юли беше извършена ексхумация на тялото и от взетите проби бе установено, че Секаи е биологична дъщеря на щангиста. Секаи Мори също присъства на ексхумацията, но отказа да направи каквито и да е изявления.\r\nТурският съд днес се произнесе по делото и сега остава да се види дали другите му дъщери ще обжалват решението, пише БТА.\r\nОсвен Секаи Мори покойният щангист има още три дъщери, припознати за негови законни деца.", "date": "2018.10.04", "title": "Японката Наоми – призната от съда за дъщеря на Наим "}
{"url": "https://www.dnes.bg/video-prognoza/2018/10/04/slyncheva-esen-tipichen-den-za-oktomvri.389585", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнешният ден ще бъде топъл и спокоен - типичен като за октомври. По високите полета сутринта е студено, но на останалите места температурите са около 10 градуса. През по-голямата част от деня ще духа силен вятър. Днес градусите ще паднат с 1-2, но ще остане слънчево, а валежи не се очакват.\r\nСпокойната обстановка ще продължи още 7-8 дни, прогнозира климатологът на Симеон Матев.\r\n\"Утрешният ден ще ни донесе доста слънчеви часове, но сутринта ще бъде хладна. Събота и неделя ще има заоблачаване в Източна България. Но това явление е краткотрайно\", отбеляза синоптикът в \"България сутрин\".\r\nВремето ще бъде слънчево, подходящо за туризъм и прекарване време навън.\r\n ", "date": "2018.10.04", "title": "Слънчева есен: Типичен ден за октомври"}
{"url": "https://www.dnes.bg/notifikacii/2018/10/04/agenciia-mitnici-pogna-danychni-skladove-za-alkohol.389582", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроверка на всички данъчни складове за алкохол правят от Агенция \"Митници\" през следващите два месеца. Преди да обявят акцията си проверяващите вече са санкционирали шест обекта, в два от които е имало по-сериозни нарушения.\r\nДанъчни складове в избите в Поморие и село Славянци са нарушили закона по-сериозно, предаде. В сунгурларското село измервателният уред не отчитал правилно към митническите органи данните за количеството преминал аколхол. А в Поморие са намерени 9 крана, монтирани без измервателни уреди върху дестилационни съоръжения. \r\nПри другите четири данъчни склада, проверени през последната седмица, са били установени дребни нарушения и са съставени актове. През следващите два месеца Агенция \"Митници\" ще провери и останалите 165 в цялата страна.", "date": "2018.10.04", "title": "Агенция \"Митници\" погна данъчни складове за алкохол"}
{"url": "https://www.dnes.bg/stranata/2018/10/04/kyshti-kym-morskata-bezdna-sarafovo-v-stres-ot-svlachishte.389581", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДесетки къщи в бургаския квартал Сарафово са застрашени от рухване заради активизиралото се свлачище след проливния дъжд. \r\nДнес специалисти от \"Геозащита\" oглеждат терена, за да се вземат спешни мерки за укрепването му, предаде .\n\r\nХората, които живеят на крайбрежната улица \"Черно море\" с тревога показват как брега на 5-6 метра от къщите се свлича към морето. Притесняват се, че следващият голям дъжд ще събори и оградите на домовете им.\r\nСпоред жителите на квартала проблемът е от повече от 10 години, когато са подадени и първите жалби до община Бургас.\r\nМеждувременно стана ясно, че пропадналият надлез към Летище Бургас трябва да бъде ремонтиран от общината, а пътната агенция ще възстанови част от изразходваните средства.\r\n ", "date": "2018.10.04", "title": "Къщи към морската бездна!? Сарафово в стрес от свлачище"}
{"url": "https://www.dnes.bg/stranata/2018/10/04/hepatit-a-nalazi-fakulteta-i-krasna-poliana-vaksinite-kyt.389587", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБум на Хепатит А в столичните квартали \"Факултета\" и \"Красна поляна\". Вече са засегнати няколко училища и детски градини. Огнището на Хепатит А тръгва от квартал \"Факултета\". \r\nПрез юли за първи път са били регистрирани 6 случая, а на 27 септември броят на лекуваните и заболелите е бил вече 86.\r\nПовечето заболели са на възраст между 2 и 16 години. Заразени деца са регистрирани вече в няколко детски учебни заведения.\r\n\"Има реална опасност ваксините за хепатит А да се окажат недостатъчни. Те са в списъка на т.нар. препоръчителни ваксини, а това означава, че предлагането им се определя от търсенето на гражданите. То пък от своя страна не е много голямо, освен в случаите, когато възникне епидемия\", коментира в студиото на \"България сутрин\" епидемологът проф. Мира Кожухарова.\r\n                    \n                    \n                Болестта на мръсните ръце, както още я наричат, може да протече и без клинични симптоми като отпадналост и липса на апетит, това обаче не значи че хората, които са заболели не са носители.\r\n\"Хепатит А е един сериозен и перманентен проблем за България. Докато ваксините са в свободна продажба, те никога няма да достигат. А за да се промени това е необходимо те да бъдат вкючени в имунизационния календар, т.е. да стане част от задължителните детски ваксини. Тогава и държавата ще бъде длъжна да осигурява достатъчен брой\", подчерта специалистът.\r\nПред проф. Кожухарова отбеляза също, че към момента ситуацията със заболелите в страната ни не е обезпокоителна, въпреки че има епидемичен взрив. \r\nПо-добре обаче би било да се взимат превантивни мерки, за да не се стига до това. ", "date": "2018.10.04", "title": "Хепатит А налази \"Факултета\" и \"Красна поляна\". Ваксините – кът!"}
{"url": "https://www.dnes.bg/usa/2018/10/04/vyoryjen-nahlu-v-imenieto-na-fethullah-giulen.389583", "text": "Въоръжен мъж е нахлул в имението на ислямския проповедник Фетхуллах Гюлен в американския щат Пенсилвания. Това съобщи говорител на самия Гюлен.\n\n\r\nОт полицията изстреляли предупредителен сигнал и заподозреният избягал. При инцидента няма пострадали. Районът е отцепен, предаде.\r\nФетхуллах Гюлен е обвиняван от турския президент Реджеп Ердоган, че стои зад опита за преврат през юли 2016 година.\r\nОбвинения, които проповедникът, който живее в изгнание в САЩ, отхвърля.\r\n ", "date": "2018.10.04", "title": "Въоръжен нахлу в имението на Фетхуллах Гюлен"}
{"url": "https://www.dnes.bg/stranata/2018/10/04/tazi-nosht-pojar-v-nai-goliamata-bolnica-v-plovdiv.389591", "text": "Пожар избухна в най-голямата болница в Пловдив - \"Свети Георги\", предаде Нова тв.\r\nПламъците избухнали към 3&00 ч. в нощта срещу четвъртък в западната част на отделението по урология, което се намира на деветия етаж. \r\nЗа щастие при инцидента няма пострадали хора, нанесени са само материални щети.\r\nПричините за възникването на пожара все още се изясняват.\r\n ", "date": "2018.10.04", "title": "Тази нощ: Пожар в най-голямата болница в Пловдив"}
{"url": "https://www.dnes.bg/temida/2018/10/04/blizki-na-blysnatoto-ot-djip-dete-blokiraha-tyrnak.389586", "text": "Близките на момиченцето от врачанското село Търнак, което беше блъснато от джип във вторник вечер, блокираха пътя към селото с искане за справедливост. \r\nГневът им е породен от факта, че виновникът за катастрофата беше пуснат от ареста по-малко от 24 часа след случилото се. Установено е, че той седнал зад волана с 1,48 промила алкохол в кръвта.\n\r\nОт полицията обясниха, че са го пуснали, след като са снели обясненията му и са събрали необходимите доказателства по досъдебното производство.\r\nПострадалото дете е в критично състояние. То е настанено в Университетската болница в Плевен с тежка черепно-мозъчна травма и контузия на белия дроб. Според лекарите има едва 20% шанс да оцелее.\r\n                    \n                    \n                Близките на детето категорично заявиха, че няма да оставят нещата така. Те подозират, че виновникът за случилото се е платил на някого, за да излезе бързо от ареста.\r\nМайката на момиченцето разкри, че в сряда пред дома й дошъл непознат мъж и й предложил 20 000 – 30 000 лева като обезщетение за случилото се.\r\n\"Ако този мъж остане на свобода, ще бъде глава за глава\", заявиха пред Нова тв родителите на момичето.", "date": "2018.10.04", "title": "Близки на блъснатото от джип дете блокираха Търнак"}
{"url": "https://www.dnes.bg/zvezdi/2018/10/04/niki-minaj-i-luis-hamiltyn-dvoika-dali.389511", "text": "Скоро певицата Ники Минаж сподели пред Ellen, че излиза с двама мъже, но няма нищо сериозно с тях и не бърза да създаде връзка с някой от тях. Но явно вече е направила своя избор. \r\nВъзможно е рапърката и автомобилния състезател, Луис Хамилтън, вече официално да са двойка.\r\nНики и пилотът от Формула 1 публикуваха снимки от Дубай. Двамата се забавляват в пустинята и се возят на кола. Били са забелязани заедно и по време на Седмицата на модата в Ню Йорк.\r\nПо-рано Минаж беше казала, че е щастлива без гадже, тъй като цял живот, още от 15-годишна е била във връзки.\r\n", "date": "2018.10.04", "title": "Ники Минаж и Луис Хамилтън – двойка! Дали?"}
{"url": "https://www.dnes.bg/politika/2018/10/04/dps-ne-shte-stani-da-sedna-iska-diasnocentristko-upravlenie.389590", "text": "Лидерът на ДПС Мустафа Карадайъ настоя, че партията им не споделя политиката \"стани да седна\". \r\n\"Заявихме го още на старта на 44-ото Народно събрание. Ние сме готови за властта и си актуализираме програмата. ДПС сме най-подготвени във властта в сравнение с другите партии и тяхната неподготвеност. Не споделям безалтернативността. Ставаме свидетели на управление без визия, без цели и без посока. Алтернатива на популистко-националистичния сбор има. Ние предложихме дясноцентристко управление, а не политическо безвремие, на каквото сме свидетели от година и половина\", настоя той пред Нова тв.\n\n\n\r\n\"Ние бихме застанали зад една управленска програма за ускорено развитие на страната, основна на ценностна база\", уточни Карадайъ.\r\n                    \n                    \n                \"ДПС е в опозиция и това до голяма степен предопределя нашето отношение към вотовете на недоверие. В конкретния случай (вотът на БСП срещу превителството – бел.ред.) не сме търсени за консултация. Ние ще бъдем активни във вота на недоверие, но нека видим и анализираме мотивите. Разбираме, че може би вотът ще бъде в сектор \"Здравеопазване\".\r\n\"Вотът на недоверие е сериозен политически инструмент в демокрацията. Има и два различни аспекта. Дебатът провокира един политически ефект, а гласуването - друг\", коментира Мустафа Карадайъ темата с вота на недоверие.", "date": "2018.10.04", "title": "ДПС не ще \"стани да седна\", иска дясноцентристко управление"}
{"url": "https://www.dnes.bg/akoshtete-vqrvaite/2018/10/04/priianka-chopra-iska-deca-ot-nik-djonas.389510", "text": "Приянка Чопра и Ник Джонас още не са се венчали, но вече мислят за деца, според източници на Us Weekly. Те се сгодиха официално през юли и искат да започнат семейния си живот възможно най-скоро.\r\n\"Ник и Приянка нямат търпение да се оженят. Те имат невероятна химия и вече нямат търпение и да имат деца\", казал е близък на двойката пред изданието.\r\nНо все пак, ще изчакат, докато официално станат съпруг и съпруга и тогава ще започнат с опитите за бебе, признал е източникът.\r\n", "date": "2018.10.04", "title": "Приянка Чопра иска деца от Ник Джонас"}
{"url": "https://www.dnes.bg/stranata/2018/10/04/shofiorskite-knijki-na-hora-s-uvrejdaniia-ravni-s-drugite.389592", "text": "Срокът, в който важат книжките на хората с увреждания да се приравни с този за останалите шофьори и от 5 да стане 10 години. За това настояват депутатите от БСП Михаил Христов и Крум Зарков с внесени от тях промени в Закона за българските лични документи.\r\nСпоред тях двойно по-краткият срок на шофьорските книжки на хората с увреждания ги поставя в затруднено положение.\r\nВ България има около 170 хил. шофьори с различна степен на увреждане. Тези хора трябва периодично да минават на преглед пред транспортна лекарска експертна комисия (ТОЛЕК), която да даде становище дали здравословното им състояние не противоречи с нормативните изисквания за физическа годност за шофиране.\r\nНа територията на страната обаче ТОЕЛК има само на три места – София, Пловдив и Горна Оряховица, което означава, че хиляди хора са принудени да пътуват стотици километри, за да получат удостоверение от транспорта лекарска комисия, мотивират се социалистите.\r\nСпоред тях настоящето положение допълнително натоварва хората с увреждания, често без необходимост и неоправдано, и в голяма степен ги дискриминира.\r\nС предложените поправки в закона се удължава само максималният срок за валидността на книжките, но в същото време остава и преценката на ТОЛЕК за всеки индивидуален случай. Това означава, че лекарите пак ще имат последната дума и е възможно книжката да важи и за пет години.", "date": "2018.10.04", "title": "Шофьорските книжки на хора с увреждания – равни с другите!"}
{"url": "https://www.dnes.bg/stranata/2018/10/04/dojivot-v-panel-no-i-panelyt-ima-jivot-prikliuchil-reshenie.389593", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПанелните блокове у нас са към края на своя жизнен цикъл, а много от тях се оказват без документация, което затруднява бъдещите им ремонти. \n\r\nВчера бе обявено, че 1 млн. жилища са необитаеми, като от тях 20 хиляди са стари панелни жилища.\n\n\n\r\n\"Учредихме браншова асоциация, която да покрие под своята шапка всички професионални домоуправители. Вярваме, че експертният подход е правилният подход\", заяви юристът и експерт в областта на етажната собственост Ламбро Попов.\n\r\nТой се съгласи, че изгубената документация за много сгради е безспорен факт.\n                    \n                    \n                \r\n\"Всяка сграда има жизнен цикъл. Правилната поддръжка и управление имат възможността да удължат жизнения цикъл\", посочи той пред  и добави, че програмата за саниране е прекрасен инструмент, но поглъща огромен ресурс.\n\r\n\"Тези панелни сгради имат бъдеще. Годността до голяма степен зависи и от поддръжката. Тези сгради са в определена среда. Пътят е самоорганизацията на хората\", каза от своя страна арх. Димитър Димитров в студиото на \"България сутрин\".\n\r\nПо думите му вече 50 години собствениците на апартаменти в панелни сгради плащат данъци, които обаче потъват в държавата. \n\r\n\"Столичната община разполага с 1,5 млрд. лева. Гражданите си плащат абсолютно добронамерено, но не получават нищо адекватно. Опасността е, че няма национална стратегия\", подчерта арх. Димитров.\n\r\n\"Безспорно има сгради, които спешно трябва да бъдат ремонтирани\", съгласи се Ламбро Попов. Но по думите му тук идва въпросът за средата, за да се създадат условия за самоорганизиране на хората.", "date": "2018.10.04", "title": "Доживот в панел, но и панелът има живот – приключил! Решение?"}
{"url": "https://www.dnes.bg/obshtestvo/2018/10/04/forum-bremennost-za-zdraveto-na-bebeto-i-rodilkite.389596", "text": "След точно 3 дни ще се проведе най-голямото събитие, посветено на бременността и детското здраве. Сцената на форум \"Бременност и детско здраве\", организиран от здравно-медицинския сайт , ще събере на едно място водещи специалисти в областта на майчиното и детското здравеопазване. Събитието ще се проведе в неделя в Гранд хотел \"Пловдив\" от 10:30 часа.\n\r\n\"Това събитие е предназначено за хората, които вече очакват раждането на бебето. Не е изключено и тези, които планират бременност, както и настоящи родители. Идеята на Investor Media Group беше да направим мини издание на софийския форум \"Бременност и детско здраве\", който шеста година поред правим\", разясни главният редактор на сайта Puls.bg Румяна Тасева.\n                    \n                    \n                \r\n\"Замисълът беше на една сцена да срещнем водещи български лекари с пациентите, бъдещи и настоящи родители, за да скъсим дистанцията, която съществува в нашето здравеопазване\", уточни тя в \"България сутрин\".\n\r\nПред неонатологът д-р Мария Нещерова посочи, че около 10% от новородените са недоносени и имат нужда от специална помощ. По думите ѝ родителите много трудно приемат факта, че бебето има проблем, дори той да е съвсем минимален. \n\r\n\"Болезнено го изживяват, чувстват се виновни\", отбеляза тя и добави, че има много жени с репродуктивни проблеми, което налага бебетата да бъдат раждани по оперативен път. \n\r\nД-р Нещерова обаче подчерта, че съществува страх у родилките да раждат по естествен начин. \n\r\n\"Водени от страха настояват раждането да стане по оперативен път\", каза тя.\r\n ", "date": "2018.10.04", "title": "Форум \"Бременност\" - за здравето на бебето и родилките"}
{"url": "https://www.dnes.bg/sofia/2018/10/04/instituciite-na-krak-boklukyt-v-simeonovo-veche-pochisten.389588", "text": "След като жител на кв. \"Симеоново\" подаде сигнал в HelpBook.info до Столичния Инспекторат, инстутицията се зае да реши проблема.\r\nВ писмо до редакцията ни от инспектората посочват, че натрупаните отпадъци са вече събрани и извозени.\n\r\nПрипомняме ви, че жител на квартала изпрати сигнал до  за неизвозен със седмици боклук. Оказа се, че почистващата фирма минава рядко, и не винаги събира целия боклук, който именно заради разредения график се струпа и около контейнерите.От местните власти посочват, че забавянето в извозването на боклука се е случило заради техническо забавяне от страна на почистващата фирма.\r\n                    \n                    \n                От Столичния инспекторат напомнят на гражданите, че могат да подават сигнали за подобни проблеми в Оперативния център на Столичния инспекторат на номер 02/ 987 55 55.\r\nА вие можете да го направите и чрез платформата . Ако видите нередност може да съобщите там, а сигналът ви ще бъде директно препратен към институциите. \n\r\n ", "date": "2018.10.04", "title": "Институциите на крак: Боклукът в \"Симеоново\" – вече почистен!"}
{"url": "https://www.dnes.bg/notifikacii/2018/10/04/pobedihme-kanada-bylgarkite-v-grupite-na-svetovnoto.389602", "text": "България победи Канада с 3:1 (23:25, 27:25, 25:21, 25:21) и се класира за втората групова фаза на Световното първенство по волейбол за жени в Япония.\r\nС втория си успех в надпреварата възпитаничките на Иван Петков събраха 6 точки и си гарантираха четвъртото място в група \"В\", с което и продължаване напред.\r\nСеверноамериканките останаха на предпоследната пета позиция с 3 точки и отпадат.\r\nСлед оспорвано начало, в което двата отбора си размениха по един гейм, българките наложиха волята си и стигнаха до пълен обрат, за да триумфират Гергана Димитрова и Нася Димитрова завършиха с по 17 точки, Мария Каракашева добави 16, а капитанката Христина Русева допринесе с 12 точки за успеха.\r\nЗа съперничките Отъм Бейли и Кийра Ван Райк се отличиха с по 18 точки.\r\nБългария продължава в група F с актива си досега, като след 7 октомври в Осака предстоят мачове срещу действащия световен шампион САЩ, Русия, Тайланд и Азербайджан.\r\n ", "date": "2018.10.04", "title": "Победихме Канада! Българките в групите на Световното"}
{"url": "https://www.dnes.bg/politika/2018/10/04/tynki-smetki-treti-vot-na-nedoverie-treti-proval.389595", "text": "БСП внася вота на недоверие към кабинета на премиера Боико Борисов в първите дни на идната седмица и няма да прави консултации с другите парламентарни групи. Социалистите са определили здравеопазването и провала в тази сфера на управляващите за негова тема.\r\nЛидерът на партия \"Воля\" Веселин Марешки пък предложи референдум, на който българският народ да избере самолети или здравеопазване иска.\r\n\"За първи път ще се иска вот за намерения и предложения на здравния министър Кирил Ананиев, нещо, което още не се е сбъднало. Опозицията няма подкрепа извън собствената си група, което пък от своя страна показва една изолация. Крайният резултат е ясен, а дали ще има полза от дискусиите, предстои да видим\", коментира в студиото на \"България сутрин\" математикът проф. Михаил Константинов.\n\n\r\n                    \n                    \n                По думите му проблемите в здравеопазването са налице, но те не влизали в намеренията на здравния министър Ананиев.\r\n\"Никой не се наема да реши проблема с неосигурените граждани у нас, който освен, че несправедливо черпи ресурс, води и до злоупотреби с медицинската система. Спирането на кражбите в сектора също би трябвало да стои на дневен ред\", отбеляза анализаторът.\r\nПред  политологът Първан Симеонов посочи, че както всеки друг вот, така и този цели да стегне oпозицията и да се създаде дебат.\r\n\"От БСП са напълно в правото си. Чест прави на Кирил Ананиев, че започва някви промени в сектора. Въпросът обаче е, че тук не става дума за реформи, тъй като такава се получава, когато за същите вложени средства и разходи се опитваш да постигнеш по-добра услуга. В конкретния случай това, което се предлага е просто да се дават повече пари\", допълни той.\r\n ", "date": "2018.10.04", "title": "Тънки сметки: Трети вот на недоверие, трети провал?"}
{"url": "https://www.dnes.bg/rusia/2018/10/04/putin-bylgariia-syjaliava-ne-zashtiti-nacionalnite-si-interesi.389575", "text": "Руският президент Владимир Путин предупреди ЕС да не проявява слабост при решаването на газовите въпроси, предаде ТАСС.\n\r\nНе ми се иска Европа да прояви слабост и да не може да защити своето участие в проекта \"Северен поток 2\" както някога България в \"Южен поток\", каза Путин на съвместна пресконференция в Санкт Петербург с австрийския канцлер Себастиан Курц, чиято страна е ротационен председател на ЕС.\n\r\n\"България под натиск отвън се отказа от този проект, сега те съжаляват, сега говорят за това да получат наш газ вече през \"Турски поток\", отбеляза руският президент.\r\n\"Много ми се иска цяла Европа да не изглежда като България, която прояви такава слабост и неспособност да защити своите национални интереси\", добави Путин.\n\n\n\r\n                    \n                    \n                Руският президент припомни печалната съдба на проекта \"Южен поток\", отбелязва ТАСС.\n\r\n\"Българските колеги ни увериха, че ще се борят докрай за \"Южен поток\", тъй като това отговаря на националните им интереси\", каза Путин. Той посочи, че газопроводът би \"повишил геополитическия статут (на България) като страна транзитьор в Европа, някъде под 400 милиона евро на година просто така, просто защото тръбата минава през тяхна територия\". Българската страна разчиташе да създаде няколко хиляди работни места (с \"Южен поток\"), добави Путин.\n\r\nРуският президент подчерта, че е говорил подробно по въпроса на енергиен форум в Москва.\r\n\"Искам да ви уверя, че Русия е била, е и, безусловно, винаги ще бъде надежден доставчик, в това число и защото тази тръбопроводна система идва направо от първоизточника, направо от Ямал, от Сибир\", каза той.\r\nПутин постави акцент върху факта, че тази газотранспортна система е лишена от транзитни рискове.\n\r\nПриветствам позицията на Австрия в подкрепа на изграждането на газопровода \"Северен поток 2\", каза руският президент.\r\nАвстрийският канцлер даде да се разбере, че европейските партньори на проекта са заинтересовани от неговата реализация.\n\r\n\"Искам да ви уверя, че европейските страни, участващи в този проект, го подкрепят. Те гледат на него положително и искат да (го) реализират съвместно\", заяви Курц.\n\r\nВ същото време австрийският канцлер подчерта, че \"за нас е важно да бъдат взети предвид интересите на Украйна, като важна страна транзитьор (на газ)\".\n\r\n\"Съгласни сме, че в Европа има силна заинтересованост от евтини и стабилни доставки на газ, и такава необходимост съществува, ако искаме да си осигурим енергийна сигурност. За да бъде гарантирана енергийната сигурност, ние смятаме, че е необходимо голямо количество източници на енергия, също така е рационално едно определено разнообразие на енергийните маршрути\", заяви Курц, подчертавайки подкрепата на Австрия и другите европейски партньори за проекта \"Северен поток 2\".\n\r\nПутин защити енергично планирания газопровод между Русия и Германия като икономически осъществим и изрази надежда, че европейските страни ще съумеят да удържат на натиска на Съединените щати за проваляне на проекта, отбелязва Асошиейтед прес.\n\r\nАгенцията припомня, че САЩ и някои държави от ЕС са против \"Северен поток 2\" с аргумента, че той ще засили енергийната зависимост на Европа от Русия. Съединените щати освен това са заинтересовани да продават повече втечнен природен газ в Европа.\n\r\nПо-рано представители на американското правителство предупредиха, че САЩ може да наложат санкции във връзка със \"Северен поток 2\".\r\nВ тази връзка Путин подчерта, че руският газ, доставян по тръбопроводи, е значително по-евтин от американския втечнен газ.\r\nБи било \"глупаво и прахосническо\" Европа да избере по-скъп вариант, навреждайки на своите потребители и на глобалната си конкурентоспособност, каза руският президент, цитиран от АП.\n\r\nАгенцията отбелязва, че Украйна, която е главният транзитен път за руските газови доставки за Европа, е твърдо против проекта \"Северен поток 2\", тъй като се опасява, че ще загуби ролята си за преноса на газ.\n\r\nВъв връзка с коментара на Курц, че интересите на Украйна като ключова страна транзитьор трябва да бъдат защитени, АП припомня, че Путин по-рано е обещал да обмисли продължаване на газовия транзит през тази страна, ако тя уреди свой търговски спор с Русия за стари доставки.\n\r\nМосква и Киев са въвлечени в конфликт, откакто през 2014 г. проруският президент на Украйна Виктор Янукович бе свален от власт след бунт. В отговор Русия анексира украинския Кримски полуостров, а проруски сепаратисти установиха контрол над територии в Източна Украйна, припомня БТА.", "date": "2018.10.04", "title": "Путин: България съжалява, не защити националните си интереси!"}
{"url": "https://www.dnes.bg/sofia/2018/10/04/nov-shok-taka-izglejda-gradinkata-pred-sedmochislenici.389574", "text": "След като видяхме част от много лошо ремонтираната софийска улица \"Граф Игнатиев\", се появиха снимки на градинката пред църквата \"Свети Седмочисленици\". \r\nНастилката, приличаща на такава от кухня или баня, предизвика гневни коментари във Facebook.\r\n\r\n \r\n\r\n \r\n\n\n", "date": "2018.10.04", "title": "Нов шок! Така изглежда градинката пред \"Седмочисленици\"!"}
{"url": "https://www.dnes.bg/rusia/2018/10/04/london-vini-ruskoto-razuznavane-za-kiberataki-v-cial-sviat.389576", "text": "Великобритания обвини руското военно разузнаване в поредица кибератаки по целия свят с цел подкопаване на западните демокрации.\n\r\nБританска оценка, изготвена въз основа на работата на Националния център за киберсигурност (НЦКС), представя Главното управление (ГУ) - руска служба, по-известна под старото си наименование Главно разузнавателно управление (ГРУ) - като зловреден киберагресор, използващ хакерска мрежа, за да всява хаос във всичко - от политиката през бизнеса и медиите до спорта. \n\r\nСпоред Великобритания ГУ почти сигурно стои зад зловредния софтуер BadRabbit и хакерската атака срещу Световната антидопингова агенция миналата година, изтичането на имейли на Националния комитет на Демократическата партия в САЩ през 2016 г. и кражбата на електронни писма на британска телевизия през 2015 г. Лондон свърза руското военно разузнаване с редица хакерски групи, сред които Fancy Bear, APT 28 и други.\n                    \n                    \n                \r\n\"Действията на ГРУ са дръзки и безразборни; те се опитват да подриват и да се намесят в изборите в други страни\", заяви британският министър на външните работи Джереми Хънт. Той коментира, че \"този модел на поведение показва тяхното желание да действат, без да спазват международното право и установените норми и да правят това с чувство за безнаказаност и без последици\".\n\r\n\"Нашето послание е ясно - заедно с нашите съюзници ние ще разобличаваме и отговаряме на опитите на ГРУ да подкопае международната стабилност\", подчерта Хънт.\n\r\nВеликобритания смята, че руските власти са отговорни за тези атаки.\r\nВъпреки че е по-малка известна от някога могъщия Комитет за държавна сигурност (КГБ) в Съветския съюз, руската служба за военно разузнаване е изиграла роля в някои от най-важните събития през последното столетие - от Кубинската ракетна криза до анексирането на Крим, отбелязва Ройтерс. \n\r\nГУ има агенти по целия свят и отговаря директно пред началника на генералния щаб на руските въоръжени сили и министъра на отбраната.\r\nВоенното разузнаване на Русия не коментира публично своите действия. Неговата структура, численост на персонала и финансиране са руски държавни тайни.\n\r\nПо-рано британският премиер Тереза Мей заяви, че офицери от ГУ са използвали нервнопаралитичен агент в опит да убият двойния агент Сергей Скрипал в Солсбъри през март. Русия нееднократно отрече да е замесена в отравянето на бившия офицер от военното й разузнаване. \n\r\nЗападът като цяло обаче се съгласи с британската оценка и предприе най-голямото експулсиране на руски шпиони, работещи под дипломатическо прикритие, от разгара на Студената война, отбелязва Ройтерс, цитирана от БТА.\n\r\nВчера руският президент Владимир Путин, самият той бивш агент на КГБ, нарече \"предател\" и \"отрепка\" Скрипал, който като служител на ГУ издал десетки руски агенти на британската разузнавателна служба Ми-6.\n\r\nСъединените щати наложиха санкции на офицери от руското военно разузнаване, включително на ръководителя на ГУ Игор Коробов, за предполагаемата им намеса в президентските избори през ноември 2016 г.\r\n ", "date": "2018.10.04", "title": "Лондон вини руското разузнаване за кибератаки в цял свят "}
{"url": "https://www.dnes.bg/zvezdi/2018/10/04/siuzyn-sarandyn-na-72-buntarkata-na-holivud.389495", "text": "\n\r\nНа 4 октомври рожден ден празнува популярната американска актриса Сюзън Сарандън. Родена през 1946 година в Ню Йорк, тя стартира своята филмова кариера през 1969 година.\n\r\nПървият й филм е лентата \"Джо\", а след това става част от сапунената опера A World Apart (1970-71). Актрисата е носителка на \"Оскар\" за филма \"Осъденият на смърт идва\".\n\r\nТя също така е спечелила Наградата БАФТА за най-добра актриса в главна роля за \"Клиентът\".\n\r\n\n\r\nБъдещата актриса е най-голямата от девет деца. Баща й е телевизионен продуцент, а майка й - певица в нощен клуб.\n                    \n                    \n                \r\nБаща й е с английски, ирландски и уелски произход. От страна на майка си тя е от италиански произход.\n\r\nПреди да стане актриса, Сюзън е чистила апартаменти, за да се издържа.\n\r\nТя е една от най-отявлените бунтарки и политически активистки в Холивуд. Протестира ожесточено срещу войната в Ирак, заедно с Джейн Фонда, Шон Пен и Тим Робинс.\n\r\nТя е номинирана общо 4 пъти за \"Оскар\" преди да го спечели за играта си в \"Осъденият на смърт идва\" (1995).\n\r\nПрез септември 1967 годита тя се жени за Крис Сарандън, като двойката се развежда 12 години по-късно. Въпреки това Сюзън запазва фамилното име на своя бивш мъж.\n\r\nАктрисата има 3 деца от следващи връзки.\n\r\nСарандън е вегетарианка.\n\r\nАктрисата е посланик на добра воля на УНИЦЕФ.", "date": "2018.10.04", "title": "Сюзън Сарандън на 72: Бунтарката на Холивуд"}
{"url": "https://www.dnes.bg/usa/2018/10/04/myj-strelia-sreshtu-policai-v-iujna-karolina-edin-e-ubit.389577", "text": "Един полицай бе убит и шестима ранени при стрелба в американския щат Южна Каролина. Предполагаемият нападател е задържан, предаде Асошиейтед прес, като се позова на местните власти.\n\r\nСлужителите на реда били простреляни в град Флорънс при опит да изпълнят заповед за арест. Инцидентът станал в богат квартал.\n\r\nПърво трима помощник-шерифи се опитали да задържат нападателя, когато той открил огън при тях. Тогава на място пристигнали четирима полицаи. Те били ранени в завързалата се престрелка, един от тях - смъртоносно.\n\r\nЗа момента не са известни повече подробности, отбелязва АП, цитирана от БТА.\n\r\nНападателят се предал след преговори, съобщи местна телевизия, цитирана от Франс прес.\n                    \n                    \n                \r\nМного представители на американските власти, включително президентът Доналд Тръмп, реагираха на стрелбата.\n\r\n\"Моите мисли и молитви тази вечер са насочени към службата на шерифа на окръг Флорънс и полицейското управление на Флорънс, Южна Каролина. Признателни сме, завинаги, за това, което правят нашите сили на реда\", написа Тръмп в Twitter снощи местно време.\n\r\n ", "date": "2018.10.04", "title": "Мъж стреля срещу полицаи в Южна Каролина, един е убит"}
{"url": "https://www.dnes.bg/usa/2018/10/04/bivsh-voinik-zadyrjan-za-ricinovi-pisma-za-trymp.389578", "text": "Американец от щата Юта бе задържан по подозрения, че е изпратил съмнителни писма с рициново семе до президента Доналд Тръмп и министерството на отбраната, предаде Ройтерс, като се позова на правоохранителните органи.\n\r\nМалко вероятно е обаче веднага да бъдат повдигнати обвинения на Уилям Клайд Алън Трети.\n\r\nМъжът е 39-годишен бивш войник от военноморските сили на САЩ. Той е бил познат на властите за отправяне на заплахи и разпространяване на конспиративни теории, отбелязва Франс прес.\n\r\nВ понеделник бяха засечени подозрителни писма, изпратени до президента Доналд Тръмп и министъра на отбраната Джеймс Матис. Първоначално имаше подозрения, че те съдържат рицин - най-силната отрова на растителна основа. Впоследствие обаче се оказа, че в писмата има рициново семе, от което се извлича рицина, срещу който няма противоотрова. Семето не е толкова отровно, но може да навреди, ако бъде погълнато, пише БТА.\n                    \n                    \n                \r\nРазследващите случая засега нямат подозрения за терористични мотиви.\n\r\n ", "date": "2018.10.04", "title": "Бивш войник задържан за \"рицинови\" писма за Тръмп"}
{"url": "https://www.dnes.bg/eu/2018/10/04/biznesmen-sreshtu-merkel-za-liderskata-poziciia-v-partiiata.389579", "text": "Германски бизнесмен възнамерява да се кандидатира срещу канцлера Ангела Меркел за лидерската позиция на основната консервативна партия в страната, предаде Асошиейтед прес.\n\r\nАндреас Риценхоф, собственик на компания, произвеждаща стоки от алуминий, каза пред медийната група \"Функе\", че Християндемократическият съюз (ХДС) се нуждае от \"нови политически цели\" и \"промяна на посоката\".\n\r\nМеркел, която е канцлер на Германия от 2005 г. и лидер на ХДС от 2000 г., даде да се разбере, че вероятно ще се стреми към нов двегодишен мандат начело на партията на конгреса през декември. Влиянието й обаче беше отслабено неотдавна от постоянните спорове в четвъртото й по ред правителство и от отстраняването миналата седмица на неин близък съюзник, който бе водач на консерваторите в парламента, пише БТА.\n                    \n                    \n                \r\nВъпреки това няма признаци тя да има сериозни съперници за поста. Освен Риценхоф студентът по право Ян-Филип Кноп обяви, че възнамерява да се кандидатира срещу Меркел.\r\n ", "date": "2018.10.04", "title": " Бизнесмен срещу Меркел за лидерската позиция в партията"}
{"url": "https://www.dnes.bg/index/2018/10/04/receptata-dnes-esenna-supa-s-chervena-leshta-i-sladki-kartofi.389476", "text": ":\r\n¼ чаша масло\r\n2 сладки картофа, обелени и нарязани на кубчета\r\n3 моркова, обелени и нарязани\r\n1 ябълка, обелена и нарязана\r\n1 глава лук, нарязана на ситно\r\n½ чаша червена леща\r\n½ супена лъжица настърган джинджифил\r\n½ чаена лъжичка черен пипер\r\n1 чаена лъжичка сол (без връх)\r\n½ чаена лъжичка кимион\r\n½ чаена лъжичка стрито чили\r\n½ чаена лъжичка червен пипер\r\n4 чаши разтворен зеленчуков бульон\r\nкофичка кисело мляко\r\n \r\n:\r\n \r\nРазтопете маслото в дълбока тенджера. В него запържете нарязаните сладки картофи, моркови, ябълка, лук. Разбърквайте за около 10 минути, докато лукът стане полупрозрачен. В отделна купичка смесете лещата с джинджифила, черния и червения пипер, кимиона, чилито и бульона. Излейте и разбъркайте съставките в тенджерата с другите зеленчуци. Оставете да кипне на висока температура. След това намалете котлона на средна температура. Покрийте с капак. След около 30 минути, когато зеленчуците са вече меки, свалете от огъня.\r\n \r\nС помощта на пасатор пасирайте супата. Можете да използвате и блендер, само че с него трябва да пасирате супата на порции, тъй като няма да се събере в него. Върнете пасираната крем супа в тенджерата. Отново кипнете за около 10 минути. Към нея добавете киселото мляко. Сервирайте с крутони.\r\n\r\n", "date": "2018.10.04", "title": "Рецептата Dnes: Есенна супа с червена леща и сладки картофи"}
{"url": "https://www.dnes.bg/stranata/2018/10/04/v-neta-drehi-vtora-ryka-dvoino-po-skypi-ot-magazina.389580", "text": "Пазаруването на дрехи втора ръка излиза двойно по-скъпо, ако е направено онлайн. Оскъпяването се получава от доставката, за която клиентът трябва да плати 4 лв. отгоре, а това може да излезе по-скъпо и от самата покупка, пише \"Монитор“.\n\r\nЦените в дрипшоповете са различни, като в някои от тях са фиксирани, други пък зарибяват клиенти с „топ цени за един ден“,  които се променят постоянно. В един от столичните магазини например може да се закупи блуза с дълъг ръкав за 4.95 лв., както и дебел суичър на същата цена. Зимните якета, които се купуват на килограм в навечерието на предстоящата зима, струват между 20 и 40 лв. Ризите също излизат евтино - от 4 до 9 лв. според качеството.\n                    \n                    \n                \r\nАко ги закупи от магазин, потребителят рядко ще заплати повече от 20-25 лв. за дънки втора употреба. Онлайн обаче марковите панталони могат да стигнат и 121 лв. дори след намаление, без да се брои цената за доставка, която е 3.80 лв. до офис на куриерската фирма.\n\r\nСуичер, който в магазина струва 5 лв., онлайн излиза между 50 и 60 лв., показа още проверката на изданието. Блузите също рядко струват под 23-24 лв., а пуловерите, за които иначе бихме дали не повече от 20 лв., също могат да стигнат стотачка, ако ги купим онлайн.\r\n ", "date": "2018.10.04", "title": "В нета: Дрехи втора ръка двойно по-скъпи от магазина"}
{"url": "https://www.dnes.bg/sofia/2018/10/04/koi-stolichni-kvartali-ostavat-bez-voda-utre.389603", "text": "\"Софийска вода\" временно ще прекъсне водоснабдяването в някои части на столицата утре, 5 октомври, съобщиха от водното дружество.\n\r\nВъв връзка с подмяна на спирателен кран  на бул. \"Евлоги  и Христо Георгиеви“ кв. \"Подуене“, се налага спиране на водоподаването от 00:00 до 06:00 часа на клиентите на \"Софийска вода\", живеещи в района на: бул. \"Мадрид“, бул. \"Евлоги  и Христо Георгиеви“, бул. \"Данаил Николаев“, жп гара Подуене . При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: бул. \"Мадрид“ ъгъла с ул. \"Алеко Константинов“.\r\n                    \n                    \n                Във връзка с подмяна на сградно водопроводно отклонение на ул. 544, кв. \"Васил Левски“, се налага спиране на водоподаването от 09:00 до 19:00 часа на клиентите на \"Софийска вода\", живеещи на ул. \"Витиня“, ул. \"Летоструй“, ул. \"Бесарабия“, бул. \"Владимир Вазов“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на ул. \"Бесарабия“ и ъгъла с ул. 544.\r\nВъв връзка с диагностика на уличен водопровод на ул. \"Банско шосе“, кв. \"Република“, се налага спиране на водоподаването от 09:30 до 18:00 часа на клиентите на \"Софийска вода\", живеещи на ул. \"Банско шосе“ - от №92 до ул. \"Земеделска“ и ул. \"Земеделска“ в Трънска махала. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска в кв. \"Земеделска“ №5.\r\nПоради подмяна на сградно водопроводно отклонение на ул. \"Стара планина“, с. Чепинци, се налага спиране на водоподаването от 09:00 до 14:00 часа на клиентите на \"Софийска вода\", живеещи на ул. \"Стара планина“ - от ул. \"Хан Аспарух“ до ул. \"Георги Никифоров“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Хан Аспарух“ ъгъла с ул. \"Стара планина“.\r\nВъв връзка с подмяна на сградно водопроводно отклонение на ул. \"Васил Левски“ с. Мрамор, се налага спиране на водоподаването от 09:30 до 19:30 часа на клиентите на \"Софийска вода\", живеещи в района на: ул. \"Васил Левски“ - от ул. \"Захари Стоянов“ до ул. \"Църна бара“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на ул. \"Васил Левски“ и ъгъла с ул. \"Иван Вазов“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.10.04", "title": "Кои столични квартали остават без вода утре"}
{"url": "https://www.dnes.bg/akoshtete-vqrvaite/2018/10/04/7-te-zodii-koito-shte-stanat-svetovnoizvestni-sa.389512", "text": "Можеш да станеш популярен случайно, а може това да ти е било и детска мечта и да правиш възможното, за да я осъществиш. \r\nНо винаги ти трябва доза късмет, за да пробиеш. Има няколко зодиакални знака, на които сякаш им е писано да станат известни и да са под светлините на прожекторите. Ето кои са те. \r\n\r\n \r\nВсички знаем, че лъвът търси славата и я обича. Тези знаци не само искат внимание, но и знаят как да го задържат върху себе си и как да спечелят от славата. Те заслужават популярността, защото наистина се раздават и умеят да дават на публиката това, което иска. Знаят как да впечатляват с тоалети на публични събития.\r\n \r\n\r\n \r\nИ той е огнен знак като лъва, тоест знае как да стане център на вниманието и да го използва разумно. Не се страхуват от светлините на прожекторите и от славата. По принцип не се справят добре с отхвърлянето, но са толкова уверени в себе си, че винаги се пробват и грабят от живота с пълни шепи.\r\n \r\n\r\n \r\nИ третият огнен знак попада в класацията. Овните са много силни личности и знаят как да отркрият баланса. Славата понякога е изморителна и пречи, но пък носи и много позитиви - богатство, отваряне на много възможности. Тези знаци приемат смело всички последствия. Предпочитат да са известни като лидери, политици, бизнесмени.\r\n \r\n\r\n \r\nПопулярността при тях върви заедно с желанието им да контролират всичко. Те сами си проправят път, изкачват се на върха без чужда помощ, сами са си шефове и знаят как да се промотират. Успяват да вършат много неща едновременно, и пак да имат време за известността и за ходене на публични събития.\r\n\r\n", "date": "2018.10.04", "title": "7-те зодии, които ще станат световноизвестни, са..."}
{"url": "https://www.dnes.bg/stranata/2018/10/04/izvozvat-pacientite-na-hemodializa-ot-vidin-v-montana.389599", "text": "Всички пациенти, които са на хемодиализа във видинската болница ще бъдат извозени от днес следобед в Монтана, където ще се извършват процедурите. Това съобщи за БТА доктор Владимир Вълчев, директор на Районната здравноосигурителна каса във Видин.\n\r\nУточнени са графиците, организиран е транспорт и са предупредени пациентите от Видин. РЗОК е извършила проверка на Центъра по хемодиализа, където е установена авария в един от филтрите на апаратурата. Очаква се в понеделник тя да бъде отстранена и работата на Центъра да бъде възстановена.\r\nЦентърът по хемодиализа във Видин работи на авариен режим от понеделник, а в този режим може да се извършва хемодиализа с разрешението на фирмата, която поддържа системата, съгласието на екипа на хемодиализа и пациентите.\r\n                    \n                    \n                След като апаратурата спря, 50-годишен мъж на хемодиализа почина вчера сутринта. Пациентът е трябвало да бъде подложен на диализа в понеделник в МБАЛ \"Св.Петка\" във Видин, но е дошъл в по-късен час и апаратурата не е работила. Пропуснал е следващата процедура и му се е влошило състоянието.\n\r\n \r\n ", "date": "2018.10.04", "title": "Извозват пациентите на хемодиализа от Видин в Монтана"}
{"url": "https://www.dnes.bg/rusia/2018/10/04/sled-ruskite-s-300-sasht-moje-da-vyrnat-f-22-v-siriia.389597", "text": "В отговор на доставката на руските зенитни ракетни комплекси С-300 в Сирия САЩ ще използват в операциите си там изтребителя F-22, пише \"Росийская газета\".\r\nСпоред вестника Вашингтон може да възобнови използването в Сирия на F-22 и свръхзвуковия F-16CJ. В началото на намесата си в Сирия САЩ са използвали тези машини, отбелязва вестникът, като се позовава на изданието \"The Drive\".\r\n\"Росийская газета\" припомня, че вчера руският министър на отбраната Сергей Шойгу е докладвал на президента Владимир Путин за приключването на доставките на системата \"С-300\" за Сирия - общо 47 единици техника, сред които локатори, машини за управление и четири пускови установки, пише БТА.", "date": "2018.10.04", "title": "След руските С-300 САЩ може да върнат F-22 в Сирия"}
{"url": "https://www.dnes.bg/televizia/2018/10/04/sebastiian-pezani-hameleonyt-izrasnal-v-getata.389598", "text": "Себастиян Перез Пезани е хамелеон - той се чувства у дома си навсякъде, особено на местата, които хората биха предпочели да не посещават. Стремейки се да се изложи на враждебни условия, Себастиян пътува по света, за да се запознае с различни хора и да се присъедини към тях в ежедневието им. От мексиканските \"влакове на смъртта\", през затвора \"Палмасола\" в Боливия, до филипинските златнодобивни селища и най-опасните бедни квартали в Аржентина, той се слива с екстремната околна среда и представя впечатляващи портрети на обитателите. \"Хамелеонът\" ви отвежда дълбоко в най-опасните места в света – в изследователската поредица в 6 части \"Добре дошли в Ада: Хамелеонът\". Тя ще се излъчва всяка неделя след 22:30 по Viasat Explore.\n                    \n                    \n                \r\nСъс съдействието на Viasat Explore ви предлагаме интервю със Себастиян за Dnes.bg, който ни отвежда в един друг, често непознат свят.\r\n \r\n\n\r\nВ началото исках да покажа как хората живеят на най-опасните места на планетата, такива места, на които като пристигнеш и се качиш в таксито, шофьорт ти казва: \"Не ходи там в никакъв случай!\". Израснал съм във Франция на места, на които ти казват да ги подминаваш задължително. Научих се на солидарност, щастие, да бъда отворен, но научих също за насилието, трафика на наркотици и бедността. На такива места аз се чувствам най-комфортно.\n\r\nНа повечето такива маста властите не обръщат внимание, въпреки това точно на тези места повечето хора са най-човечни, от най-лошия престъпник до най-корумпираното ченге или домакинята, която води децата си на училище или учителя, чийто брат е в затвора. Има всякакви хора. Моята цел не е да ги критикувам или да казвам: \"Това е правилно, а това е грешно\". Моята цел е да покажа, че съществуват. Никога не съдя никого. Просто им давам шанс да говорят. Оставям зрителите сами да преценят.\n\r\nХората се страхуват от това, което не познават, затова се опитвам да покажа тези непознати места отвътре, за да може аудиторията да ги разбере малко по-добре. Някои го правят като снимат наркотрафиканти иззад затъмнените стъкла на автомобил и ги наричат причинителите на проблемите. Аз го правя като говоря с тях и показвам, че наркотрафикът е причинен от корумпирани полицаи. Някои снимат човек, който отсича дърво в Амазонската гора от хеликоптер и казват, че той унищожава дъждовната джунгла. Аз се срещам с човека и той ми разказва, че да отсече дърво е единственият начин за него да изхрани петте си деца. Ето така работя аз. \n\r\n\n\r\nНай-рискованите снимки бяха във Венецуела. Бях там точно по време на конфликт, когато политическата обстановка беше нажежена. Освен това страната преживяваше една от най-големите си икономически кризи. Именно там съм снимал някои от най-опасните гета в Южна Америка и там се срещнах с трафиканти и похитители на хора. Това са най-лошите престъпници, които съм срещал, но искам да обясня, че нещата са по-сложни. Ние, журналистите, когато се срещаме с престъпници, в действителност не ни е страх много-много. Те си гледат тяхната работа. Ако решат да се срещнат с нас, това е защото обичат да се хвалят. Обичат да плашат хората с репутацията си, което е невероятно – това, че престъпниците обичат да плашат хората, отчасти този страх им позволява да продължат да правят това, което правят. Най-лоши от всички са корумпираните хора, защото често те са политици, съдии, адвокати, полицаи, които се преструват на праведни. Външно си дават вид на \"глави на семейства\", имат деца, уж са честни, но в действителност също са престъпници, дори най-лошите престъпници. Те позволяват на престъпността да съществува и я ползват за собствена облага.  \n\r\nСъщото, което малко и ме плаши - устойчивостта, силата да можеш да изтърпиш най-лоши обстоятелства и да се приспособиш към тях. Да останеш нормален означава просто да свикнеш с нещо. Ако свикнеш да живееш в страх, обкръжен от наркодилъри и наркомани, ако свикнеш да слизаш в златна мина без никакво обезопасяване, ако свикнеш да бъдеш бит от полицаи... оказва се, че започваш да смяташ това за нормално.  \n\r\nИскам зрителите да се страхуват по-малко от другите хора, искам да знаят, че страхът е толкова по-голям, колкото по-малко познаваш другите хора. Искам да гледат на всеки с малко повече човещина и ще се радвам, ако започнат да мислят, че техният собствен живот не е чак толкова лош в крайна сметка. \n\r\n\n\r\nАз съм хамелеон, когато съм на най-лошите места – и дори във Франция, в най-бедните места там. Много бързо започвам да не се чувствам добре дошъл в \"белите държави\". Например във Франция никога не ме пускат в нощни клубове, защото изглеждам зле, а това е неприемливо. Обаче така е много по-добре, отколкото, ако беше наобратно.", "date": "2018.10.04", "title": "Себастиян Пезани – хамелеонът, израснал в гетата"}
{"url": "https://www.dnes.bg/obshtestvo/2018/10/04/biznesyt-ni-otkazva-porychki-niama-koi-da-gi-izpylni.389601", "text": "Бизнесът в България започва да отказва поръчки - няма кой да работи, призна министърът на икономиката Емил Караниколов.\r\nПо думите му големият проблем вече не е корупцията, а работната сила.\n\n\r\n\"В момента у нас има голяма заетост и бизнесът плаща заплати. Въпросът е, че започват да отказват договори и нови поръчки, защото няма кой да работи\", каза Караниколов пред bTV.\r\nТой обясни, че краткосрочните мерки на пазара на труда включват да се обърнем към българските малцинства в съседните страни и да направим всичко възможно да ги върнем у нас.\r\nВ момента сме се насочили към малцинствата в Украйна, Молдова и Армения, отбеляза Караниколов.\r\n                    \n                    \n                Според министъра повишаването на цените на някои хранителни продукти, например на хляба, не е само  заради увеличението на природния газ. \r\n\"Пшеницата се вдига на световния пазар, тъй  като реколтата в световен мащаб беше лоша\", изтъкна той.  \r\nКараниколов допълни, че държавата трябва да мисли за социално слабите, които не могат да си позволят поскъпването на парното.\r\n\"Доходите трябва да растат повече, по-бързо и с по-голям процент, отколкото разходите на хората\", посочи още министърът.", "date": "2018.10.04", "title": "Бизнесът ни отказва поръчки – няма кой да ги изпълни!"}
{"url": "https://www.dnes.bg/science/2018/10/04/astronomi-otkriha-za-pryv-pyt-luna-izvyn-slynchevata-sistema.389609", "text": "Астрономи идентифицираха онова, което изглежда е първата луна извън Слънчевата система, съобщиха Ройтерс и Асошийетед прес. Става въпрос за голямо газообразно небесно тяло с размерите на Нептун, което не напомня на другите луни и орбитира около по-масивна от Юпитер газообразна планета.\n\r\nОткритието е изненадващо, но не защото показва, че луни съществуват другаде - бе въпрос на време да бъде открита луна в друга звездна система. Впечатляващо е колко различна е тази луна в сравнение с известните на учените около 180 луни в Слънчевата система.\n\r\n\"Тя е голяма и необикновена според стандартите на Слънчевата система\", заяви астрономът Дейвид Кипинг от Колумбийския университет по повод новооткритата луна, известна като екзолуна, тъй като се намира извън пределите на Слънчевата система.\n                    \n                    \n                \r\nЛуните в Слънчевата система са скалисти или ледени обекти. Смята се, че новооткритата екзолуна и планетата, около която орбитира, са няколко пъти по-масивни от най-голямата планета в Слънчевата система - Юпитер. Екзолуната и нейната екзопланета са газообразни и сформират неочаквана двойка небесни тела. Намират се на 8000 светлинни години от Земята.\n\r\nНаблюденията на Кипинг и съавтора на изследването Алекс Тийчи от Колумбийския университет са извършени с помощта на космическите телескопи \"Хъбъл\" и \"Кеплер\". Ще са нужни обаче допълнителни наблюдения с \"Хъбъл\" през месец май следващата година, за да се потвърди откритието.\r\nЕкзолуната е значително по-масивна от най-голямата луна в Слънчевата система - Ганимед, която е с диаметър около 5260 км. Смята се, че екзолуната е с приблизително същите размери като тези на Нептун - най-малката от четирите газообразни планети в Слънчевата система. Диаметърът на Нептун е около 49 000 км. Екзолуната и нейната планета кръжат около звездата Кеплер-1625, чиято температура е сходна с тази на Слънцето. \r\n/БТА/\r\n ", "date": "2018.10.04", "title": "Астрономи откриха за пръв път луна извън Слънчевата система"}
{"url": "https://www.dnes.bg/stranata/2018/10/04/svoge-otnovo-na-protest-triabvat-li-oshte-jertvi-za-da-se-remontira-most.389594", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВероятно смъртта на 18 души е достатъчна, за да се ремонтира и обезопаси пътят към Своге. Вероятно… но жители на града отново се събраха на пореден протест, касаещ пътната безопасност.\r\nМостът на влизане в града е ремонтиран преди 3 години, но носещата му стена вече е тръгнала да се свлича. Асфалтовата покривка е напукана, а преминаващите ТИР-ове не помагат на положението. \r\nХората се притесняват от пътя. Те казват, че това е единствената им връзка със света.\n\n\n\n\r\n\"Опасно е. Всичко се е напукало. Мостът пропадна през 1984 година. Тогава падна цял автобус с деца в реката. Загинаха 3 от тях. Не искаме това да се случва отново. Протестът ни е за всички, не само за нас\", подчерта протестираща.\r\n                    \n                    \n                На мястото на трагичния инцидент преди повече от месец, при който се обърна автобус и загинаха 18 души, ще бъдат извършени 5 експертизи, които трябва да оценят състоянието на пътните условия.\r\nСпоред протестиращите всички знаят и виждат, че пътят е некачествен.\r\n\"Проблемът не е в асфалта, а в дилетационната фуга. Нещо не е изпълнено както трябва. Тези фуги са до 20 милиметра. Мостовите съоръжения по нашата пътна мрежа бяха дълго време пренебрегвани. Те трябва да се преглеждат и да се почистват. Брал съм зрял домат от мостово съоръжение. Не се обръща внимание на мостовете. По света най-слабите места на съоръженията – фугите – вече се избягват. В България все още възложителите не са съвсем наясно\", подчерта експертът от \"Пътно строителство\" инж. Ясен Ишев. \n\r\nВ студиото на \"България сутрин\" той отбеляза, че всички политици искат да режат лентички и да откриват магистрали, но строежите и пътищата трябва да бъдат поддържани. \n\r\n\"Функцията на тези фуги е да се свиват и разтягат в зависимост от климатичните условия. В България няма мостове, които могат да рухнат изведнъж. С изключение на тежка сеизмична активност. Но има мостове, които могат да предизвикат пътен инцидент\", посочи експертът по \"Масивни конструкции\" – УАСГ доц. Методи Андреев. \n\r\nСпоред него при нас нещата не се случват, защото нашият инвестиционен процес в строителството не е уреден. \n\r\n\"Това е причината масово строежите да са некачествени. Основните участници са проектант, контрол, строител и надзор. Тези 4 участници не са независими. Те са пряко зависими от фирмата, спечелила обществената поръчка. Поддържането на мостовете и пътищата трябва да бъде перманентна дейност, а не кампанийна\", призова той пред .                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.10.04", "title": "Своге отново на протест: Трябват ли още жертви, за да се ремонтира мост?"}
{"url": "https://www.dnes.bg/obshtestvo/2018/10/04/resheno-obshtestvenite-porychki-samo-po-e-pyt.389611", "text": "Възлагането на обществените поръчки скоро ще стане напълно електронно. За целта ще бъде създадена централизирана електронна платформа, реши парламентът, като прие окончателно поправки в Закона за обществените поръчки, внесени от правителството.\n\r\nЦентрализираната електронна платформа ще обхваща целия процес на възлагане, като са предвидени разпоредби, които отчитат етапността на нейното въвеждане в експлоатация.\n\r\nПлатформата ще е задължителна за използване от всички възложители.\r\nДопусната е възможност само централните органи за покупки да използват свои платформи, които трябва да отговарят на регламентираните към тях принципни изисквания за свързаност с националната платформа.\n                    \n                    \n                \r\nВъв връзка с въвеждането на задължителна електронна комуникация ще се промени редът за подписването, публикуването и връчването на електронни документи в хода на възлагане и изпълнение на поръчките, съответно в правилата за съхраняване на информацията.\n\r\nПодробните правила за провеждане на процедурите за обществени поръчки чрез използване на платформата ще бъдат уредени в правилника за прилагане на закона.\n\r\nЧаст от процеса на електронизация на обществените поръчки е и електронното разплащане.\n\r\nПредлага се повишаване на стойностните прагове в съответствие с новите регламенти на ЕК от декември 2017 г. – средно с около 5 на сто за доставки и стандартни услуги.\n\r\nПредвиденото по-значително увеличение на праговете за строителство и за социални и други специфични услуги цели доближаване до съответните европейски стойности.\n\r\nС оглед осигуряване на по-голяма прозрачност в процеса на възлагане и изпълнение на поръчките се предлага задължение за възложителите да публикуват на профила на купувача договорите за подизпълнение, а в Регистъра на обществените поръчки – информация за всички допълнителни споразумения към договорите.", "date": "2018.10.04", "title": "Решено: Обществените поръчки – само по е-път "}
{"url": "https://www.dnes.bg/sofia/2018/10/04/nacionalen-pozor-osymna-vyrhu-pametnika-na-syvetskata-armiia.389607", "text": "\n\r\nПаметникът на Съветската армия се оказва най-голямото платно за проява на вандало-артистични прояви у нас.\n\nПо-малко от месец, след като в началото на септемри непознат заля паметника в центъра на София с бяла боя, днес монументът осъмна с нови надписи.\r\nНепознат е изписал върху стълбите на паметника призив към Столичната община да премахне монумента.\r\nДали същият, дали друг, е добавил и някои излишни щрихи към паметника – обелка от банан и бутилка бира.", "date": "2018.10.04", "title": "Национален позор... осъмна върху паметника на Съветската армия"}
{"url": "https://www.dnes.bg/knigi/2018/10/04/ot-iaponiia-do-braziliia-razlichnite-kulturi-na-cinelibri.389613", "text": "\n\r\nБроени дни преди старта на четвъртия кино-литературен фестивал CineLibri стават ясни и празничните галавечери в програмата, посветени на различни култури.\n\r\nНа 13 октомври в Сити Марк Арт Център ще се състои бразилска галавечер с премиера на \"Филмът на моя живот\" на режисьора Селтън Мело. Вдъхновен от творчеството на Антонио Скармета, този филм за отчуждението, прошката и втория шанс блести с участието на големия френски актьор Венсан Касел.\n\r\nХоландската галавечер оказва чест на един от най-превежданите нидерландски писатели в света – Херман Кох. Събитието ще се състои на 17 октомври в Сити Марк Арт Център в присъствието на писателя, който лично ще открие премиерата на документалния филм \"Истинският Херман Кох\". На 17 октомври има още едно галасъбитие – реверанс към финландската литература и нейните прочити на големия екран. Прожекцията на комедията \"Мъжът и бебето\" по романа на Еве Хиетамиес ще бъде съпроводена с фотографската изложба \"Тайната памет на костюма\" (репрезентации на финландската идентичност в ранното финландско кино).\n                    \n                    \n                \r\nВълнуваща среща на живо очаква почитателите на класните психологически трилъри. На 18 октомври израелският писател Дрор Мишани, автор на романа \"Липсващото досие\", който вече има българско издание, ще се срещне с публиката и ще даде старт на прожекцията на едноименния филм. Дело на режисьора Ерик Зонка, екранизацията с участието на великолепния тандем Ромен Дюри и Венсан Касел е селектирана в конкурсната програма на фестивала. Отново на 18 октомври ще се състои галавечер на Ирландия, в рамките на която ще бъде излъчен филмът \"Тайното писание\" с Руни Мара и Ванеса Редгрейв. В синхрон с книгата на Себастиан Бари кинолентата пресъздава един свят с много лица, където красотата е двуостър нож, а религията и политиката служат за параван.\n\r\nСпециален акцент в програмата на фестивала са събитията с прочутия френски режисьор и сценарист Беноа Жако. На 19 октомври той ще открие прожекцията на най-новия си филм - \"Ева\" с Изабел Юпер и Гаспар Юлиел, на 20 октомври ще гледаме \"Сбогом, кралице моя\" (пищна творба с цял венец от отличия, в т.ч. три награди \"Сезар\" и още седем номинации за най-авторитетната френска филмова награда!), а на 21 октомври, отново в негово присъствие, ще бъде излъчен един от по-ранните му филми - \"Вила Амалия\" по романа на Паскал Киняр.\n\r\nАржентинската галавечер ще предложи филма „Има ли любов, има и омраза” - ексцентричен трилър с непредвидима развръзка, в който детективската пародия прелива в романтична сатира и обратно. Защото… човек не избира в кого да се влюби, нали? Събитието е насрочено за 20 октомври.\n\r\nИталианските галасъбития са две – на 20 октомври в кино Люмиер ще се състои българската премиера на \"Неапол във воали\" на режисьора Ферзан Йозпетек, който миналата година беше удостоен с награда \"Синелибри\" за най-изкусна екранизация. На 21 октомври в Дома на киното ще гледаме \"Треската Феранте\", документален филм за енигматичната Елена Феранте, чиято неаполитанска тетралогия постигна световна популярност. Ще надникнем в психиката на тази жена, лишена от типичната за артиста суета, през думите на едни от най-ярките личности на нашето съвремие.\n\r\nЯпонската галавечер е на 23 октомври и вече се очаква с трепет от почитателите на Харуки Мураками. Събитието е част от Дните на японската култура в България и включва прожекция на поетичната драма \"Тони Такитани\", създадена по мотиви от разказ на големия японски писател.\n\r\nГаласъбитията се реализират с любезното съдействие на посолствата на Бразилия, Аржентина, Япония, Франция, Нидерландия, Ирландия, Финландия, Италия и Израел. Комплимент към зрителите на CineLibri 2018 е цикълът от руски кинокласики, които ще се излъчат в РКИЦ с вход свободен. Ценителите на руската култура ще могат да си припомнят филмовите шедьоври \"Дворянско гнездо\", \"Жесток романс\" и \"Таборът отива към небето\".", "date": "2018.10.04", "title": "От Япония до Бразилия: Различните култури на CineLibri "}
{"url": "https://www.dnes.bg/balkani/2018/10/04/fabrika-za-boi-gori-v-istanbul.389614", "text": "Пожар бушува във фабрика в Истанбул, съобщават от БТА, позовавайки се на информация от турските медии. Все още няма информация за загинали. \r\nПламъците са обхванали четириетажна фабрика за бои. Пожарникарите все още се опитват да овладеят огнената стихия. На мястото са пристигнали много пожарни коли и линейки.\r\nСградата се намира в истанбулския квартал Кючукчекмедже. На видео се вижда как от фабриката се издигат гъсти облаци черен дим, които се разнасят от вятъра.\r\n", "date": "2018.10.04", "title": "Фабрика за бои гори в Истанбул"}
{"url": "https://www.dnes.bg/notifikacii/2018/10/04/dve-familii-se-biha-v-kyrdjali-8-myje-sa-v-aresta.389605", "text": "Осем души са задържани заради бой между две фамилии в Кържали, съобщиха от МВР.\r\nПри саморазправата двете групи използвали пръти, камъни и бухалки. \r\nМъжете влизат в ареста, седем от тях за срок от 3 денонощия и един за 1 денонощие с решение на Районния съд в Кърджали.\r\nАдминистративните наказания са наложени по Указа за борба с дребното хулиганство са наложени", "date": "2018.10.04", "title": "Две фамилии се биха в Кърджали, 8 мъже са в ареста"}
{"url": "https://www.dnes.bg/crime/2018/10/04/v-gorna-oriahovica-zapechataha-sklad-s-hrani-s-iztekyl-srok.389618", "text": "Хранителни продукти с изтекъл срок на годност са открити в незаконен склад в Горна Оряховица, съобщиха от Областната дирекция на МВР във Велико Търново.\r\nВчера е направена съвместна проверка, в която са участвали горнооряховски полицаи и служители от областната Агенция по безопасност на храните в складово помещение в железничарския град.\r\nСкладът е стопанисван от 42-годишен мъж, известен на полицията и осъждан са разпространение на хранителни стоки, тестени и сладкарски изделия без документи, удостоверяващи произхода и качеството им.\r\nВ хода на проверката е установено, че част от стоката е с изтекъл срок на годност, а складът е незаконен и не отговаря на установените санитарни и хигиенни изисквания. \r\nПомещението е запечатано, хранителните стоки ще бъдат унищожени, а на мъжа ще бъде съставен акт.", "date": "2018.10.04", "title": "В Горна Оряховица запечатаха склад с храни с изтекъл срок "}
{"url": "https://www.dnes.bg/obrazovanie/2018/10/04/7-klas-9-klas-260-leva-cenite-na-uchebnicite-normalni-pazar.389627", "text": "Не може да се говори за цени над пазарните при учебници след 7 клас. Според направен анализ от МОН няколко учебника по определени дисциплини са с цени малко по-високи, но като цяло средните цени са около 12 лв. на учебник, обясни министърът на образованието Красимир Вълчев.\r\nПо думите му пазарът е конкурентен и в никакъв случай не може да се говори за монопол, печалби или завишени стойности, които да не са оправдани.\nТой отбеляза, че издателствата са го информирали с колко се е увеличила хартията и разходите за труд. Образователният министър каза още, че в езиковите гимназии се купуват едновременно учебници и за осми и за девети клас, което води до разходи за две години. \r\n                    \n                    \n                В края на септември Вълчев разпореди проверка във връзка с високата цена на комплекта учебници за 9 кл. (260 лева). Проблемът възникна, тъй като въпросните учебници са по новите програми и няма възможност да се купят употребявани варианти. Тогава той обяви, че предстои да се срещне с издателствата, за да обсъдят възможностите за намаляване на цените.\r\nМОН има план догодина да изгради така наречения \"отворен облак\" за училищата. Това е платформа за безплатно образователно съдържание, което децата ще могат да използват, каза министърът на кръгла маса на тема \"Учители за дигитално образование\", цитиран от \"Фокус\".\r\nМинистърът отбеляза, че трябва да се мотивират учителите да създават  електронно съдържание. Това е една от целите на проекта. Ще има  допълнително заплащане на всеки електронен урок, създаден от учителите.\r\nВълчев допълни, че училищата, в които се използват информационните технологии, децата имат по-добри резултати. Той обясни, че ще се работи и за това да се въведе предметът \"Компютърно моделиране\" в първи клас.\r\n\"Не трябва само да имаме повече деца, които да са дигитални ползватели, но и да владеят по-задълбочени умения на създатели. Идеята е те да могат да създават, програмират\", каза той и добави, че това е и причината за въвеждане на предмета \"Компютърно моделиране\", и обученията за ИТ кариера.\r\nWiFi  вече има в 1100 училища имат. Ще бъде финансиран за още 700. 600 пък ще  получат до началото на следващата година. Ще има интерактивни дъски,  проектори, изброи той.\r\n\"Трябва до осъзнаваме, че днес информационните технологии променят света, в който живеем, както и начина, по който децата учат\", изтъкна министърът.\r\nПо думите му има отделени 25 млн. лева  допълнително за финансиране на дейности по интереси. За всичко това ще  разчитаме на учителите.\r\n\"Образователната система стои пред сериозно предизвикателство, защото трябва да обучи кадри, които ще са на пазара на труда през 2050 - 2060 г. Трябва да се свържат дигиталните умения с всички останали\", каза той. Според него в следващите десетилетия все повече професии ще изискват по-сериозни умения за опериране с по-сложни машини и дори създаване на софтуер.\r\n\"Ще ни трябват учители роботи, а не роботи учители\", заключи министърът.", "date": "2018.10.04", "title": "7 клас, 9 клас... 260 лева! Цените на учебниците – нормални, пазар!"}
{"url": "https://www.dnes.bg/politika/2018/10/04/borisov-v-sinoda-sporovete-potusheni-veroizpovedaniiata-spaseni.389633", "text": "Заради критиките на Светия Синод към двата законопроекта за вероизповеданията премиерът Бойко Борисов отиде на крака при владиците, за да обсъдят въпроса.\n\n\n\n\n\r\nТой се включи в срещата на депутати от ГЕРБ, Обединени и ДПС с митрополитите заради критиките на Светия Синод към редица разпоредби в двата проекта – единият внесен от ГЕРБ, БСП и ДПС, и другият - от \"Обединени патриоти\".\r\nСлед разговора Бойко Борисов и Западно и средноевропейският митрополит Антоний заявиха, че е преминала в дух на консенсус и разбирателство.\r\nОще днес петима от владиците ще вземат участие в заседанието на парламентарната комисия, където ще се обсъждат промените в закона.\r\n                    \n                    \n                Премиерът Борисов и митрополит Антоний увериха, че по спорните точки ще бъде постигнат консенсус, след като и двете страни ги обсъдят в работна група.\r\nПо-рано към стана ясно, че работна група ще обсъди двата законопроекта за вероизповеданията.\r\nЛидерът на ДПС Мустафа Карадайъ - един от вносителите, посочи, че повечето забележки са отправени към законопроекта на патриотите.\r\nСпоред Йордан Цонев от ДПС има консенсус в българския парламент да се осигури финансиране на вероизповеданията.\r\n\"Това се случва за първи път от 30 години. Материята е много деликатна, защото наред с финансирането трябва да затворим и някои врати за външно влияние, които засягат националната сигурност\", каза той.\r\nСветият Синод се противопостави срещу увеличените правомощия на дирекция \"Вероизповедания\" в Министерския съвет, като настояха, че такова вмешателство не е имало дори и по времето на комунистическа България.\r\nСпоред Синода поставената цел \"контрол на даренията и финансите на вероизповеданията\" е груба намеса на държавата във вътрешния живот на религиозните институции и противоречи на Конституцията. Категорично е възражението срещу деклариране на банковите сметки на религиозните институции пред Сметната палата, както и срещу това държавният административен орган да събира информация за религиозните убеждения на отделни граждани.", "date": "2018.10.04", "title": "Борисов в Синода – споровете потушени, вероизповеданията спасени!"}
{"url": "https://www.dnes.bg/politika/2018/10/04/otcheta-ravini-hodji-s-uchitelski-zaplati-skoro.389636", "text": "\n\r\nЗаплатите на духовниците от всички религии ще бъдат изравнени с тези на учителите и ще бъдат поети от бюджета. Това стана ясно от думите на премиера Бойко Борисов след среща в Светия Синод след критиките на владиците към поправките в Закона за вероизповеданията.\n\n\n\r\nВъпреки съпротивата на духовниците днес те са се съгласили спорните поправки да не бъдат изтегляни от вносителите им. \r\n\"Разбрахме се със Синода да не изтегляме законите. Между първо и второ четене, през тези близо 20 дни, с работната група, в която още днес се включват 5 митрополити, да отрегулираме всичко, което сме се разбрали, за да може на второ четене да се приеме закон, който да бъде приемлив\", съобщи премиерът. \r\n                    \n                    \n                Според Борисов духовниците \"се мъчат от 90-а година\". Сега било редно държавата да си поеме грижата за вероизповеданията.\r\n\"Неслучайно ние приравняваме заплатите с учителските заплати. Защото това са проповедниците в едната и в другата религия, които ще обучават, възпитават, учат на ценности и морал\", коментира Борисов.\r\n\"Щом се качват учителските заплати, толкова се качват съответно на свещеници, ходжи и т.н.\", увери той. \r\n\"Благодаря на Патриарха и на светите отци. Неслучайно следобед в парламента ще бъдат 5 митрополита, които ще участват в разглеждането на закона. Благодаря на колегите от Обединени патриоти, ДПС и ГЕРБ за това, че дойдоха не само като вносители, но и като хората, които ще го гласуват. До един владиците оценяват това, което до сега сме правили. Освен благодарности, друго не получаваме, защото действително много е направено. Имаме още 2 покани за 15-и и 17-и. Семинарията е готова. Последното крило на Троянския манастир е готов и т.н.\", похвали се премиерът.\r\n\"Никой никога не е мислил и не мисли техните доходи, които си получават от дарения, продажба на свещи и т.н., да им ги взима, събира, проверява и т.н. Това, което държавата дава, целево, по еврофондове и директно от бюджета, разбира се, че ние ще му осъществяваме контрол и те нямат нищо против това\", обясни той. \r\n\"Относно анонимните дарения говорихме до колко и как те да ни дадат праг. И тук не става въпрос само за Българската православна църква, а и за другите вероизповедания. Този Закон регулира всичко. Разбрахме се за минимален праг от 15 милиона допълнително, които се дават, за да може да има за свещеници и за заплати\", обясни премиерът.\r\nДо срещата му с духовниците днес се стигна, след като Светият Синод се противопостави срещу увеличените правомощия на дирекция \"Вероизповедания\" в Министерския съвет. \r\nСпоред Синода поставената цел \"контрол на даренията и финансите на вероизповеданията\" е груба намеса на държавата във вътрешния живот на религиозните институции и противоречи на Конституцията. Категорично е възражението срещу деклариране на банковите сметки на религиозните институции пред Сметната палата, както и срещу това държавният административен орган да събира информация за религиозните убеждения на отделни граждани.", "date": "2018.10.04", "title": "Отчета, равини, ходжи... с учителски заплати. Скоро!"}
{"url": "https://www.dnes.bg/za-da-se-razbirame/2018/10/04/znacite-che-toi-ne-e-siguren-v-sebe-si-kato-myj.389539", "text": "Всяка жена търси в партньора до себе си онзи мъж, който да я кара да се чувства обичана, сигурна, повече жена. Започвайки нови любовни взаимоотношения и опитвайки се да опознаем половинката си, не забелязваме някои предупредителни знаци, които ни показват, че мъжът срещу нас е несигурен в себе си.\r\nНесигурен не в емоциите, които изпитва към вас, а към собствената си личност. Това в даден момент може да се окаже проблем за любовта ви. Как?\r\n\r\nЗа него вашата връзка е всичко след края на работния ден. Няма хобита, занимания, време за себе си, срещи с приятели. Всичко това оказва някакъв натиск върху връзката ви, а неговото чувство за самооценка е свързано с това, че двамата сте все заедно.\r\n                    \n                    \n                \r\nКогато един мъж е несигурен, липсва му самочувствие във връзката, той често ще се връща към предишните ви връзки. Запазили ли сте приятни взаимоотношения с бившия? Не се съмнявайте, че сегашният ви несигурен партньор, рано или късно ще започне да ви връща в миналото, да поставя под съмнение реалността на вашите чувства. Трудно ще ви се доверява.\r\n", "date": "2018.10.04", "title": "Знаците, че той не е сигурен в себе си като мъж"}
{"url": "https://www.dnes.bg/health/2018/10/04/otkroveno-za-bremennostta-v-dva-glasa.389638", "text": "\r\n\r\n\r\n\r\n\r\n\r\n\r\n\r\n\r\n\r\n\r\n\r\n  \r\n \r\n\r\n \r\nМного рано. Напредъкът в областта на медицината ни дава възможност да установим бременността по няколко начина в много ранни срокове на бременността. След процеса на оплождане, който се случва след овулация, следва придвижване на оплодената яйцеклетка (зигота) от маточната тръба до кухината на матката. Около седмица след оплождане става имплантацията на ембриона в маточната лигавица и започва производството на ЧХГ (човешки хорионгонадотропин). Именно откриването на този хормон чрез лабораторни тестове първо в кръвта, а после и в урината на жената, дава възможност тя да разбере, че е бременна на практика преди датата на очакваната менструация. Освен това съвременната ултразвукова апаратура ни позволява да визуализираме в началото плодния сак и жълтъчното мехурче, а малко по-късно и ембрионалната структура, още при нива на ЧХГ към 600 единици. Това наистина е много рано!\r\n \r\n\r\n \r\nФилософски въпрос. Юристите казват – след раждане. Аз като ембриолог мога да кажа, че за мен никога живият организъм не е просто кълбо от клетки, а винаги много повече, защото познавам в детайли изумителните процеси на делене на клетките, взаимодействията между тях, както и способността им да се организират в тъкани и органи и огромния потенциал, който носят тези процеси. Но от медицинска гледна точка трябва да кажа, че за да говорим за живот, трябва да има дефиниция на жизнеспособност. Тази дефиниция с годините се променя и ако в миналия век е била след определена гестационна седмица, сега тази граница се променя до все по-ранна. Наскоро наблюдавахме бременна жена, която роди в 25 гестационна седмица бебе с тегло 610 грама и 33 см и благодарение на отличните грижи отстрана на колегите неонатолози вече е у дома в добро общо състояние. За жалост, не всички преждевременни раждания имат този благоприятен изход, но го цитирам заради адаптивния потенциал на живия организъм.\r\n \r\n\r\n \r\nИма бременни, на които не им се гади или повръщат рядко и само в началото на бременността, обикновено от към 8 до 14 гестационна седмица. За жалост, има и такива, които изпитват неудобствата на бременността в пълна сила и през цялата бременност. Несправедливо е, наистина. Понякога се шегувам, че бъдещите свекърви страдат повече. Което, разбира се, няма връзка с пола на бебето, а само с индивидуалните хормонални нива и предразположения при всяка бременна жена. Преди години казвахме, че акушер-гинекологът се радва, когато бременната жена му се оплаква от гадене, защото в ерата преди другите тестове само така разбирахме, че жената е бременна. Много фактори се обсъждат като причина за гаденето по време на бременност, като хормоналните нива, възрастта на жената, инфекциозни и генетични причини, еволюционен механизъм, както и физиологични фактори (невромускулни и метаболитни) и такива от страна на психиката на бременната жена. По-висок риск имат жени, които пушат, имат наднормено тегло или са бременни с близнаци. Често бременните се плашат, ако нямат гадене, че това може да е лош прогностичен признак, но всъщност няма връзка с доброто развитие на плода и прогнозата за бременността.\r\n \r\n\r\n \r\nЧужд е дотолкова, доколкото половината генетичен материал идва отстрана на бащата, а в някои случаи, ако бременността е постигната с използването на донорска яйцеклетка, е изцяло чужд за бременната жена. Това в огромния процент от бременностите не води до проблеми, заради удивителните природни механизми да толерираме чуждия генетичен материал. Само понякога, при кръвногрупова или резус-несъвместимост, може да се наложи повишено внимание и прилагане на допълнителни мерки за износване на бременността. Затова е добре предварително, преди забременяване, партньорите да изследват своите кръвни групи с резус фактор и, ако е необходимо, допълнителни маркери за антитела, за да се избегнат проблеми по време на бременност.\r\n \r\n", "date": "2018.10.04", "title": "Откровено за бременността в два гласа"}
{"url": "https://www.dnes.bg/notifikacii/2018/10/04/daniia-ne-iska-nito-edin-bejanec-ot-kvotite-za-2018-a.389635", "text": "Дания заяви днес, че няма да приеме нито един бежанец по силата на квотите през 2018 г., за да благоприятства приобщаването на новоустановилите се, предаде Франс прес.\r\nПрез 2016 г. скандинавската страна прекрати участието си в програмата на ООН с квоти за презаселване на бежанци и оттогава не го е възобновявала.\r\n\"Още сме в положение да водим борба за интегрирането на многобройните бежанци, пристигнали в Дания в последните години\", посочи в комюнике министърката на имиграцията и интеграцията Ингер Стьойбер, аргументирайки решението на властите.\r\nЧлен на либералната партия \"Венстре\" в правителството на премиера Ларс Льоке Расмусен, Стьойбер ръководи ограничителната миграционна политика в Дания от 2015 г.\r\n                \n                \"Въпреки че повече бежанци станаха част от трудовия пазар, има още много, които не успяват да удовлетворят нуждите си\", добави тя.\r\nСпоред данните на министерството през 2017 г. в Дания са били регистрирани 3500 кандидати за убежище, най-ниското равнище от 2008 г. насам. От началото на тази година са депозирани 2600 молби.\r\nОт края на 2017 г. новият закон за имиграцията, приет с подкрепата на социалдемократите и популистката Датска народна партия, предвижда решенията за броя на бежанците от квотната програма да взема по свое усмотрение министерството на имиграцията и интеграцията. (БТА)\r\n ", "date": "2018.10.04", "title": "Дания не иска нито един бежанец от квотите за 2018-а"}
{"url": "https://www.dnes.bg/zvezdi/2018/10/04/fenka-prekysna-koncert-na-enrike-toi-ia-celuna.389639", "text": "Енрике Иглесиас зарадва своя фенка със страстна целувка. Случаят, за който всички световни медии говорят, е станал по време на концерт в Киев, Украйна.\r\n \r\nДокато изпълнявал един от своите хитове, певецът бил прекъснат от фенка, която се качила на сцената с колаж в рамка, направен специално за него. Множество видеа от събитието показват как Енрике спира да пее, показва подаръка и подава ръце, за да я прегърне, при което жената започва да го целува, а той не се дърпа. В един момент той все пак се опитва да се отскубне от нея, но жената не желае да го пусне.\r\n \r\nХиляди жени завидяха на смелата дама, която след целувката дори поискала селфи с Иглесиас и автограф. Наложило се охраната да я свали отново в публиката.\r\n \r\nПремеждията на изпълнителя на „Bailando“ не свършили дотам. Клипове в социалните мрежи показват как нацелуваната от Енрике дама го чака до сцената. Той тръгва към нея и я заговаря, но тя бързо скача на кръста му и го обгръща с крака. Накрая охраната отново се намесва.\r\n \r\n„Какъв късмет! Искам и аз“, „Тя не е луда, аз също съм влюбена в него и бих го направила“, гласят част от коментарите под видеата.\r\n \r\nТова не е първият път, когато Иглесиас целува жена от публиката по време на свой концерт. 43-годишният певец често кани по една фенка на сцената, като или я удостоява с целувка, или ѝ пее с най-романтичния поглед на света.\r\n \r\n\r\n ", "date": "2018.10.04", "title": "Фенка прекъсна концерт на Енрике, той я целуна"}
{"url": "https://www.dnes.bg/politika/2018/10/04/za-spiraneto-na-proekta-iujen-potok-ne-e-imalo-vynshen-natisk.389625", "text": "Имало ли е натиск и кой е спрял проекта \"Южен поток\"? Тези въпроси породиха коментари и в парламента. Според двама бивши енергийни министри Делян Добрев от ГЕРБ и Драгомир Стойнев от БСП не е бил оказван натиск.\n\r\nПо-рано на пресконференция руският президент Владимир Путин в Санкт Петербург коментира, че България под натиск отвън се отказала от \"Южен поток\" и е проявила слабост и неспособност да защити своите национални интереси.\n\r\nДелян Добрев не пожела да коментира думите на руския президент, но обясни, че е имало критики за начина, по който се структурира проектът още по времето на кабинета \"Орешарски\".\n\r\n                    \n                    \n                \"Нашите основни критики тогава бяха, че обществената поръчка започна на Коледа и завърши на Нова година. Пак по времето на Орешарски имаше проблем с комуникацията с Европейската комисия по отношение на този проект\", каза той.\n\r\nДобрев добави и че върху него като министър не е имало натиск, но отбеляза, че проектът е приключил, когато вече не е бил в управлението.\n\r\nДрагомир Стойнев също настоя, че по времето на кабинета \"Орешарски\" не е имало никакъв натиск и са имали пълната готовнст за изграждането на този проект. По думите обаче именно ГЕРБ са се \"хвалели, че са спрели три големи енергийни проекта\".\n\r\n\"Моето мнение е, че спирането на Южен поток“ се дължи на процесите, които бяха тогава в Европа и на ситуацията в Украйна. Но позицията на БСП е, че този проект е необходим за страната и България трябва да има сигурност на доставки на природен газ. Този, който го е спрял, нека той да даде отговор\", каза Стойнев.\n\r\nСоцдепутатът обвини и ЕС в двойни стандарти и запита защо за едни държави в ЕС може да има директен достъп до природен газ, а за други - не.\r\n\"Тези двойни стандарти може би са причина да има такъв негативизъм в начина на функциониране на ЕС. Трябва да дадат отговор защо за богатите държави може да има конкретни инфраструктурни проекти, а за по-бедните да се оказва натиск\", коментира той.\r\n ", "date": "2018.10.04", "title": "За спирането на проекта \"Южен поток\": Не е имало външен натиск!"}
{"url": "https://www.dnes.bg/notifikacii/2018/10/04/policaite-ot-iujna-karolina-doshli-zaradi-deca-za-zalojnici.389649", "text": "Един полицай бе убит, а шестима други бяха ранени, след като мъж откри огън по помощник-шерифи, дошли да изпълнят заповед за претърсване на дома му, предаде Асошиейтед прес.\r\nСтрелбата продължи няколко часа, тъй като мъжът взе деца за заложници и се барикадира в къщата си, стреляйки от разстояние по дошлите да помогнат полицаи.\n\r\nНа властите им се наложи да използват брониран автомобил, за да натоварват на него ранените, а стрелецът пусна децата и бе задържан, съобщиха властите.\r\nНападателят се предаде след преговори, съобщи местна телевизия, цитирана от Франс прес.\r\nУбитият полицай Терънс Карауей, на 52 г., наскоро бе награден за 30-годишната си служба в полицията на Флорънс, отбелязва Асошиейтед прес.\r\n                \n                \"Моите мисли и молитви тази вечер са насочени към службата на шерифа на окръг Флорънс и полицейското управление на Флорънс, Южна Каролина. Признателни сме, завинаги, за това, което правят нашите сили на реда\", написа в Туитър президентът на САЩ Доналд Тръмп. (БТА)", "date": "2018.10.04", "title": "Полицаите от Южна Каролина дошли заради деца за заложници"}
{"url": "https://www.dnes.bg/index/2018/10/04/bez-budilnik-esenna-razhodka-iz-nai-koloritnite-gradove-na-evropa.389622", "text": "\r\n\n\r\nПървото ни предложение е за . Градът на греха, градът с хиляди канали, шарен и приветстващ. \r\n                \n                Холандската столица е градът с най-много музеи в света, така че любопитството на туристите винаги може да бъде задоволено. Ако пък искате да се разхождате и да попивате от духа на града, Амстердам отново не е за изпускане. Идея: Наемете си колело и се слейте с местните - тук двама от трима жители имат велосипед! \r\nИнтересен факт е, че Амстердам е градът с повече мостове дори и от Венеция, затова - пригответе и фотоапаратите, защото холандската столица винаги може да ви предостави любопитни гледки. \r\nСледващото ни предложение ни отвежда до един много колоритен и пропит с история град - . \r\nТук има за всекиго по нещо. Харесвате екзотична кухня? Ресторанти с вкусни ястия от всички краища на света има навсякъде. Падате си по обикалянето на музеи? Разбира се, има предостатъчно. \r\nЕдна от големите атракции на града е телевизионната кула, от която много лесно ще разгледате града - буквално като на длан. \r\nСред десетките интересни места в Берлин е и Пергамският музей в Музейният остров в центъра на града. \r\nВ него са събрани едни от най-уникалните експонати в света - Портата на богинята Ищар, Пергамският олтар и пазарната порта от древния град Милет. \r\nПергамският музей приютява и музеите на ислямското изкуство и близкоизточната култура. \r\nНапускаме Берлин и се отправяме към една любима шопинг и културна дестинация - ! Кой ли не обича Италия!? \r\nПървата стъпка в Милано е ясна - Дуомото. Катедралата в Милано е една от най-впечатляващите и несъмнено най-разпознаваемите в света. \r\nХрамът, посветен на Рождество Богородично, е символ на града. Работата по огромната катедрала започва през 1386 г. и съчетава много стилове. За съвсем любопитните туристи се предлага и качване до Терасите на Катедралата. \r\nДокато сте в Милано - отбийте се и да видите култовата творба на Леонардо да Винчи - Тайната вечеря. Тя се пази в Доминиканския манастир \"Света Мария деле Грацие\" и достъпът до нея е силно ограничен. \r\nОтправяме се към столицата на Великобритания - . Доста забързан град, пълен със забележителности, но все пак - Биг Бен, Тауър Бридж и Бъкингамския дворец са сред задължителните. Разбира се, можете да се загубите сред всички исторически забележителности, но когато ви писне - отправете се към музея на Мадам Тюсо. \r\nЗа финал - качете се на Лондонското око, защото дори и да не успеете да видите всичко, гледката отвисоко винаги си струва! \r\nАко пък сте в настроение за любов, дестинацията е ясна - ! Айфеловата кула, базиликата Сакре Кьор и Триумфалната арка нямат нужда от представяне. \r\nТук може да се отправите към романтичния квартал Монмартър и уморени от обикалянето из забележителностите на френската столица да опитате класическия френски специалитет - кроасан с масло! ", "date": "2018.10.04", "title": "\"Без будилник\": Есенна разходка из най-колоритните градове на Европа"}
{"url": "https://www.dnes.bg/obshtestvo/2018/10/04/vlastta-obeshta-po-malko-biurokraciia-s-1500-merki.389652", "text": "Правителството одобри пакет от общо 1528 мерки за подобряване на административното обслужване за гражданите и бизнеса.\r\nПромените идват след наблюдения на администрацията \"отвън\" и са базирани на данни от посещения в 3700 точки за предоставяне на услуги от всички централни администрации и техните териториални звена.\r\nЗа първи път във фокуса попадат и т.нар. доставчици на обществени услуги - болници, детски градини, училища, университети, библиотеки, музеи, пощи, електроразпределителни дружества, ВиК, топлофикационни дружества и др., съобщиха от правителствената пресслужба.\n\r\nДо края на годината министрите трябва да организират заличаване или вписване в Административния регистър на предоставяните административни услуги, а в срок до 31 март 2019 г. да изготвят и внесат за одобрение от Министерския съвет проектите за изменения на закони и подзаконови нормативни актове във връзка с предприетите промени.\r\n                    \n                    \n                Вицепремиерът, отговорен за административната реформа, ще внася отчет за изпълнението на мерките на всеки три месеца. Прилагането им ще бъде проследявано и чрез проучване по метода \"Таен клиент\".\r\nТака например администрацията ще набавя по служебен път редица удостоверения и справки -  за наличие или липса на задължения към общините, удостоверението за характеристики на земеделски земи, разрешения за строеж, удостоверения за въвеждане в експлоатация и др.\n\r\nПредвиждат се мерки за обслужване на едно гише, намаляване на изискваните от администрацията удостоверения, комплексно административно обслужване. При изповядване на сделка нотариусът ще вписва сделката в Имотния регистър, а общините ще бъдат уведомявани служебно. За издаването на удостоверение за раждане ръководителите на лечебните заведения ще уведомяват по електронен път общините, а те ще издават удостоверението на базата на уведомлението, без да се заявява услугата отново.\r\nЩе се разгледа и опция удостоверение за раждане и препис-извлечение от акт за смърт да могат да се получават директно от лечебното заведение, а не да се ходи в общината. Ще се създаде възможност за издаване на удостоверение за наследници, в което не се вписват всички наследници, а само едно отделно лице, за което се удостоверява, че е наследник. По този начин това удостоверение ще важи безсрочно.\n\r\nЩе отпадне необходимостта от смяна на регистрационните табели на автомобили при смяна на постоянния адрес на собственика и при закупуване на автомобил с регистрация в друга област. \n\r\nНад 300 услуги са предложени за заличаване от регистъра на услугите. Част от тях ще продължат да бъдат извършвани като дейности от съответните администрации. \n\r\nСъщо така администрациите ще стандартизират и синхронизират сходни услуги, които предлагат.\r\nПълният списък с мерки е публикуван на .\r\n ", "date": "2018.10.04", "title": "Властта обеща: По-малко бюрокрация с 1500 мерки"}
