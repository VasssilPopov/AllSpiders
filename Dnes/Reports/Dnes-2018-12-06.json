{"url": "https://www.dnes.bg/obshtestvo/2018/12/06/s-puskaneto-na-tol-sistemata-api-debne-platili-li-sme.395808", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Парламентът прие на второ четене промените в Закона за движение по пътищата. От първи януари догодина се въвеждат електронни винетни стикери. За тях ще имат право да следят както КАТ, така и АПИ.\n\r\n\"Всички, които са закупили хартиени винетки ще могат да ги използват до срока им на годност. Всеки с хартиена винетка може да я направи електронна, но не е задължително. Промяната е за улеснение на контролните органи и на гражданите. Вече шофьорите ще могат да бъдат спирани и от АПИ. Няма да се увеличават цените на винетките, няма да се лепят вече на стъклата на колите\", поясни зам.-председателят на транспортната комисия Станислав Иванов.\n\n\n\n                    \n                    \n                \r\nВ студиото на \"Денят ON AIR\" Иванов уточни, че КАТ ще спират когато става въпрос за нарушение по закона за движение по пътищата, а АПИ ще спират само за проверка на винетката.\n\r\n\"Когато даден автомобил бъде спрян от АПИ и е без винетка, то той може да си закупи уикенд винетка или да плати компенсаторна такса. Глобите ще могат да се плащат с постерминали. АПИ ще осъществява контрол на пътя както по заплащането на винетните стикери, така и по ТОЛ-системата. Главният ефект от правомощията на АПИ ще се усети след въвеждането на тол-системата. При неплатени глоби за винетни стикери и тол-такси, автомобилът няма да може да премине през технически преглед. Нито ще може да напусне страната\", уточни Иванов пред .\r\n ", "date": "2018.12.06", "title": "С пускането на тол системата: АПИ дебне платили ли сме"}
{"url": "https://www.dnes.bg/izlojbi/2018/12/06/kartina-s-otpechatyci-na-rembrand-za-12-mln.395731", "text": "Редкият и малко известен на широката публика \"Етюд на глава на младеж\" от Рембранд (1606 - 1669) стана най-скъпият лот на търга на \"Сотбис\" в Лондон, след като бе продаден за 9,48 милиона британски лири (12,1 милиона долара), съобщи ТАСС.\n\r\nКартината, нарисувана с маслени бои върху дъбова дъска, е с размери 25 на 20 см. Специалисти смятат, че е създадена към 1655 г., отбелязвайки, че това е една от 7-те скици от Рембранд, изобразяващи Исус като юноша.\r\nСвързаният с търга огромен интерес се дължеше на факта, че върху първичния слой на картината са открити два пръстови отпечатъка, които по оценка на експерти, вероятно са оставени от Рембранд.\r\n                    \n                    \n                Пръстовите отпечатъци са открити, когато етюдът е изследван, преди да бъде изложен в Лувъра и в САЩ. Направени са рентгенови и инфрачервени снимки, както и пигментен анализ.\r\nОбщата сума на продадените лотове надхвърли 30,2 милиона британски лири (39,5 милиона долара), като 86 на сто от изложените на търга произведения на изкуството намериха купувачи.\r\nДва портрета на децата на крал Карл Първи, нарисувани от Антонис ван Дайк (1599 - 1641), бяха продадени съответно за 2,6 милиона лири (3,3 милиона долара) и 790 хиляди лири (1 милион долара).", "date": "2018.12.06", "title": "Картина с отпечатъци на Рембранд за $12 млн."}
{"url": "https://www.dnes.bg/balkani/2018/12/06/zimata-doide-dyrva-i-vyglishta-goriat-na-balkanite-se-dushat.395734", "text": "Продавачите на пречистватели на въздуха са единствените, които потриват ръце: зимата е дошла, градовете на Балканите се задушават, отровени от колите и въглищата за отопление.\n\r\nФуад Пърняворац, астматик на 69 години, се е качил на планината Требевич над Сараево, \"за да напълни белите си дробове с кислород\". \"В града е ужасно, невъзможно да се диша, да се излезе на разходка. Аз кашлям непрекъснато, задушавам се\", споделя той.\n\r\nГрадът е скрит под бял облак, от който се подава само телевизионната кула на хълма Хум. Хиляди комини пушат, за да се отопляват с въглища или дърва 100 000 домакинства в града, в който ежедневно се движат 150 000 коли, чиято средна възраст е 18 години.\n                    \n                    \n                \r\nПроблемът е регионален, пише Франс прес. Във вторник специализираното приложение Ер Вижуъл поставяше македонската столица Скопие на трето място сред най-замърсените градове в света, а Сараево се нареждаше на пето място, преди Делхи. Постоянно присъстващи в тази класация веднага щом паднат температурите са също Белград или Прищина и двете й електроцентрали на въглища, построени по времето на комунизма, които са колкото решаващи за производството на електричество в Косово, толкова и токсични за атмосферата.\n\r\nПет града на Балканите фигурират сред десетте в Европа с най-висока концентрация на фини прахови частици, според класация от 2017 г. на Световната здравна организация: Тузла /Босна/, Плевля /Черна гора/, Скопие, Тетово и Битоля /Македония/.\n\r\nИкономическата и човешката цена на това е ужасяваща. В проучване от 2016 г. Световната здравна организация посочи, че през 2010 г. атмосферното замърсяване е причинило смъртта на 37 000 души в района на Западните Балкани /за 23 милиона жители/, което е шест пъти повече, отколкото във Франция пропорционално на населението. Оттогава никаква структурна мярка не е била предприета.\n\r\nСпоред документ на ООН от януари 2018 г. в Босна и Херцеговина \"44 000 години живот са изгубени всяка година\" заради атмосферното замърсяване. Цената на това представлява \"над 21,5 процента от БВП\" в изгубени работни и учебни дни, здравни разходи и други.\n\r\n\"Пречиствателите на въздуха се продават като топъл хляб. Хората изпразват портфейлите си, за да дишат чист въздух поне вкъщи\", казва Ванко, продавач от Скопие - разположен също в котловина. Оборудването струва 400 евро или около една средна заплата. Но жителите \"дори взимат заем, за да си купят пречиствател\", \"най-вече семействата с деца\", посочва 48-годишният Ванко.\n\r\nМакедонското министерство на здравеопазването обяви раздаване на 43 000 маски на хронично болни. Жане Димески, активист на гражданското сдружение \"СТОП на замърсяването на въздуха\", вижда в това \"по-скоро краткосрочен отговор, отколкото сериозна борба срещу замърсяването\".\n\r\nВ Сараево, град с 340 000 жители, където общественият транспорт е в окаяно състояние, е отчетена в началото на декември средна стойност на фините прахови частици от 320 микрограма на кубичен метър и пикови стойности над 400 микрограма на кубичен метър. \"Мисля, че няма сега друг град в света, където има 400 микрограма прах на кубичен метър в продължение на дванайсет часа непрекъснато\", казва Мартин Тайс, босненски специалист в областта на качеството на въздуха.\n\r\nНо на общината й бяха нужни четири дни, за да ограничи движението на колите. Училищата не бяха затворени въпреки призива на родителски асоциациии.\n\r\nВ Скопие 56-годишна начална учителка Весна Делевска също описва \"непоносима\" ситуация: \"За тридесет години стаж като учител не съм виждала никога толкова деца да кашлят и да се разболяват. В най-лошите дни много от родителите дори не изпращат децата си на училище\".\n\r\nСпоред специалисти и активисти трябва да се вземат основни мерки, да се ускори преход към преминаване на отопление с газ, да се задействат държавни помощи. Но страните от Балканите са бедни и осъзнаването е закъсняло.\n\r\nАнес Подич, отговорен представителка на босненската асоциация Еко-Акция, критикува \"престъпна безотговорност на властта\". \"Някой е преценил, че белите дробове на жителите на Сараево са пет пъти по-издържливи от тези на /жителите/ на Париж\", изтъкна иронично той в интервю наскоро, намеквайки за нивото на тревога, определено на 80 микрограма на кубичен метър във френската столица. \r\n \r\n/БТА/\r\n ", "date": "2018.12.06", "title": "Зимата дойде – дърва и въглища горят, на Балканите се душат"}
{"url": "https://www.dnes.bg/zvezdi/2018/12/06/plachkov-se-pohvali-s-malkata-ekaterina.395792", "text": "\"Семейство Плачкови\". Така се казва новият албум от снимки в профила на Веселин Плачков във Facebook. Няколко месеца след раждането на втората му дъщеричка, той показа нейни снимки.\n\r\nВеселин е качил фотос на приятелката си Мариана Попова, с която отскоро е сгоден. На него тя държи детенцето им Екатерина.\n\r\n\"Като икона! Прекрасни! Благословения!\", написа негова приятелка под снимката.\n\r\nВ албума си Плачков е събрал щастливи мигове с най-близките си хора. Освен кадри с певицата, той е сложил още с каките на бебето – неговата дъщеричка и тази на Мариана, които са от предишните им връзки.\n\r\nПрипомняме, че Мариана Попова роди дете на Плачков на 20 септември, когато той бе в къщата на Big Brother. За щастие, екипът на формата го пусна, за да бъде с нея в болницата.\n                    \n                    \n                \r\n\"Искам сърдечно да благодаря на всички добри хора, които споделиха истинска обич с нас! Горда съм, че има толкова добри хора и вярата и надеждата са в мен! Бъдете здрави!\", написа след раждането щастливата майка.\r\nВижте в ", "date": "2018.12.06", "title": "Плачков се похвали с малката Екатерина"}
{"url": "https://www.dnes.bg/cars/2018/12/06/jiguli-kacna-na-edin-balkon-i-otkara-tam-celi-28-godini.395753", "text": "\r\nПрез 1991 г. един от жител на Тбилиси – Резо Енукидзе, си купува чисто нов автомобил ВАЗ-2106, за който мечтае много време. Грузинецът обаче не получава шанс да подкара колата, защото още през първата нощ пред блока крадци отмъкват гумите му.\r\nСобственикът на колата е разстроен до такава степен, че намира кран и с негова помощ \"паркира\" машината на балкона на апартамента си за сигурност. Тогава Енукидзе казва, че колата ще стои там, докато настъпят по-добри времена. Такива обаче не идват и возилото преседява на балкона повече от четвърт век, като се превръща в една от забележителностите на Тбилиси.\r\n                    \n                    \n                Само преди дни наследниците на Енукидзе, който почина през пролетта на тази година, решили, че е крайно време да се разделят с автомобила. И за целта отново е бил използван кран, който да свали колата на земята.\r\nМашината, която на практика е с нулев пробег, е продадена на колекционер, въпреки че продължава да е без гуми.\r\nА за тези, които не вярват, че \"Жигули\" може да се помести на балкон, ето видео, което трябва да разсее тези съмнения.\r\n", "date": "2018.12.06", "title": "\"Жигули\" кацна на един балкон. И откара там цели 28 години"}
{"url": "https://www.dnes.bg/obrazovanie/2018/12/06/uchilishtnite-lafki-chips-vafli-decata-tova-iskat.395719", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 400 нарушения в лавките за закуски и напитки са установени при проверки от инспекторите на Агенцията по храните. Близалки, чипсове, енергийни напитки, захаросани ядки, вафли и други храни, които не отговарят на изискванията към безопасността и качеството на храните, се продават в училищните лавки.\r\nТаня Николова, директор на Дирекция \"Контрол на храните\" в Българската агенция по безопасност на храните, каза в студиото на \"България сутрин\", че общо проверките са над 5000. В тях са включени всякакви обекти, които предлагат, приготвят или доставят храна за училища и детски градини.\n\n\n\r\n                    \n                    \n                Николова беше категорична, че има обекти, които спазват изискванията за качеството на храните, които да се продават на децата, но има и такива, които не го правят.\r\n\"Тези нарушения, при тях сме издали над 300 предписания, за да информираме търговците какви храни трябва да предлагат в тези обекти\", каза още тя.\r\nНиколова допълни, че при установените нарушения са предприети съответните административни мерки и всички тези храни са спрени от реализация, а на търговците са наложени административни санкции.\r\nСпециалистът по хранене и диетика проф. д-р Стефка Петрова пък беше категорична, че по всички обекти в учебни заведения търговците нормално предлагат нещата, които се търсят и които бързо ще продадат.\r\n\"Децата все пак наистина търсят основно храни, които са нездравословни. Това не се отнася до всички деца. Училищата трябва да предлагат лесен избор на здравословни храни\", посочи също проф. Петрова.\r\nОт ефира на  специалистът по хранене попита какво се случва след проверките на БАБХ, установените нарушения и наложените санкции.\r\nТаня Николова отговори, че от агенцията работят с директори, написали са 15 акта и последната мярка е запечатване временно на търговските обекти.\r\nПо думите ѝ обаче сега са написани предимно констативни протоколи, чието изпълнение предстои да бъде проверено.\r\nНиколова обясни, че дори имало търговци, които не знаели какво трябва да продават по закон.", "date": "2018.12.06", "title": "Училищните лафки: Чипс, вафли... Децата това искат!"}
{"url": "https://www.dnes.bg/sofia/2018/12/06/so-shte-finansira-programa-za-filtri-po-kominite.395789", "text": "Столичната кметица Йорданка Фандъкова призна, че София безспорно има проблем с фините прахови частици.\r\n\"Пиковите стойности се дължат, както всички знаят на битовото отопление с  ниско качество на въглищата и сурови дърва, както и горенето на  отпадъци. През лятото направихме проучване, което показа, че 55 000  домакинства се отопляват на дърва и въглища. Подготвили сме проекти за  подмяната на старите отоплителни инсталации с по-екологични -  газифициране, топлофициране и печки на пелети\", обясни кметът на София пред столичните общинари.\r\nТя уточни, че в момента се подписва проект, който ще позволи в около  5000 домакинства да бъдат подменени отоплителните инсталации с  по-екологични.\n\n\n\r\n                    \n                    \n                Фандъкова поясни, че в следващите години около 1/3 от  домакинствата, които се отопляват на твърдо гориво ще могат да сменят  начините си на отопление с по-екологични.\r\nВ бюджета на Столичната община за 2019 г., който предстои да бъде  обсъден и представен, кметът на София ще предложи да  бъдат отделени средства за пилотна програма за поставяне на филтри на  комините за домакинства в София.\r\nСпоред Фандъкова тези уреди намаляват замърсяването с 80%.\r\n\"Въпреки че тази мярка не променя начина на отопление, моето лично  мнение е, че трябва да се възползваме от нея. Данните от филтрите, които  поставихме пилотно показват, че замърсяването с тях спада. Ще  направим анализ затова за кои домакинства и в кои райони, тя би била  най-подходяща\", обясни тя.\r\nЗам.-кметът на Столична Община по направление \"Зелена система,  екология и земеопазване\" Йоана Христова заяви, че общината проучва нова технология, прилагана в Индия,  която е базирана на звукови вълни, които пречистват въздуха от ФПЧ.\r\nТе  се отлагат на земята и след това биват събирани. Това предложение също  ще бъде предложено по време на обсъждането на бюджета на Общината за  2019 г.\r\nИначе днес кметицата отчете, че във втърник, по данни на ЦГМ, над 74 000 столичани са си купили \"зелен билет\".\r\n\"Благодаря на гражданите за подкрепата на тази мярка. Няма нито една институция, която да се справи сама с качеството на въздуха и за целта трябва да работим заедно\", заяви тя.\r\n ", "date": "2018.12.06", "title": "СО ще финансира програма за филтри по комините!?"}
{"url": "https://www.dnes.bg/football/2018/12/06/cska-spria-ustrema-na-ludogorec-s-1-1.395807", "text": "Лудогорец врътна реми 1:1 срещу ЦСКА при визитата си на „Българска армия” в голямото дерби от 18-ия кръг на Първа лига. Разградчани прекъснаха страхотната си серия от 11 шампионатни поредни победи.\n\r\nПо този начин \"червените\" не допуснаха да се отдалечат още повече от върха и след тази среща изоставането от шест точки си остава. \"Орлите\" са лидери с 45 точки, а отборът на Ел Маестро е втори в класирането с 39 точки.\n\r\nКешеру даде аванс на гостите в 29-ата минута, но Десподов изравни в 68-ата и така донесе ремито на тима си. Разградчани завършиха мача с 10 души, след като Сисиньо бе изгонен в 88-ата минута с втори жълт и червен картон.\n\r\nКато цяло очакванията за футболен спектакъл се потвърдиха напълно и двата тима изиграха доста зрелищен и интересен мач.\n                    \n                    \n                \r\nДомакините пък показаха с представянето си, че изобщо не са за отписване и изиграха доста добър двубой, но изпуснаха няколко добри ситуации в които можеха да вкарат още голове.\n\r\n\n\r\n ", "date": "2018.12.06", "title": "ЦСКА спря устрема на \"Лудогорец\" с 1:1 "}
{"url": "https://www.dnes.bg/za-da-se-razbirame/2018/12/06/matraci-shkafove-kakvo-izhvyrliame-pri-nov-liubim.395768", "text": "Когато хората започват нова връзка, те променят поне нещо у себе си, смятат изследователи.\r\nНово прочуване на Nectar Sleep, компания за търговия с матраци и легла, показва, че хората изхвърлят, разчистват или премахват някои неща от живота си, когато срещнат нов любим. Ето и кои са те. \r\n\r\n \r\n83% от хората в проучването са посочили, че първото нещо, което разчистват, когато са в нова връзка, е шкафчето за бельо. Хвърлят износеното бельо, правят място за новите неща, които ще си купят, за да изглеждат по-привлекателни.\r\n \r\n\r\n \r\nХората трият и номерата на бившите си партньори, както и на хора, с които са излизали на 1-2 срещи и нищо сериозно не се е получило. Както и приложенията за запознанства, чатовете в Instagram - неща, които им напомнят за живота им на необвързани. А и вече не са им нужни тези контакти.\r\n \r\n\r\n \r\nКогато някой друг вече спи до вас, се замисляте, че може би трябва да изхвърлите 10-годишния матрак и да го подмените с нов, по-удобен, показват резултатите.\r\n \r\n", "date": "2018.12.06", "title": "Матраци, шкафове: Какво изхвърляме при нов любим?"}
{"url": "https://www.dnes.bg/obshtestvo/2018/12/06/rokadi-v-bdj-dvama-izlizat-dvama-vlizat-v-syveta-na-direktorite.395806", "text": "Министърът на транспорта, информационните технологии и съобщенията Росен Желязков извърши промени в състава на Съвета на директорите на \"Холдинг БДЖ\" ЕАД, съобщи на сайта си ведомството.\n\r\nС протоколно решение на министъра като членове на Съвета на директорите на \"Холдинг БДЖ\" ЕАД са избрани Григори Григоров и Светломир Николов. Със същото решение като членове на Съвета на директорите са освободени Велик Занчев и Владимир Владимиров.\n\r\nНазначеният одит е констатирал сериозни организационни пропуски в системата за прогнозиране, планиране и провеждане на обществени поръчки за доставки и услуги, свързани с поддръжката на подвижния железопътен състав. \n\r\nОдиторите сочат, че Съветът на директорите на \"Холдинг БДЖ\" ЕАД не е извършил анализ на докладвани неизпълнени мерки по ремонтната програма на дружествата, забавяне на обществените поръчки, недобро ресурсно осигуряване, липса на професионални кадри, както и липса на конкретни решения от Съвета на директорите за подобряване на състоянието на подвижния състав и други мерки за обезпечаване на графика на движение на влаковете.\n                    \n                    \n                \r\nЗа констатираните проблеми и пропуски министърът на транспорта, информационните технологии и съобщенията бе уведомен след възлагането на одитна проверка, започнала на 24 октомври 2018 г., се напомня в прессъобщението.\r\n ", "date": "2018.12.06", "title": "Рокади в БДЖ: Двама излизат, двама влизат в Съвета на директорите"}
{"url": "https://www.dnes.bg/akoshtete-vqrvaite/2018/12/06/s-pesen-na-pyt-top-25-na-nai-slushanite.395767", "text": "Песента, която най-често се слуша при пътуване в Spotify, е рок хитът на The Killers - \"Mr. Brightside\", показва ново проучване, пишат от Daily Mail. Това парче е най-често включваното в плейлисти, направени специално за път. \r\nВторото място е за вечната класика Sweet Home Alabama на Lynyrd Skynyrd, а на трето място по популярност в Spotify e Don't Stop Believing  на Journey.\r\n \r\nАнализирани са над 700 плейлисти на потребители.\r\n \r\nЕто кои са останалите най-слушани песни: \r\n \r\n4. All Star - Smash Mouth\r\n5. Bohemian Rhapsody - Queen\r\n6. Hotel California - Eagles\r\n7. Seven Nation Army - The White Stripes\r\n8. Highway To Hell - AC/DC\r\n9. Africa - Toto\r\n10. Smells Like Teen Spirit - Nirvana\r\n \r\n", "date": "2018.12.06", "title": "С песен на... път. Топ 25 на най-слушаните"}
{"url": "https://www.dnes.bg/notifikacii/2018/12/06/bysesku-nastoia-rumyniia-ne-e-turski-vilaet-a-partnior.395799", "text": "Бившият румънски президент Траян Бъсеску написа днес във Facebook, че Румъния трябва да отхвърли искането на Турция за екстрадиция на журналиста от в. \"Заман Румъния\" Камил Демиркая, като подчерта, че Румъния не трябва да се държи като \"турски вилает\", предаде Медиафакс.\n\r\n\"Не сме турски влиает, а добри приятели и равноправни партньори на Турция. Властите в Турция поискаха екстрадицията на журналиста Камил Демиркая заради критичните му мнения, изразени в пресата, по адрес на властта в Анкара. Със сигурност той няма да получи коректен процес в Турция, няма да бъдат спазени правата му, а животът на журналиста ще бъде в опасност\", посочи бившият президент, предаде БТА.\n                \n                \r\n\"Румъния трябва да се държи като страна членка на Европейския съюз, в която ценности като правото на свободно изразяване се уважават, и да отхвърли екстрадицията на журналиста Камил Демиркая\", посочва още Бъсеску.\n\r\nАпелативният съд на Букурещ отложи за 14 декември процеса по искането за екстрадиция на турския журналист, който заяви, че е поискал политическо убежище в Румъния.\n\r\nТурските власти обвиняват Демиркая във връзки с ислямския проповедник Фетхуллах Гюлен, който според Анкара е организирал неуспешния опит за преврат през 2016 г. Критично настроеният към Ердоган вестник \"Заман\" беше закрит в Турция, а множество сътрудници на изданието бяха обвинени във връзки с Гюлен.\n\r\nРумънската асоциация Про демокрация също призова румънските власти да прекратят процедурата за екстрадицията му, предаде Аджерпрес.\n\r\n\"Асоциацията Про Демокрация осъжда задържането на Камил Демиркая, журналист от изданието \"Заман Румъния\", с цел екстрадирането му по искане на турските власти, и призовава румънските власти да прекъснат веднага процедурата. Нима подобни процедури, които засягат защитата на човешките права, са политическият резултат от неотдавнашното посещение на г-жа премиера Виорика Дънчила в Турция? Това ли да е обяснението на мълчанието на румънските власти по отношение на неспазването на човешките права в Турция?\", подчертава в прессъобщение асоциацията.\r\n ", "date": "2018.12.06", "title": "Бъсеску настоя: Румъния не е \"турски вилает\", а партньор!"}
{"url": "https://www.dnes.bg/stranata/2018/12/06/s-liturgii-i-riben-kurban-bylgariia-otbeliaza-nikulden.395790", "text": "\n\r\nС тържествени литургии и раздаване на рибен курбан отбелязаха днешния Никулден в цялата страна. \r\nОсвен празник на моряците, рибарите и банкерите, днес празнуват и жителите на Бургас. ", "date": "2018.12.06", "title": "С литургии и рибен курбан: България отбеляза Никулден"}
{"url": "https://www.dnes.bg/eu/2018/12/06/jylta-treska-raztrese-franciia-niama-izgledi-da-ozdravee.395718", "text": "Преди година и половина Франция се противопостави на антиевропейските тенденции, но сега се разболя от \"жълта треска\" - без изгледи за бързо оздравяване. Протестът разкрива разлома, който разкъсва френското общество.\n\r\nПърво Великобритания, а сега вече и Франция е на път да изостави Германия като надежден партньор, пише Михаела Вигел, „Франкфуртер Алгемайне Цайтунг”, цитирана от . \n\r\nПрекалено опростенческо е да се смята, че протестът на \"жълтите жилетки\" е чисто вътрешнополитически проблем на един млад и неумело действащ президент. \"Задният ход\", който обяви правителството във вторник, е лошо предзнаменование за всички реформаторски инициативи на Еманюел Макрон.\n                    \n                    \n                \r\nЧовек трябва да е голям оптимист, за да не забележи началото на края на един политик, който беше смятан за европейски носител на надежди. При тези обстоятелства Макрон няма как да осъществи крайно необходимото саниране на френските държавни финанси.\n\n\n\r\nВъв Франция вече започнаха да обсъждат дали не е по-добре отново да се наруши трипроцентната граница за бюджетния дефицит, за да се финансират социалните облаги за средното съсловие. А плановете за съкращаване на част от безбройните, често пъти конкуриращи се пенсионно-осигурителни системи явно също ще пропаднат заради сегашните социални недоволства.\n\r\nОттук-нататък Еманюел Макрон няма вече да е в състояние да прокарва своите решения просто така. Дори в послушната досега правителствена фракция в Националното събрание вече ври и кипи. Яростта, която се изля с пълна сила срещу президента, има дълга предистория. \n\r\nПрез 2005 година за първи път възникна един хетерогенен съюз от противници на Европейския конституционен договор. И по онова време мнозина се изкушаваха да припишат провала на договора на грешките на тогавашния президент Жак Ширак. В действителност референдумът разкри разломните линии, които застрашават да разкъсат и днешното френско общество.\n\r\n\n\r\nНа единия полюс бяха онези, които смятаха, че няма защо да се страхуват от Европа. Добре образованите и дееспособни французи единодушно гласуваха с \"да\", защото бяха убедени, че една открита пазарна икономика, която е конкурентоспособна в международен план, може да им донесе предимства и да им открие шансове за просперитет и израстване. На другия полюс бяха хората, които смятаха Европа и свързаната с нея глобализация за нещо опасно, което ще разруши утвърдения им жизнен модел. Тези хора не желаеха да се превръщат в беззащитни жертви на глобалната конкуренция и затова се противопоставиха на обещанията, че животът им може да се подобри в бъдещия пъстър и екологичен свят на обединена Европа.\n\r\nТова противопоставяне не се е променило и днес. За болшинството французи е нещо нормално да ходят на работа с кола. И те не са готови да плащат лъвския пай от разходите по екологичната политика, приета в ЕС. Още повече, че повечето французи са  чисто и просто принудени да пътуват до работното си място с личния автомобил. Затова яростта им срещу междувременно отменения екологичен данък върху бензина и дизела се възпламени толкова силно.\n\r\nФранцузите, които отхвърлят Европа по най-различни причини, от 2005 година насам са в мнозинство. Затова беше равносилно на чудо, че през май 2017 година 66% от избирателите решиха да дадат последен шанс на ЕС. Еманюел Макрон олицетворяваше надеждата, че модернизацията на Франция и обновлението на Европа все пак са възможни.\n\r\nНякои сега твърдят, че легитимността на Макрон е била слаба от самото начало. Те привеждат като аргумент резултатите от първия тур на изборите, когато той спечели само 24 процента от гласовете. Тези хора обаче забравят, че през 2002 година Жак Ширак отиде на балотаж с по-малко от 20 процента от гласовете, но неговата легитимност не беше оспорвана от никого. Ако французите гласуваха за Макрон само от страх пред Марин Льо Пен, защо тогава помогнаха на неговото движение да получи мнозинство на последвалите парламентарни избори? Защо не подкрепиха останалите утвърдени партии?\n\r\nБезспорно е, че и най-малки промени в съотношението на гласовете за първите четирима претенденти за президентския пост можеха да доведат до съвсем друг окончателен резултат. Отпадането още на първия тур на изборите беше травматично преживяване за левия популист Жан-Люк Меланшон. Оттогава насам той търси реванш и представя Макрон като узурпатор. Това обяснява и защо Меланшон сега подклажда готовността за насилие и разрушителната ярост на част от \"жълтите жилетки\". А съратникът на Меланшон, Франсоа Руфен дори заплаши, че Макрон ще свърши като Джон Ф. Кенеди.\n\r\nПодобни акции обаче не бива да отклоняват погледа от грешките на самия Макрон. По време на предизборната борба той бе обещал на своите сънародници една мирна \"революция\" отдолу. Но след като влезе в Елисейския дворец, започна да се държи като абсолютен монарх. Президентът проигра много доверие. Преди година и половина Франция се противопостави на антиевропейските тенденции, но сега се разболя от \"жълта треска\" - без изгледи за бързо оздравяване.\r\n", "date": "2018.12.06", "title": "\"Жълта треска\" разтресе Франция – няма изгледи да оздравее "}
{"url": "https://www.dnes.bg/notifikacii/2018/12/06/na-razhodka-v-keniia-a-te-pogvat-s-machete-kakvo-bihte-napravili.395771", "text": "Представете си, че сте герои от трилър, които пътуват по изоставен, черен път през пустинята. Изведнъж пред очите ви се появява друг автомобил, който е нападнат от група мъже. Обирджиите се разсейват, когато виждат колата ви, жертвата бяга и в този момент вие сте новата цел. Те тръгват към вас, размахвайки огромни мачета. Какво бихте направили?\r\nВ случая на Брайън Суенсън и съпругата му обаче не става дума за сцена от кино шедьовър, а за реалния живот.\r\nДвамата американци се местят да живеят в Кения преди три години. На 30 ноември те пътуват по прашен черен път, когато иззад завоя се появява бял ван. Зад него стоят трима маскирани мъже, които се опитват да го оберат.\r\nКогато \"Тойота\"-та на семейство Суенсън се приближава, изпадналият в паника шофьор на другото превозно средство се възползва от момента и натиска газта.\r\n                \n                \r\nОставайки без своята плячка, тримата бандити тръгват към колата на Брайън размахвайки огромни мачета.\r\nСветкавично, мъжът превключва скоростния лост и започва да кара назад. Обирджиите обаче го настигат. В този момент, мъжът също яростно натиска газта и започва да лети напред по ужасния път.\r\nНа първи декември Брайън публикува видео от инцидента. На него може да се чуе, как съпругата му го пита: \"Още ли са зад нас?\" с треперещ глас. А малко след това проехтяват и изстрели.\r\n\"Нашата физическа подготовка може и да ни помогне в живота, но понякога нещата се случват толкова бързо, че можеш да благодариш единствено на Бог и неговото милосърдие\", пише Брайън.\r\n\"Мъжът вляво имаше пистолет. За щастие не успя да го изкара навреме. Избрали са точно този район, защото пътят е много лош, но за щастие нашата кола е висока. А и съм щастлив, че съществува ръчната скоростна кутия.  - разказва още мъжът. - Точно преди да стигнем до обирджиите, подминахме двама полицаи, които вървяха пеша. Изстрелите, които чувате са всъщност властите, които се намесиха. За щастие се махнахме от там, преди прехвърчането на куршуми\".", "date": "2018.12.06", "title": "На разходка в Кения, а те погват с мачете... Какво бихте направили?"}
{"url": "https://www.dnes.bg/eu/2018/12/06/patriotite-zovat-za-protest-sreshtu-paketa-makron.395810", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Съветът на Европейския съюз одобри промените в международните превози, станал известен като \"Пакета Макрон\". Текстовете предвиждат седмичната почивка на водачите да бъде извън шофьорската кабина. Освен това превозвачите трябва да се завръщат у дома най-малко на всеки четири седмици.\n\n\r\n\"Прегръдките на Меркел и Макрон с нашите политици по време на председателството ни бяха двулични. Всяка една от страните в Европа отстояват своя икономически интерес, за сметката на периферията, в която спадаме ние. Очакват ни нерадостни вести. В началото на януари Европейският съвет ще заседава. Битката е загубена. Надявам се с общите усилия на институциите да застанем пред Европа и да покажем, че промените на \"Пакета Макрон\" удрят директно икономиката ни\", отбеляза депутатът от \"Обединени патриоти\" Атанас Стоянов.\n                    \n                    \n                \r\nВ студиото на \"Денят ON AIR\", гостът уточни, че едно решение е все пак добро за нас – тежкотоварните ни автомобили няма да трябва да се прибират до България на всеки 4 седмици.\n\r\n\"Тези промени са кражба от печеливш български бизнес, който допринася за икономиката ни, който храни много семейства. Не трябва с лека ръка да се съгласяваме. Независимо, че Германия и Франция настояват. Един от начините да защитим интересите си е да излезем на протест, за което ние от ОП призоваваме\", посочи Стоянов пред .\r\n ", "date": "2018.12.06", "title": "Патриотите зоват за протест – срещу \"пакета Макрон\""}
{"url": "https://www.dnes.bg/stranata/2018/12/06/romska-radost-biala-limuzina-za-izpisvaneto-na-novorodenoto.395769", "text": "18-местната бяла лимузина, с която е изписано бебе от врачанската болница, предизвика истински фурор в социалните мрежи.\r\nЛавина от коментари предизвикаха кадрите от радостното събитие, които се появиха и във Facebook.\r\nПоявата на младенец с юнашки размери явно е зарадвала много две ромски фамилии, които решили изписването му да бъде впечатляващо, пише \"Монитор\".\n\n\r\nЗатова съпругът и роднините на 17-годишната родилка от село Малорад, дошли да вземат майката и новороденото с бяла лимузина \"Хамър\".\r\n24-годишният татко Вени събрал очите на пациентите и персонала като пристигнал в сряда пред болницата с бляскавата кола и огромен букет цветя, за да прибере любимата и синът им, който се родил цели 4.2 кг.\r\n                    \n                    \n                Колата била толкова голяма, че едва се побрала в паркинга на здравното заведение. След като бащата поел бебока, фамилията потеглила към родното му село Лесура, където ще го отглеждат.\r\nСпоред местни хора семейство Кънчови са могли да си позволят такова луксозно изписване, защото са работливи и заможни хора. Те имат фурна за хляб и магазин в центъра на селото.", "date": "2018.12.06", "title": "Ромска радост: Бяла лимузина за изписването на новороденото"}
{"url": "https://www.dnes.bg/akoshtete-vqrvaite/2018/12/06/kaji-mi-kakvi-kotki-haresvash-da-ti-kaja-kakyv-si.395752", "text": "Котките са сред най-често срещаните домашни любимци. Те се приемат като част от семейството. Установено е, че притежанието на котка кара хората да се чувстват по-спокойни и да не се поддават толкова лесно на стреса, пишат от Female First. Ето и какво разкрива любимата ви порода котка за вас, според Клеър Хамилтън, британски лекар, практикуващ в  Hamilton Specialist Referrals. \r\n\r\n \r\nАко обичате персийските котки, вие сте спокойни и нежни. Обичате да четете книги, докато лежите на дивана и не ви пречи често да оставате сами. Но и присъствието на близки също ви радва. \r\n \r\n\r\n \r\nАмериканската  дългокосместа котка издава, че вие сте смели и независими. Обичате семейството и дома си много, но често пътувате и се отдавате на приключения.\r\n \r\n\r\n \r\nМили, чувствителни, внимателни хора, които са много любвеобилни и сладки. Обичат да им се обръща внимание. Спят доста и през деня.\r\n \r\n\r\n \r\nХората, които харесват сиамските котки, са привлекателни и обичат да излизат. Те събират погледите, където и да отидат. Любопитни са.\r\n \r\n\r\n \r\nОбожават лукса и скъпите вещи. Купуват дизайнерски чанти, мебели, не пестят пари за такива неща. Екстровертни личности, често са център на внимание.\r\n \r\n", "date": "2018.12.06", "title": "Кажи ми какви котки харесваш, да ти кажа какъв си"}
{"url": "https://www.dnes.bg/temida/2018/12/06/prokuraturata-obviniava-banev-izpral-nad-1-mlrd-leva.395804", "text": "Николай Банев ще бъде обвинен в пране на пари на над 1 млрд. лева, съобщи на брифинг зам.-главният прокурор Иван Гешев.\r\n\"В момента към наказателна отговорност е привлечена и г-жа Банева, като й е предявено конкретизирано обвинение\", поясни той. \n\r\nМайката на Николай Банев също ще бъде обвинена за участие в организирана престъпна група.\n\n\r\n\"Към момента освен Евгения и Николай Баневи като обвинена е призована и привлечена към наказателна отговорност и майката на г-н Банев. Предвид напредналата ѝ възраст, колегите най-вероятно ще определят мярка за неотклонение \"парична гаранция\", поне такава е тяхната насока. Нейната роля е като участник в организирана престъпна група\", обясни още той.\n                    \n                    \n                \r\nНаблюдаващият делото прокурор Мария Дойчева каза, че майката на Николай Банев е управлявала множество дружества от холдинга. \n\r\n\"Тя е разпореждала и е вземала пари от касите и в \"Полимери\", продала е кран в много неизгодни условия на тежка индустрия, парите са били присвоени от фамилията и не са влезли в предприятието. Тя е активен участник в прането на пари\", каза тя, като посочи, че до тези обвинения се е стигнало, след като са били прегледани документи на фирмите. \n\r\nТой заяви, че в момента тече предявяване на актуалните и по-прецизни обвинение срещу Банев.\n\r\n\"За длъжностно причисляване, придобил гражданство с източване на 4 предприятия, \"Елма Троян\" , Полимери, Топлофикация-Казанлък, Химически завод -Панайот Волов\", посочи Иван Гешев. 3\n\r\nЩетата, причинена от това длъжностно причисляване и данъчните престъпления, за които са привлечени като обвиняеми е в размер на над 90 млн. лв., заяви зам.-главният прокурор. \n\r\n\"За да бъда по-точен 589 800 евро, които са констатирани, че се намират в офшорни сметки в дружества контролирани от тези лица, извън територията на Република България. От компетентните власти на тези държави е предявено те да бъдат запорирани. Работим е тази посока\", поясни Гешев. \n\r\nИнтересното е, че в дома на Баневи в квартал \"Бояна\" съпрузите държали незаконно около 100 патрона, за които нямали разрешително. На Николай Банев му го взели след обвинение за закана с убийство.", "date": "2018.12.06", "title": "Прокуратурата обвинява Банев: Изпрал над 1 млрд. лева"}
{"url": "https://www.dnes.bg/politika/2018/12/06/aec-belene-gotova-za-8-godini-sreshtu-9-mlrd.395785", "text": "АЕЦ \"Белене\" може да бъде изградена за 8 години и да струва около 9 милиарда евро според анализа на енергийното министерство.\n\n\r\nПред парламентарната енергийна комисия министър Теменужка Петкова заяви, че се предвижда финансирането на новата ядрена мощност да стане с 20% собствен и 80% привлечен капитал.\r\nЗадължително условие към бъдещите стратегически инвеститори ще е да има българско участие в проекта, което да е под формата на апортна вноска от вложеното до момента от страна на НЕК.\r\nПредвижда се също български фирми да извършват 1/3 от дейностите по строителството на АЕЦ \"Белене\".\n\r\nПеткова увери, че има готовност да се даде старт на процедурата за избор на стратегически инвеститор още в началото на следващата година. \n                    \n                    \n                \r\nСпоред нея обаче няма как да се очаква, че ще има бързи предложения. \r\n\"Не можем да искаме от някого за две седмици да даде оферта, да направи анализ или да прояви интерес за такъв голям проект, който няма да бъде само национален\", коментира тя. \r\nПеткова заяви, че има условие в процедурата за предоставяне на финансовия модел с цел да се види какви са реалните параметри на един такъв проект и каква би била цената на тока, която тази централа ще постигне. \r\nОсвен това, ако се стигне до реализация на АЕЦ \"Белене\" властите ще настояват неин оператор да бъде АЕЦ \"Козлодуй\". \r\nСпоред нея по този начин ще се използва целия капацитет и опит на АЕЦ \"Козлодуй\". \r\n\"Така ще можем да приобщим атомната ни централа, новата, с опита и от гледна точка на сигурност, на експертиза и на икономическия ефект и за Козлодуй, тъй като той ще има договор за това да бъде оператор на тази централа и да може да оперира така, както се изисква. Ние сме заложили това като условие\", посочи още министърът.", "date": "2018.12.06", "title": "АЕЦ \"Белене\"  – готова за 8 години срещу €9 млрд."}
{"url": "https://www.dnes.bg/balkani/2018/12/06/vsiako-dete-v-rumyniia-sys-spestovna-smetka.395760", "text": "На всяко дете в Румъния на възраст под 18 години от 2019 г. автоматично ще се разкрива спестовна сметка, пише днес в. \"Зиарул финанчиар\", като се позовава на правителствено решение.\n\n\n\r\nАко родителите внасят минимум 1200 леи годишно в сметката (504 лв.), държавата ще я допълва с годишна премия от 600 леи (252 лв.), към които ще се добавя лихва от три процента, предвижда нормативният акт, публикуван вчера в Държавен вестник.\r\nВ случай че родителите не са внесли през годината 1200 леи в сметката на детето, държавната годишна премия не се отпуска, но по салдото на сметката се надчисляват лихви. Лихвата се изчислява и се изплаща за срока на депозита, когато титулярът навърши 18 години, предаде БТА.\r\n                    \n                    \n                Сумите, които се внасят годишно, не могат да надхвърлят сумата от 10 000 евро в еквивалента им в леи.\r\nСумата по сметката може да бъде изтеглена само след навършване на 18-годишна възраст на детето. Изключение са тегления за покриване на медицински разходи при болести, представляващи риск за живота на детето, или при смърт.", "date": "2018.12.06", "title": "Всяко дете в Румъния със спестовна сметка"}
{"url": "https://www.dnes.bg/zvezdi/2018/12/06/za-koleda-hari-i-uiliam-praznuvat-zaedno.395801", "text": "Какво се случва в кралското семейство е още трудно да се разбере, но факт е, че все повече растат слуховете, че Меган Маркъл и Кейт Мидълтън имат сложни отношения помежду си. Двете кралски дами не спират да бъдат сравнявани – от стила им на обличане, до сватбите им. \r\nПодобни емоции явно са се прехвърлили и върху техните съпрузи – принцовете Уилям и Хари. Според една от информациите, именно кавга между двамата е станала причина херцозите на Съсекс да напуснат дома си в Кенсингтън и да заживеят в къща в Уиндзор.\r\n \r\nС тях там ще бъде и майката на Меган, а според още една новина, някогашната актриса е решила да не ражда в болницата, в която Кейт е родила трите си деца и търси алтернатива като дори не изключва и домашно раждане.\r\n \r\nДали страстите ще се успокоят, ще стане ясно скоро. Това, което официално публикуваха от двореца Кенсингтън е, че четиримата все пак ще са заедно на Коледа в Сандрингам при кралица Елизабет II. На нея все пак, едва ли някой може да откаже покана.\r\n \r\n", "date": "2018.12.06", "title": "За Коледа: Хари и Уилям празнуват заедно "}
{"url": "https://www.dnes.bg/cars/2018/12/06/ela-vylcho-iziaj-me-ryst-pri-krajbite-na-koli-ostaveni-na-kliuch.395778", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРъст на кражбите на автомобили, оставени \"на ключ\" отбелязва СДВР. Поне 4 автомобила са откраднати в последните четири седмици, докато собствениците им са ги оставили запалени по каквато и да е причина, съобщава .\r\nПрез зимните месеци това най-често е за да се размразят, докато шофьорите почистват снега от тях.\r\nТочно това се случва с мъж в центъра на София. Охранителна камера заснема, как той маха натрупалия сняг от колата си. Решава да остави двигателя включен, за да затопли купето. За няколко секунди се прибира в блока и когато излиза, автомобилът вече го няма.\r\n                    \n                    \n                Случаен минувач забелязал запалената кола и решава да я отмъкне, а след това на косъм се отървава от сблъсък с други два автомобила.\r\nДокато Петър Димитров от Перник е на пазар с приятелката си, решава да остави колата си на паркинг с ключовете на стартера. Негови познати забелязали как колата му напуска паркинга, но не с обичайния си собственик.\r\nПетър пуска информация за кражбата във Facebook. Колата е намерена на другия ден от жена в района.\r\nЗа изминалия зимен сезон подобен тип кражби в София са 26, а за този - 4. От СДВР предупреждават да не оставяте колата си с включен двигател, а ключовете - на стартера.\r\nАко пък пуснете информация за кражбата във Facebook не отговаряйте на предложения за откуп, защото няма да получите нито парите обратно, нито открадната кола.", "date": "2018.12.06", "title": "Ела вълчо, изяж ме! Ръст при кражбите на коли, оставени \"на ключ\""}
{"url": "https://www.dnes.bg/stranata/2018/12/06/izdirva-se-54-godishen-myj-izbiagal-ot-bolnica.395779", "text": "Полицията в Бургас издирва 54-годишния Красимир Димитров Тропотанов, избягал от Университетската болница за активно лечение Бургас на 17 май тази година.\n\r\nЗа последно Красимир Тропотанов е заснет от видеокамерите на лечебното заведение.\r\nВисок е 170 см, с бяла къса коса и слабо телосложение.\r\nВ деня, в който е напуснал болницата, е бил облечен с раирана риза и тъмен панталон.\r\nОДМВР Бургас призовава гражданите, които имат информация за местонахождението на Красимир Тропотанов да съобщят незабавно на тел. 112 или в най-близкото районно управление на МВР.", "date": "2018.12.06", "title": "Издирва се 54-годишен мъж, избягал от болница "}
{"url": "https://www.dnes.bg/cars/2018/12/06/zabranata-na-dizela-pobeda-ne-nad-a-na-avtomobilnite-koncerni.395733", "text": "Нима има човек, който да не иска да диша чист въздух? Но да се забранява движението на старите дизелови автомобили не е никаква победа над автомобилното лоби. Тъкмо обратното, се казва в коментар, публикуван в .\n\r\nДизеловата истерия, обзела Германия, вече достигна ново измерение. Вината не е на съдилищата, които налагат забрани за движение на старите дизелови автомобили – от години вече знаем, че съществуват максимално допустими стойности за замърсяването на въздуха. Но едва сега в Кьолн или Франкфурт усетиха истинската безизходица, в която се намират, защото от пролетта на идната година десетки хиляди автомобили вече няма да имат право да влизат в големите градове.\n                    \n                    \n                \r\nПриродозащитниците гръмко празнуват „победата\" над автомобилните концерни. Те явно си мислят, че са успели да нокуатират цялото автомобилно лоби. Но нима това е победа? Ако наистина вярват в това, значи просто са полудели. Защото политиката на чистата съвест има неприятни последици за мнозина.\n\n\n\r\nЗа да могат самозваните спасители на света да спят спокойно, те съветват милионите германци, които и занапред ще са принудени да ходят на работа в други градове, да оставят колите си в гаража и да пътуват с … велосипед. \n\r\nПодобно нещо обаче е далеч от реалността: обикновеният германски гражданин изминава средно по 17 километра, за да достигне до работното си място. Постоянно закъсняващите, препълнени и прекалено скъпи влакове също не могат да бъдат истинска алтернатива на придвижването с личния автомобил.\n\r\n\n\r\nЗабраните за движение на старите дизелови автомобили не са победа над автомобилните концерни. Тъкмо обратното: това е победата на самите концерни над всички останали. \n\r\nСамо в Кьолн от забраната ще бъдат засегнати 110 000 собственици на автомобили. Тук изобщо не смятаме многобройните жители на по-малките населени места около града, които всеки ден пътуват до Кьолн, защото работят там. На всички тях сега ще им се наложи да си купуват нова кола. Ето това вече наистина е поражение – поражението на обикновените граждани.\n\r\nВсяка седмица валят нови съдебни решения, забраняващи движението на старите дизелови автомобили. По същество това е нагло отчуждаване на собственост в особено големи размери – толкова гигантски, че би им завидял всеки бивш комунистически лидер.\n\r\nА от партията на Зелените и от Левицата бурно аплодират… Но защо?! Не си ли задават въпроса кои са собствениците на тези стари дизелови автомобили? Нима са мислят, че това са борсови посредници и банкери? \n\r\nНе, засегнати от забраните са хорица със скромни доходи – например чистачки, които сутрин  гладят ризи и лъскат тоалетни в северната част на Кьолн за по десетина евро на час, а след обяд се отправят на 15 километра в южна посока, за да чистят кухни и офиси. За тези хора е ценна всяка минута. Или пък самотни майки, които сутрин закарват децата си на училище, а после бързат да стигнат до работното си място. Нима всички тези хора са в състояние да си купят електроавтомобили? Ако останат без старите си возила, за тях това ще е истинска катастрофа.\n\r\nВ самодоволното ликуване на защитниците на околната среда се съдържа и порядъчна доза егоизъм. Те разсъждават така: \"На тези автомобили не трябва да се разрешава да влизат в града, защото в него живея АЗ!\" Тези \"екоапостоли на морала\" изобщо не се интересуват от проблемите на чистачката или на дребния занаятчия, чието оцеляване е сериозно застрашено.\n\r\nНа всичкото отгоре забраните за движение на старите дизелови автомобили не решават проблемите, а само ги пренасят в чужбина. Никой обаче не се е притеснил особено от това, че хиляди таратайки ще заминат за Източна и Югоизточна Европа, за Близкия изток и Африка. А там вече се надсмиват над \"глупавите германци\". Но нима градове като Минск, Белград и Кайро не са част от същата тази планета, която все се опитваме да спасяваме?\n\r\n\n\r\nЗащо тогава са тези забрани? Голям брой технологични новости, като например безоловният бензин, автомобилните катализатори или спирачните накладки, несъдържащи азбест, бяха въведени, без да се спират от движение по-старите автомобили.\n\r\nЯсно е и това, че не може при всяка промяна на евронормата за отработените газове хората да си купуват и нов автомобил. Макар че има доста хора, които биха се зарадвали на подобна логика – например търговците на стари коли в София и Кайро, но и концерни като Фолксваген, БМВ и Даймлер.\r\n \r\n", "date": "2018.12.06", "title": "Забраната на дизела – победа не над, а на автомобилните концерни "}
{"url": "https://www.dnes.bg/temida/2018/12/06/sydyt-ostavi-v-aresta-bezstrashniia-sashko-s-valter-a.395795", "text": "\n\r\n72-годишният Сашко Игнатов от Перник, който нахлу в Президентството с пистолет \"Валтер\" и два пълнителя с по 12 патрона в понеделник следобед, поиска от съдът да го пусне от ареста, защото е в много тежко материално положение.\n\n\n\r\nВъпреки това магистратите го оставиха за постоянно зад решетките, защото случката се е разиграла пред президентството и това я прави още по-обществено опасна.\r\nОсвен това Игнатов има изтекло разрешително за пистолета - оръжието му било незаконно.\r\n\"Пуснете ме, не ми е мястото в ареста, в много тежко материално положение съм. Отвсякъде съм притиснат от частни съдебни изпълнители\", проплака той.\r\n                    \n                    \n                Пред съда мъжа обясни, че причината да влезе в президентството била, че искал да си предаде оръжието на ДАНС или ГДБОП.\r\nПреди това два часа стоял пред сградата и се чудел как да привлече медийното внимание. Проблемът бил, че частни съдебни изпълнители разпродавали 4 имота на Игнатов, който имал задължения от 400 000 лева.\r\nТе били натрупани покрай бизнеса му с бензиностанциии, както и с кръвнина по дело за непредумишлено убийство.\r\nПървоначално задълженията били 800 000 лева.\r\n\"Не съм единственият. Такива хора около мен са много - вечният длъжник\", обясни човекът.\r\nПреди да влезе в президентството, той разговарял със сина си, който го помолил да си предаде оръжието, за да не стане някоя беля.\r\nПрокуратурата вече повдигна обвинение на Игнатов, а наказанието, което го заплашва е от 2 до 8 години затвор.\r\nА причината да пристъпи към тази отчаяна постъпка са дълговете, които е натрупал. През 2002 г. имал бензиностанция. Направил забележка на трима мъже, които си говорили на входа на обекта и пречили на колите да минават. Те се нахвърлили да го бият. В суматохата Игнатов извадил пистолет и стрелял във въздуха. Докато се защитавал прострелял в гърдите Кирил Мирославов, който по-късно починал в болница. Осъдили го условно.\r\nПосле близките на жертвата си извадили изпълнителен лист и претендират за апартамента му в Перник, който е описан от ЧСИ. Освен това Игнатов взел и 200 хил. лева кредит от банка, но не се издължил.\r\nСлед това частен съдебен изпълнител запорирал и този имот, който е ипотекиран в полза на банката.\r\nИгнатов има и къща с двор в село Рударци, от които скоро ще го изгонят. За къщата вече има търг, който приключва до 2 седмици и ако има желаещ да купи имота, Сашко Игнатов остава без него.\r\nТой е писал десетки жалби до съда в Перник срещу действията на съдебните изпълнители, които описали имотите му.\r\nБизнесът на Сашко Игнатов също е фалирал. Преди време той имал хладилен завод. Бил е и в управата на сдружение, свързано с един от университетите в България, но...", "date": "2018.12.06", "title": "Съдът остави в ареста безстрашния Сашко с \"Валтер\"- а"}
{"url": "https://www.dnes.bg/temida/2018/12/06/vas-otseche-bez-dobiv-na-volfram-vyv-velingrad.395788", "text": "Във Велинград няма да се добива волфрам. Върховният административен съд не е уважил претенциите на фирмата инвеститор към регионалната екоинспекция в Пазарджик, която обяви, че разработването на волфрамово находище би се отразило негативно върху околната среда и здравето на хората, информира БНР.\n\n\r\nВърховните магистрати са се съобразили с изготвената оценка върху въздействието на околната среда. В нея екоинспекторите категорично са заявили, че е недопустимо да се извършва добив на волфрам в местността \"Грънчарица\" до Велинград, тъй като там се намират санитарно-охранителните зони на питейната вода, с която се снабдява градът.\n                    \n                    \n                \r\nСъдът отхвърли искането на фирмата инвеститор за отмяна на решението на Басейнова дирекция, с което са узаконени въпросните санитарни зони.\n\r\nНамерението за добив на волфрам в района предизвика преди време протеста на жителите на Велинград и те събраха подписка от над 11 хиляди души, в която казаха, че няма да допуснат замърсител в курортния град.\n\r\nРешението на ВАС е окончателно.", "date": "2018.12.06", "title": "ВАС отсече: Без добив на волфрам във Велинград"}
{"url": "https://www.dnes.bg/stranata/2018/12/06/shofior-blysna-bremenna-na-zebra-i-izbiaga.395805", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бременна жена беше блъсната на пешеходна пътека в Хасково. Шофьорът е избягал. Жената е в болница без опасност за живота. От полицията издирват водача на автомобила.\r\nМладата жена отивала пеш на работа, когато на кръстовище бива ударена от колата, докато шофьорът, правейки десен завой, ѝ отнема предимството, предава Bulgaria ON AIR.\r\nСлед удара, водачът на автомобила избягал от мястото на инцидента, а пострадалата е закарана в близкото Акушеро-гинекологично отделение, тъй като е бременна във втория месец.\r\nЖената ще остане в болницата пет дни.\r\nОт полицията съобщиха, че издирването на водача продължава.", "date": "2018.12.06", "title": "Шофьор блъсна бременна на \"зебра\" и избяга"}
{"url": "https://www.dnes.bg/eu/2018/12/06/rekorden-broi-pytnici-letiat-v-es-nad-1-miliard.395783", "text": "През 2017-а година броят на транспортираните по въздух пътници в ЕС е надминал 1 милиард, като България е сред страните, отчели най-солиден ръст на превозваните по въздуха пасажери, а преминалите през летище \"София\" пътници са нараснали с над 30%, показват данни на Европейската статистика.\n\r\nПрез миналата година в рамките на Европейския съюз са пътували по въздух 1,043 милиарда пътници, което е със 70,5 милиона (или със 7%) повече в сравнение с 2016-а година и с цели 39% над техния брой през 2009-а година. Евростат отбелязва, че през този период въздушният пътнически транспорт в ЕС се увеличавал постоянно, пише БНР.\r\nТранспортираните по въздух в рамките на ЕС през 2017-а година представлява почти половината (47%) от общия въздушен пътнически транспорт в съюза, извън Европейския съюз - над една трета (36%), докато националният въздухоплавателен транспорт е бил под една четвърт от общия брой на пътувалите по въздух пасажери (или 17%).\n                    \n                    \n                \r\nНай-голям брой пътници през миналата година е отчетен в Обединеното кралство (265 милиона пътници), следвано от Германия (212 млн.), Испания (210 млн.), Франция (154 млн.) и Италия (144 млн.). Според Евростат е отчетено повишение на броя на пасажерите във всички страни - членки на ЕС.\n\r\nВ същото време най-силен ръст спрямо година по-рано на броя на транспортираните по въздух пътници е отчетен в Словения (повишение с 20%), следвана от България, Люксембург, Естония и Чехия (повишения с по 19%) и Румъния, Хърватия и Малта (с 18%).\n\r\nСпоред данните на Евростат общият брой на транспортираните по въздух пътници в България е достигнал през 2017-а година 11,093 милиона (повишение с 19% спрямо 2016-а), като едва 280 хиляди от тях са били превозвани само в рамките на нашата страна, 8,508 милиона - в рамките на ЕС и 2,304 милиона извън рамите на Съюза.\n\r\nЕвропейската официална статистика представи и данни, според които най-натоварено и през 2017-а година е било лондонското летище \"Хийтроу\" с близо 78 милиона пътници, преминали през него (повишение с 3% спрямо 2016-а година), следвано от парижкото летище \"Шарл де Гол\" (69 милиона и повишение с 5%), летище на Амстердам - \"Схипхол\" (68 милиона пътници и увеличение с 8%), немското летище Франкфурт на Майн (64 милиона и повишение с 6%) и мадридското летище \"Барахас\" (52 млн. броя пътници и повишение с 6% спрямо година по-рано).\n\r\nВъпреки че през българското основно летище \"София\" през 2017-а година са преминали по-скромните на пръв поглед 6,478 млн. броя пътници, което му отрежда 63-та позиция в рамките на ЕС, това представлява ръст с цели 30,5% спрямо година по-рано. По този показател летище \"София\" е лидер в рамките на ЕС, като на второ място е летището на Варшава \"Фредерик Шопен\", което е обслужило през миналата година 15,757 млн. пътници, но това представлява увеличение с \"едва\" 22,7% спрямо 2016-а година.", "date": "2018.12.06", "title": "Рекорден брой пътници летят в ЕС – над 1 милиард"}
{"url": "https://www.dnes.bg/akoshtete-vqrvaite/2018/12/06/lindzi-loyn-smeni-hobito-pusna-chashkata-hvana-cherpaka.395750", "text": "Линдзи Лоън беше известна с любовта си към партитата, както и с проблемите, които имаше с алкохола и наркотиците, заради които е получавала медицинска помощ няколко пъти.\r\nАктрисата постоянно беше преследвана и заснемана от папараци, което я е карало да се чувства неспокойна и дори да изпада в параноя.\r\nПрез 2015 г. обаче тя се премести в Дубай и медийното внимание към нея спадна. Сега тя казва, че е като нов човек и няма постоянна нужда да пие, за да се забавлява.\r\n\"Аз съм това, което съм. Аз съм добър човек. Грижа се за себе си. Здрава съм. Обичам да се забавлявам, но това не означава, че постоянно имам нужда да излизам и да пия и да се държа като луда\", каза тя пред списание \"Paper\". \r\n", "date": "2018.12.06", "title": "Линдзи Лоън смени хобито – пусна чашката, хвана черпака!"}
{"url": "https://www.dnes.bg/football/2018/12/06/fenove-na-cska-blokiraha-za-kratko-orlov-most.395796", "text": "\n\r\nФенове на ЦСКА направиха протестно шествие преди дербито с Лудогорец от Първа лига. Ултрасите дори за кратко блокираха движението по \"Орлов мост\" по пътя си към стадиона.\n\r\nСпоред тях има гавра срещу отбора от страна на съдии и БФС. \r\nТази вечер от 17:30 часа ЦСКА и Лудогорец излизат един срещу друг в дербито на кръга в Първа лига.  \r\n ", "date": "2018.12.06", "title": "Фенове на ЦСКА блокираха за кратко \"Орлов мост\""}
{"url": "https://www.dnes.bg/science/2018/12/06/razkriha-li-astronomite-nai-goliamata-zagadka.395763", "text": "Тъмната материя – най-големият въпрос в астрофизиката може би е на път да получи своя отговор. \r\nТя не излъчва нито светлина, нито енергия. Въпреки това представлява 85% от състава на Вселената.  \r\nНо може да се окаже, че решаването на тази загадка е било много просто от самото начало – учените просто са забравили да добавят един знак минус към уравнението.\r\nЗа съществуването на феномена \"тъмна материя“, астрономите научават през 1950-та. Докато изследват другите галактики, те забелязват, че във Вселената има много повече материя, отколкото може да се види с просто око.\r\nИ до ден днешен, учените не знаят нито какво е нейното предназначение, нито от какво е създадена. Предположенията са много, но истината е само една.\r\n                    \n                    \n                В едно от новите си изследвания, доктор Фарнс от университета в Оксфорд предлага още един отговор на въпроса, който преследва хиляди негови колеги десетилетия наред. Според него, тъмната маса е всъщност, течност с отрицателна маса. Тоест, притежава качествата на нормалната маса, но обърнати – ако я бутнете, тя ще тръгне право към вас.\r\nТова дава отговор и на още един въпрос – къде са отишли всички тези изчезнали неща в Космоса.\r\n\"На мнение сме, че тъмната материя и тъмната енергия са всъщност течности, които притежават \"негативна гравитация\". - обяснява доктор Фарнс. -  \"Те отблъскват всички материали около себе си. И въпреки че тази материя е причудлива за нас, тя доказва, че Космосът е симетричен на позитивни и негативни качества\".\r\nИдеята за отрицателната енергия всъщност не е нова. Първоначално се е считало, че с разширяването на Вселената, тъмната материя става все по-тънка. Но после става ясно, че далеч не е така. Колкото и по-голям да става Космоса, масата на непознатото за нас вещество си остава същата.\r\nТочно поради тази причина, доктор Франс твърди, че тъмната материя се създава непрекъснато: \"Заключението е красиво. Тъмната енергия и тъмната материя се обединяват в една субстанция и образуват положителна маса, която плува в море от негативна маса\".", "date": "2018.12.06", "title": "Разкриха ли астрономите най-голямата загадка? "}
{"url": "https://www.dnes.bg/snimka-na-denia/2018/12/06/vremeto-obeshtava-slynce-i-visok-gradus-za-8-dekemvri.395748", "text": "Приятно топло за началото на декември ще бъде времето през уикенда, сочи  на НИМХ-БАН.\n\r\nВ петък над страната облачността ще е разкъсана, предимно средна и висока. Ще е почти тихо. Минималните температури ще са от минус 5 до 0, а максималните - между 3 до 8 градуса, в местата с по-трайна мъгла ще са близки до 0.\n\r\nПо Черноморието в сутрешните часове ще има ниска облачност или мъгла. През деня облачността ще се разкъсва и намалява до предимно слънчево. Ще духа слаб до умерен вятър предимно от запад. Максималните температури ще са между 4 и 6 градуса. Температурата на морската вода е 9-11 градуса. Вълнението на морето ще бъде 1-2 бала.\n                \n                \r\nВ планините ще е предимно слънчево. Ще духа до умерен северозападен вятър. Максималната на височина 1200 метра ще е около 4, на 2000 метра - около минус 3 градуса.\n\r\nВ събота, когато е и студентския празник, в планините и планинските райони ще се затопли още малко и на места в Предбалкана и в Източна България дневните температури ще достигнат и надхвърлят 10-12 градуса. В останалата част от страната максималните ще са между 4 и 9 градуса. \n\r\nОблачността ще е разкъсана, по-късно през деня от запад ще се увеличава и вплътнява. През нощта срещу неделя и в неделя от запад ще започнат превалявания, в планините - от сняг, в равнинната част от страната - отначало от дъжд. \n\r\nОт северозапад, с временно усилване на вятъра, ще започне понижение на температурите и във високите котловини полета и Предбалкана дъждът ще се примесва и ще преминава в сняг. В Източна България температурите все още ще са високи и ще вали дъжд.\r\n ", "date": "2018.12.06", "title": "Времето обещава: Слънце и висок градус за 8 декември"}
{"url": "https://www.dnes.bg/stranata/2018/12/06/zadyrjaha-trima-avtokradci-vyv-varna.395746", "text": "Задържаха трима крадци на автомобили за 24 часа във Варна. Те действали предимно в центъра на града, съобщава \"\". \n\r\nПо данни на полицията триото е задигнало една лека кола, няколко акумулатора и други вещи от различни автомобили. И тримата са с богати криминални досиета. Главатар на групата е 31-годишен мъж от Провадия, а съучастниците му са две момчета – единият е на 19 години, а другият непълнолетен.\n\n\n\r\nКрадците са арестувани след подаден сигнал на 3-и декември, че е откраднат лек автомобил Фиат, който бил паркиран на ул. \"Христо Самсаров\" в морската столица. Разследващите бързо сигнали до тях, но при разпитите се оказало, че тримата са извършители на серия кражби на акумулатори и други вещи и части от автомобили, паркирани на територията на Първо РУ на МВР във Варна. \n                    \n                    \n                \r\nПо случая има образувано досъдебно производство, материалите са докладвани на прокурор от Районна прокуратура. На 31-годишния мъж вече е повдигнато обвинение. Работата по случаите продължава.", "date": "2018.12.06", "title": "Задържаха трима автокрадци във Варна "}
{"url": "https://www.dnes.bg/stranata/2018/12/06/lekarstva-za-6000-leva-spipani-na-kapitan-andreevo.395740", "text": "Контрабандни медикаменти са били задържани във влизащ от Турция у нас български автобус на ГКПП Капитан Андреево, съобщиха от Агенция \"Митници\".\n\n\r\nШофьорът и пътниците са заявили, че не внасят нищо за деклариране. Превозното средство е било селектирано за щателна митническа проверка. При нея в двойно дъно на куфар, собственост на един от пътниците, са били открити 110 опаковки по 100 таблетки лекарствен продукт \"Tiromel\" и четири кутии с инжекционен разтвор \"Humatrope 12 mg\", пише БТА. \r\nЛекарствените препарати, с пазарна стойност около 6000 лева, съдържат хормон на растежа като \"Tiromel\", който според специалистите, регулира обмяната на веществата, забързва метаболизма и се употребява за отслабване. Ампулите \"Humatrope 12 mg\" се използват за забавяне процесите на стареенето.\r\n                    \n                    \n                Контрабандно пренасяните медикаменти са били иззети. Съставен е акт за нарушение на Закона за митниците срещу български гражданин, 32-годишен с инициали Х.Ю. По случая е образувано наказателно производство.", "date": "2018.12.06", "title": "Лекарства за 6000 лева спипани на  Капитан Андреево"}
{"url": "https://www.dnes.bg/stranata/2018/12/06/zaloviha-mladeji-svili-5-000-paunda-ot-selska-kyshta.395735", "text": "За броени часове служители на полицейското управление в Свищов разкриха кражба на пари от жилище в село Българско Сливово, съобщи МВР - Велико Търново.\n\r\nКражбата е извършена на 4 декември. Чрез разбиване на входната врата са били откраднати 5000 паунда.\r\nОт проведените в рамките на образуваното досъдебно производство действия по разследването е установено, че извършители на деянието са двама мъже на 21 и 24 години, съответно от селата Морава и Овча Могила.\r\nДвамата са известни на полицията и осъждани. Вчера след доклад на материалите по случая в прокуратурата двамата са привлечени, като обвиняеми. Взети са им мерки за неотклонение \"подписки\".\r\nОткраднатата сума е установена и иззета.", "date": "2018.12.06", "title": "Заловиха младежи, свили 5 000 паунда от селска къща"}
{"url": "https://www.dnes.bg/obshtestvo/2018/12/06/ribka-zarzavati-podpravki-3-chasa-i-chorba-za-burgazlii.395741", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Отбелязваме Никулден в чест на Свети Николай Мирликийски Чудотворец, който е покровител на моретата, езерата и реките, на моряците и рибарите, на семейството и рода. Празнува и черноморският град Бургас.\r\nБургас ще отбележи празника си с концерт на деца от музикалното училище в града. Ще има изложби и литийно шествие, което ще стигне до брега на морето и ще бъдат хвърлени цветя и венци в памет на загиналите моряци и рибари.\r\nПразникът ще включва и традиционен рибен курбан по стара рецепта - риба, задушени зеленчуци и подправки. Рибената чорба ще бъде раздавана безплатно на бургазлии. Приготвят я моряците от Военноморската база в тяхната атрактивна полева кухня.\r\nПред Bulgaria ON AIR готвачът сподели, че тайната на вкусната гозба е, че всичко се прави на дърва и бавен огън. Рибената чорба ще къкри 3 часа, докато стане готова за консумация.\r\n ", "date": "2018.12.06", "title": "Рибка, зарзавати, подправки... 3 часа и чорба за бургазлии"}
{"url": "https://www.dnes.bg/politika/2018/12/06/bez-debati-parlamentyt-pusna-sporazumenieto-s-kanada.395755", "text": "Парламентът пусна търговското споразумение между ЕС и Канада.\n\r\nРатификацията мина без дебати, въпреки че още през миналата година червената шефка Корнелия Нинова обяви споразумението за вредно за икономиката и суверенитета на България. \n\r\nА всъщност от 21 септември 2017 г , влезе в сила временното прилагане на търговското споразумение между ЕС и Канада. Документът беше одобрен от държавите-членки на ЕС и от Европейския парламент.\n\r\nТой ще влезе в сила изцяло и окончателно едва когато приключи ратифицирането му от всички държави в общността.\n\r\nПо силата на споразумението се премахват е (тарифните линии), с които ЕС търгува с Канада. Създадени са и нови възможности за европейските земеделски стопани и производители на храни, като в същото време изцяло ще бъдат защитени чувствителните за ЕС сектори.\n                    \n                    \n                \r\nЕС допълнително отвори пазара си за някои конкурентни канадски продукти по един ограничен и балансиран начин, като успоредно с това е подобрен достъпът до канадския пазар за важни европейски експортни продукти, посочват от ЕК. Става дума за сирене, вино и спиртни напитки, плодове и зеленчуци, както и преработени продукти. ВИТС също така ще защити 143 географски означения на ЕС в Канада, отнасящи се до висококачествени регионални хранителни продукти и напитки.\n\r\nСпоразумението укрепва всеобхватния, дългосрочен и стратегически характер на партньорството между ЕС и Канада, обясняват и от правителството, което е вносител на ратификацията.\n\r\nЦелта на споразумението от една страна е да разшири политическите връзки между ЕС и Канада, особено в областта на външната политика и сигурността, а от друга - да съдейства за развитие на сътрудничеството в области извън търговските и икономически отношения. Споразумението за стратегическо партньорство е подписано на 30 октомври 2016 г.\r\n ", "date": "2018.12.06", "title": "Без дебати: Парламентът пусна споразумението с Канада"}
{"url": "https://www.dnes.bg/sofia/2018/12/06/jilishtnite-vhodove-po-bul-makedoniia-priemni-za-travestiti.395717", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Всяка вечер травестити обикалят бул. \"Христо Ботев\". Зорко да следи какво става на столичния булевард обеща общинският съветник от БСП Николай Николов.\r\nТова, което засне бе как си бъбрят полицаи и травестити на пл. \"Македония\" . По думите на Николов това се случва всяка вечер.\r\nОбщинският съветник се закани, че докато не бъде организирана среща между Столичната община и СДВР за проблемите в района, той всяка вечер ще заснема случващото се и ще качва снимките в социалните мрежи. Обещаната от г-жа Фандъкова среща за проблема му беше обещана още през месец октомври в отговор на инициираната от него подписка срещу травеститите и хамалите, в която 1031 граждани поставиха подписите си.\n\n\n                    \n                    \n                \r\n\"Това е една дълга битка, която започна от месец юни, когато се подпали една сграда на \"Позитано\". В помещението, от което тръгна огънят, се оказа, че стоят травеститите. В момента то е барикадирано. Започнах по каналния ред да си търся правата и да сигнализирам за проблема, но зам.-старшият комисар на СДВР Антон Златанов ми каза, че от месеци нямало травестити там\", каза пред  общинският съветник от БСП.\r\nСпоред него всички жители на околните сгради вече са вдигнали ръце от травеститите и хамалите, които седят денонощно на пл. \"Македония\", но СДВР и общината въобще не са заинтересовани от проблема.\r\n\"Травеститите извършват услугите си по жилищните входове, не наемат стаи. Аз искам или СДВР, или кметът Фандъкова да ме обори, че столицата е сигурно място. Аз мерки не виждам. Скандално е, че улицата, където стоят травеститите, е на метри от входа на СДВР. Цяла София знае какво правят там и какво предлагат\", допълни още Николов.\n\r\n\r\n ", "date": "2018.12.06", "title": "Жилищните входове по бул. \"Македония\" – \"приемни\" за травестити!"}
{"url": "https://www.dnes.bg/obshtestvo/2018/12/06/atelieto-v-bashtinata-kyshta-za-pytia-ot-evropa-kym-bylgariia.395732", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДа живееш 14 години в три държави, но да решиш да се завърнеш към корените си, за да правиш шедьоври от порцелан. Това е изборът на керамика Екатерина Лашова.\n\r\nОпределя себе си като френски керамик, но и като пазител на традиционния български занаят.\n\r\nУчила и живяла в Белгия, Италия и Франция, тя избира да се завърне в България, защото усеща, че мястото ѝ е тук. Днес е успешна в това, което прави, но в началото малцина вярват в нея.\n\r\nБрат ѝ купува картините ѝ, а родителите ѝ приспособяват постройка към къщата за ателие. Започва с чаши, а едно от най-оригиналните ѝ хрумвания е смачканата чаша.\n                    \n                    \n                \r\nИдеята се ражда в Париж по време на следването ѝ, а дипломната ѝ работа е на тема рециклиране на форми, създадени да бъдат изхвърлени, разказва \n\r\nРаботи с български порцелан и българска глина, които е опитомила до съвършенство. Само част от боите купува от Германия.\n\r\n ", "date": "2018.12.06", "title": "Ателието в бащината къща... За пътя от Европа към България "}
{"url": "https://www.dnes.bg/notifikacii/2018/12/06/reindjyrka-ot-61-va-brigada-e-izcheznala-bezsledno.395766", "text": "Военнослужеща от 61-ва бригада е изчезнала, пише marica.bg. \r\n40-годишната Десислава Стоянова е напуснала жилището си най-вероятно преди повече от седмица. \r\nСъседи от блока в Карлово, в който тя живее, казват, че не са я виждали близо месец.\r\nВчера в апартамента на Десислава е имало голям екип на Военна полиция. Жилището й е било отключено. \r\nНа масата е бил оставен телефон да се зарежда, а колата й я нямало.\r\nДесислава живее сама в собствено жилище на този адрес, казват съседите. Тя има около 15-годишно дете. \r\nЗаради голямото стълпотворение на полиция още снощи в Карлово се разнесе слух, че има убийство.", "date": "2018.12.06", "title": "Рейнджърка от 61-ва бригада е изчезнала безследно"}
{"url": "https://www.dnes.bg/business/2018/12/06/obmisliat-zatvariane-na-krychmi-v-koito-se-dimi.395756", "text": "Един милион българи, половината от пушещите 2,2 милиона, се очаква да умрат преждевременно поради заболявания, свързани с употребата на тютюневи изделия, твърдят изследвания.\r\nПълната забрана от 2012 година вече не е актуална, каза Снежана Поповска, главен експерт в Дирекция \"Промоция и профилактика на болестите и зависимостите\" към Министерството на здравеопазването.\r\nТя съобщи, че се мисли за промени - собствениците на заведения да носят отговорност за системно нарушаване на забраната, като дори тези обекти да могат да бъдат затваряни. Освен това няма яснота в определението \"закрито обществено място\".\r\nНеправителствени организации ще внесат предложение в Министерството на здравеопазването и Министерството на икономиката да се забрани външната реклама и рекламата на тютюневи изделия в местата, в които се продават. Крайната цел е пълна забрана, предаде БТА.\r\n                    \n                    \n                За разлика от страни като Азербайджан, България не може да отчете ново  законодателство в насока тютюнопушенето, каза д-р Михаил Околийски от Световната здравна организация.\r\nТой цитира доклад, според който не може да се говори за по-малко вредни  продукти. Почти всички токсични вещества в конвенционалните цигари се  срещат и в тютюневите нагреваеми изделия, посочи той.\r\nНовите продукти се рекламират основно сред млади хора, посочи Околийски и  припомни, че в много държави има забрана за рекламиране на всички  тютюневи изделия.\r\nОбщественото здраве у нас изостава, каза Околийски и отчете, че в България няма здравно образование.", "date": "2018.12.06", "title": "Обмислят затваряне на кръчми, в които се дими"}
{"url": "https://www.dnes.bg/crime/2018/12/06/pensionerka-dade-nad-6000-leva-i-zlato-na-apashi.395761", "text": "Възрастна жителка на Асеновград е станала поредната жертва на телефонни измамници, съобщават от МВР в Пловдив.\r\nОколо 18:20 часа вчера 73-годишната потърпевша се явила в районното управление и разказала, че по обяд на стационарния й телефон позвънил мъж и се представил за разследващ от полицията. \r\nТой заблудил пенсионерката, че е станала мишена на телефонни измамници и за да я предпази от тях, трябва да получи наличните й пари и ценни вещи. \r\nИзпълнявайки указанията му, малко по-късно асеновградчанката се срещнала на улицата с непозната жена и й предала плик с над 6000 лева и злато. \r\nВ РПУ – Асеновград е образувано досъдебно производство. Предприети са активни действия за установяване на участниците в престъплението.", "date": "2018.12.06", "title": "Пенсионерка даде над 6000 лева и злато на апаши"}
{"url": "https://www.dnes.bg/notifikacii/2018/12/06/kak-rusiia-moje-da-napravi-vajna-usluga-na-sasht.395759", "text": "Вашингтон изглежда е осъзнал, че поне един от най-важните му проблеми е нерешим без участието на Русия. Това сочи предстоящото посещение в Москва на високопоставен служител от Държавния департамент. Какъв е точно проблемът на САЩ и как би могла да помогне Русия?\n\r\nВ Москва пристига специалният пратеник на САЩ за Афганистан Залмай Халилзад - и събитието само изглежда не толкова значително. Държавният департамент официално потвърди визитата за началото на декември. В руската столица гостът ще разговаря със специалния представител на президента Путин за Афганистан Замир Кабулов. Основна тема ще са преговорите на официален Кабул с радикалната опозиция - талибанското движение, пише \"Взгляд\".\n                \n                \r\nИнформиран дипломатически източник съобщи тези дни пред афганистански медии, че Кремъл и Белият дом са сключили неофициални споразумения, засягащи талибаните. По негови данни са зачестили неофициалните срещи между руски и американски дипломати. А Залмай Халилзад и Замир Кабулов често разговарят по телефона.\n\r\nИзточникът резюмира: Щатите се стремят да включат Русия в подготовката за преговори между Кабул и талибаните. А талибанското представителство в Катар, де факто с функции на \"посолство\", се мъчи да преговаря и с американците, и с руснаците.\n\r\nТова бе косвено потвърдено от руския посланик в Кабул. Александър Мантицки заяви, че гледищата на Москва и на Вашингтон върху мирния процес в Афганистан съвпадат, и изрази надежда единодушието да прерасне в общи действия. \n\r\nКабулов пък изтъкна, че Москва \"не търси конкуренция със САЩ в афганистанското уреждане\". \"С Халилзад се познаваме отдавна, ще се срещнем отново - той се кани да идва тук\", заяви той. За известни промени в политиката на Щатите косвено спомена впрочем и държавният секретар Майк Помпейо - каза, че Вашингтон е готов да работи с всички страни, в чийто интерес е да бъде запазен мирът в Афганистан.\n\r\nЗащо ли Щатите внезапно пожелаха да разговарят с руснаците за Афганистан? Какво всъщност значи това?\n\r\nЗа да отговорим, ще припомним най-напред колко е важен за Америка Афганистан.\n\r\nНай-дългата война в историята на Съединените щати е болезнена точка за националната гордост и славното военнополитическо наследство.\n\r\nНа 11 септември 2001 г. Америка за пръв път в историята бе атакувана на своя земя. И не от голяма държава, а от група бойци, крили се из афганистанските пещери. Това естествено накърни националната гордост на англосаксонците.\n\r\nПринципната невъзможност да спечелят афганистанската война е още един удар по самосъзнанието им. Разполагайки с най-голямата военна мощ, Америка не може да надвие 10-12 хиляди полугладни талибани, воюващи главно с пушки и полуавтоматични оръжия от миналия, че и по-миналия век. Така се чувстваха общо взето и съветските генерали - прекарали години в Афганистан, те все не схващаха как така още не са спечелили войната.\n\r\nВашингтон дълго време съзнателно пренебрегваше интересите на Русия в Близкия изток и Средна Азия. Афганистан - една от най-важните държави в Ориента, не бе изключение. Напротив, ярък пример стана тук опитът да се проектира върху отделна страна отдавна изчезналият еднополюсен свят. Америка не слушаше и не желаеше да слуша никого.\n\r\nНещо повече, освен пренебрежението Русия с умисъл бе обвинявана, че дестабилизира ситуацията и подкрепя талибаните. Високопоставени американски военни заявяваха, че на участници в движението се доставят руски оръжия и суров петрол (!).\n\r\nТова обаче не трая дълго. И днес става ясно, че САЩ са извършвали един вид психологическа операция срещу Русия. Срещу една сила, сериозно активизирала се отскоро в стратегически значим периметър, дълго време незачитан от нея.\n\r\nРусия остана доста време без политика към Афганистан. Но сега виждаме поне стремеж да оформи такава. Москва има и всички основания да го направи. Русия притежава съществени конкурентни предимства, познава страната, региона, народа и местната култура. Руските специални служби все още разполагат с топографски схеми, карти и бази данни за Афганистан. Това е и първата причина Америка благосклонно да потърси съдействие от Москва за решаване на афганистанския проблем. САЩ разбраха, че без Русия това ще е крайно трудно, тъй като Москва има влияние, а и опит в тези неща.\n\r\nВтората причина се крие в самите Щати. Сегашното американско правителство гъмжи от ултрапрагматици, които пет пари не дават за разни идеологически спекулации. Идеите от времето на президента Обама, че сътрудничеството с авторитарни режими е невъзможно, дори не звучат сериозно за днешните стопани на Вашингтон. Правителството на Доналд Тръмп е готово да разговаря почти с всекиго. Стига да получава доходи от геополитиката, да направи външната политика рентабилна. А днес Афганистан е черна дупка за Щатите.\r\nТрета причина е регионът. Важни промени станаха след 2014 г., когато от Афганистан бе изтеглен основният военен контингент. Тогава се промени и начинът, по който много световни и регионални столици гледаха на американската кампания. Днес на практика всички големи играчи се обявяват против американското военно присъствие. Сред тях са и Русия, и Китай, и Пакистан, и Иран. \n\r\nКампанията на САЩ среща скептично отношение и в Турция. Иран активно се намеси в Западен Афганистан - тамошната провинция Херат фактически стана нова персийска провинция. Пакистан открито започна собствена игра - в разрез с интересите на САЩ. Китай взе да заявява, че е недопустимо регионът да бъде превърнат изцяло в казарма или военна база. По-късно Пекин задейства икономически проекти в Афганистан. Индия също вече гледа скептично на американската политика в Ислямската република.\n\r\nИ с тази политика САЩ фактически се озоваха в положението на обсадена крепост. На практика никой по периметъра не подкрепя афганистанската им операция.\n\r\nТъкмо тази геополитическа ситуация е всъщност глобалната атмосфера, значително влошила нещата. Което дълго време остана незабелязано от Вашингтон. Сега САЩ явно се надяват на помощ от Русия поне по този проблем.\n\r\nРазпространено е мнението, че Русия няма какво \"да продаде\" на Америка. Москва уж нямала никакви лостове за въздействие или предимства, които да подтикнат Щатите към нормален диалог. Но излезе, че Афганистан може да е не само главоболие за Кремъл, а и негова силна страна.\n\r\nОбщата геополитическа ситуация около Афганистан налага съответни правила в играта. Москва може \"да продаде\" на САЩ своето влияние и знанията си за региона и страната, като ги използва в свой собствен интерес. Руско-американското сближаване по това направление не е фантом, а реалност. И едва ли не единствената добра новина по целия периметър от геополитически язви в днешния световен ред.  \r\n/БТА/ ", "date": "2018.12.06", "title": "Как Русия може да направи важна услуга на САЩ"}
{"url": "https://www.dnes.bg/politika/2018/12/06/blagodarnosti-i-emocii-v-ns-za-zakona-za-lichnata-pomosht.395762", "text": "След няколко месеца на протести Законът за личната помощ бе приет и дойде време за благодарности. Майките и всички, работили по текстовете, благодариха и се поздравиха в Народното събрание за приемането на законодателството за хората с увреждания.\r\n\"Голяма победа, изстрадана. Спомнихме си откъде тръгнахме, от един закон, който никой не подкрепяше, за да стигнем до аплодисментите в парламента. Едни смели жени дадоха урок на обществото, че една кауза, колкото и да е невъзможна, може да е успешна, ако е справедлива. Дадоха урок и на политиците, че трябва да чуват гласа на хората\", каза омбудсманът Мая Манолова.\n\n\n\r\n                    \n                    \n                Социалният министър Бисер Петков също се съгласи, че законът е \"изстрадан\", но в крайна сметка се е стигнало до неговото приемане.\r\n\"Много пъти бяхме между \"Осанна\" и \"Разпни го\". Много срещи бяха емоционални и драматични, но стигнахме до един закон. Това нямаше да е възможно без много хора, които не са тук - премиера, министъра на финансите, на здравеопазването, на вицепремиера Дончев\", каза Петков.\r\nСветлана Ангелова изтъкна и заслугата на Бойко Борисов, който се ангажира с финансовото обезпечаване на законите и бе арбитър между депутатите и протестиращите родители.\r\n\"Благодаря на всички каузата лична помощ от страдание през надежда да се превърне в реалност\", каза и шефът на социалната комисия Хасан Адемов.\r\nСпоред майките пък законът за личната помощ е шанс за бъдеще, а събитията през последните месеци са показали, че има гражданско обещство.\r\n\"Законът за личната помощ е закон за бъдещето на децата ни. Децата ще ги има, когато нас ни няма\", каза Вера Иванова от \"Системата ни убива\".\r\nИ въпреки че двата закона за хората с увреждания бяха приети в срок, протестите ще продължат. Майките обещаха, че махат палатката зад Народното събрание, но се заканиха, че през януари ще я разположат пред здравното министрество, за да се борят за реформа в ТЕЛК.", "date": "2018.12.06", "title": "Благодарности и емоции в НС за Закона за личната помощ"}
{"url": "https://www.dnes.bg/notifikacii/2018/12/06/sinapov-sys-silno-systezanie-19-ti-v-pokliuka.395774", "text": "Българинът Антон Синапов направи изключително силно състезание и завърши на 19-о място в индивидуалната дисциплина на 20 км в първия кръг от новия сезон от Световната купа по биатлон в Поклюка (Словения).\n\r\nНашето момче допусна само една грешка в последната от четирите си стрелби и измина трасето за 49:19.6 минути. 25-годишният Синапов не сгреши в първите си три стрелби, след които се движеше седми. Пропуск при последния изстрел на прав обаче го лиши от най-предното му класиране в кариерата. Все пак това е най-доброто му представяне в дисциплината 20 км. Тони има по-предно класиране в спринта - 16-а позиция от март 2016 година в Ханти Мансийск (Русия).\r\nТова беше първото индивидуално състезание за сезона, след като в неделя в Поклюка се проведоха единичната и класическата смесени щафети.\r\n                \n                Другите българи останаха по-назад в класирането. Красимир Анев остана 49-и с три пропуснати мишени и изоставане от 3:43.5 минути, Владимир Илиев е 79-и с шест грешки и на 6:14.2 минути от победителя, а Димитър Герджиков е 103-и с шест пропуснати мишени и пасив от 9:48.5 минути.\r\nСедемкратният носител на Световната купа Мартен Фуркад (Франция) започна с победа новия сезон. Петкратният олимпийски и 11-кратен световен шампион повали всичките 20 мишени и измина трасето за 47:09.2 минути. Така Фуркад записа 71-а индивидуална победа в кариерата си за Световната купа.\n\r\nВтори на 4.2 секунди финишира германецът Йоханес Кюн, който също беше без грешка в стрелбата. Австриецът Симон Едер се нареди трети на 19.7 секунди с 20 от 20 повалени мишени.\n\r\nСъстезанието първоначално трябваше да се проведе вчера в Поклюка, но беше отложено заради късна мъгла.\n\r\nПо-късно днес е индивидуалната дисциплина на 15 км при жените.", "date": "2018.12.06", "title": "Синапов със силно състезание – 19-ти в Поклюка"}
{"url": "https://www.dnes.bg/politika/2018/12/06/istanbulska-konvenciia-li-ninova-boikotira-kongresa-na-pes.395764", "text": "Червената лидерка Корнелия Нинова няма да участва в конгреса на Партията на европейските социалисти /ПЕС/ в Лисабон заради резолюции, които се разминават с позициите на БСП. Това обяви самата тя, за да разсее последващи спекулации и разясни, че решенията, с които от левицата не са съгласни, са свързани с миграцията и ратификацията на Истанбулската конвенция.\n\n\r\nВъпреки че няма да присъства, Нинова заяви, че стоят зад лидера на ПЕС Сергей Станишев и делегацията на БСП на конгреса ще гласува за преизбирането му.\r\n\"БСП издигнахме кандидатурата на Станишев за президент на ПЕС, стоим зад него, подкрепяме и нашите гласове на делегацията в Лисабон ще бъдат за него. Той е единствен кандидат и ще бъде преизбран, желая му успех и здраве, защото му предстоят редица тежки битки на европейските избори\", каза Нинова.\n                    \n                    \n                \r\nТя изброи и кои са резолюциите, срещу които БСП има възражения и ще гласува против на конгреса. \n\r\nС първата се призовава всички еврочленки да ратифицират Истанбулската конвенция като единствен начин за защита на жени от насилие. Нинова обаче се позова на решението на Конституциония съд, че конвенцията противоречи на Конституцията, и се обяви срещу нея.\n\r\nЧервените са против и солидарната отговорност за приемане на мигранти и пакта по миграция на ООН, с който ПЕС се солидаризира.\n\r\n\"Затова помолих Изпълнителното бюро на Националния съвет на БСП да ме освободи от присъствие и съм тук. Деница Златева ще води делегацията\", завърши соцлидерката.", "date": "2018.12.06", "title": "Истанбулска конвенция ли? Нинова бойкотира конгреса на ПЕС"}
{"url": "https://www.dnes.bg/obrazovanie/2018/12/06/blizo-200-studenti-ot-vuzf-poluchiha-svoite-diplomi.395776", "text": "На 5 декември 2018 г. на тържествена церемония в аулата бяха раздадени дипломите на випуск 2018 на Висшето училище по застраховане и финанси (ВУЗФ). Близо 200 студенти от 20 бакалавърски и магистърски бизнес специалности получиха своите дипломи. За поредна година дипломантите на ВУЗФ положиха клетва като икономисти. Те се заклеха да се посветят с цялото си сърце и всички сили на хуманността, да защитават с достойнство професионалната си подготовка и да работят за своето усъвършенстване, да използват научните си познания единствено за доброто на своя народ и да допринасят с труда си за неговото по-добро бъдеще, да бъдат достойни граждани на България.\r\nВ присъствието на цялото ръководство и академичен състав на висшето училище, ректорът на ВУЗФ доц. д-р Григорий Вазов приветства абсолвентите от випуск 2018 г. и от сърце им пожела да се развиват с неспиращ ентусиазъм и да не забравят откъде са тръгнали. И им обеща, че ВУЗФ винаги ще ги подкрепя в бъдещите им проекти, съобщиха от учебното заведение.\r\n                    \n                    \n                Доц. Вазов благодари на партньорите на ВУЗФ от Investor Media Group, като подчерта, че те имат голяма роля за успехите на университета през годината. Той посочи, че с това партньорство ВУЗФ вече има мащаб да се развива по примера на най-добрите световни университети.\r\nТой изтъкна и силния старт на Лабораторията за научно-приложни изследвания към ВУЗФ и благодари на екипа от преподаватели и експерти в нея за активната публикационна дейност и участия в различни форуми, чрез които помагат за издигане и утвърждаване на авторитета на висшето училище на национално и европейско ниво.\n\r\nПоздрав към всички дипломанти и гости в залата отправиха отец Антони от катедралния храм-паметник “Св. Александър Невски” и хористите от храм “Св. Неделя”, които им пожелаха да вярват в себе си и в Бог и с труда си, да вървят напред и да постигат успехи. Специален поздрав към всички присъстващи поднесе зам.-ректорът по учебната дейност и качеството на ВУЗФ доц. д-р Виржиния Желязкова, която изпълни на пианото “Балада за Аделина”, с което предизвика безброй овации в залата.\r\nПо традиция по време на церемонията ректорът на университета връчи специални награди на отличили се през годината преподаватели, студенти, докторанти и служители. Доц. д-р Станислав Димитров бе отличен за активна научно-приложна дейност през 2018 г. и заслуги за организацията и провеждането на международната  конференция “PEPP – регламент, ефекти и проблеми”, организирана от ВУЗФ в рамките на Българското председателство на Съвета на ЕС 2018 г., проведена на 30 май 2018 г.\r\nПроф. д-р Григор Димитров получи признание за активна научно-приложна дейност през 2018 г. и заслуги за организацията и провеждането на кръглата маса на тема \"Модели за преструктуриране на здравеопазването в България (проблеми и възможни решения)“, проведена на 30 октомври 2018 г.\r\nОрлин Пенев, изпълнителен директор на ЗАД “Алианц България”, бе награден с грамота за постигнати високи резултати в научноизследователската дейност като докторант във ВУЗФ през 2018 г. с научен ръководител проф. д-р Радослав Габровски.\r\nДоц. д-р Яким Китанов, декан на академичната програма на ВУЗФ,  бе отличен за активна преподавателска и учебна дейност през 2018 г.  Радка Милчева, началник на отдел “Студенти”, получи отличието за служител на годината във ВУЗФ за постигнати високи резултати в организацията и управлението на отдел “Студенти” през 2018 г. \n\r\nСред студентите бяха отличени Георги Калчев, специалност \"Международен бизнес и финанси“, който стана първенец на випуск 2018 в бакалавърската степен. Със специалния приз СВЕТЛИНАТА НА ВУЗФ беше отличена Мария-Елена Леонкева, специалност “Счетоводство, контрол и корпоративен анализ”. Призът е най-високото отличие за студент във ВУЗФ. Той се връчва за отличен успех и активно участие в академичния живот по време на обучението на студента, завършил с най-висок успех бакалавърска и магистърска степен на обучение във ВУЗФ.\r\n                                                                                                                     \r\nСъс специални награди си тръгнаха и всички отличници в степен \"Бакалавър“ и пълните отличници в магистърската степен. Дипломите в отделните специалности връчиха ръководителите на катедрите – проф. д-р Огняна Стоичкова, катедра “Финанси”, доц. д-р Десислава Йосифова, катедра “Счетоводство и контрол”,  проф. д-р Боян Дуранкев, катедра “Маркетинг и мениджмънт”. Допломите в катедра “Застраховане и осигуряване” бяха връчени от доц. д-р Станислав Димитров.\n\r\nСпециални гости на събитието бяха проф. д-р инж. Любен Тотев, председател на Съвета на ректорите на висшите училища в Република България и ректор на МГУ “Св. Иван Рилски” и Левон Хампарцумян, член на Настоятелството на ВУЗФ, председател на УС и главен изпълнителен директор на Уникредит Булбанк.", "date": "2018.12.06", "title": "Близо 200 студенти от ВУЗФ получиха своите дипломи"}
{"url": "https://www.dnes.bg/index/2018/12/06/receptata-dnes-sharan-na-furna-s-kiselo-zele-i-oriz.395609", "text": "\r\n \r\n1 шаран или друга ваша любима риба\r\nполовин кисела зелка или една по-малка\r\n1 чаена чаша ориз\r\n50 мл зехтин\r\n2 дафинови листа\r\nсол, черен пипер\r\n \r\n\r\n \r\nНарежете зелето и го задушете в тенджера в малко мазнина. Когато поомекне добавете ориза, черен пипер, дафинов лист и малко вода. Когато оризът е почти готов, изсипете сместа в тавичка. Върху нея сложете предварително добре измития и почистен шаран.\r\n \r\nКапнете няколко капки зехтин върху рибата, поръсете и малко сол и черен пипер и ако е необходимо, долейте малко вода. Печете в предварително загрята фурна на 180-200 градуса до готовност на рибата.\r\n\r\n", "date": "2018.12.06", "title": "Рецептата Dnes: Шаран на фурна с кисело зеле и ориз"}
{"url": "https://www.dnes.bg/sofia/2018/12/06/koi-zastava-na-miastoto-na-krusev-dnes-stava-iasno.395710", "text": "Кметът на София Йорданка Фандъкова ще посочи кой ще поеме временно поста на Евгени Крусев, който подаде оставка, заради ремонта на \"Граф Игнатиев\", припомня .\n\n\n\r\nФандъкова прие оставката на заместник-кмета по транспорта, защото като възложител носи отговорност. \r\nРазследването срещу Евгени Крусев е за длъжностно престъпление, свързано с нарушение на Закона за обществените поръчки.\r\nДо момента на Крусев е връчена само призовка. Обвинение не му е повдигнато. \r\nПрокуратурата ще установява защо са подменени материалите при ремонта на улица \"Граф Игнатиев\".\r\n ", "date": "2018.12.06", "title": "Кой застава на мястото на Крусев? Днес става ясно"}
{"url": "https://www.dnes.bg/zvezdi/2018/12/06/bogdan-tomov-na-62-zvezdata-ot-rodnata-estrada.395656", "text": "\n\r\nНа днешния празничен 6 декември рожден ден празнува една от звездите на родната естрада Богдан Томов. Роден през 1956 година в София, той се превръща в един от най-запомнящите се гласове на родната музика през 80-те и 90-те години на XX век.\n\r\nБъдещата звезда взема уроци по пеене при Видин Даскалов. Завършва Естрадния отдел на Музикалната академия в класа на Ангел Заберски – 1983 г.\n\r\n\n\r\nВ началото на своята кариера той е бил сценичен работник в Национален музикален театър \"Стефан Македонски\".\n\r\nПървата му значителна изява е в мюзикъла \"Утре в десет\", където изпълнява една от централните роли.\n                    \n                    \n                \r\nБогдан Томов е автор и изпълнител на химна на един от най-популярните български футболни отбори - Локомотив (София).\n\r\nСред популярните му песни са \"А сега на къде\", \"Просто съпруг\", \"Студентско лято\", \"Ще се моля\".\n\r\nВсяко лято певецът прави голямо турне из градовете в страната.\n\r\nПевецът има дъщеря – Томислава.\r\n", "date": "2018.12.06", "title": "Богдан Томов на 62: Звездата от родната естрада"}
{"url": "https://www.dnes.bg/usa/2018/12/06/naprejenie-mejdu-senata-i-beliia-dom-zaradi-kashogi.395712", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРастящо напрежение между американския Сенат и Белия дом. От комисията по външните работи са единодушни - саудитският престолонаследник е поръчал убийството на журналиста Джамал Кашоги. Версия, с която Доналд Тръмп и досега не е съгласен, предаде .\n\n\r\nСенатската комисия по външните работи изслуша при закрити врата директора на ЦРУ Джина Хаспел. Темата - заключенията на американското разузнаване относно убийството на колумниста на \"Вашингтон поуст\" Джамал Хашоги.\r\nНа излизане и демократи, и републиканци нямат никакви съмнения.\r\n                    \n                    \n                \"Човек трябва да се прави на сляп, за да не заключи, че убийството на Джамал Кашоги е било организирано и ръководено от Мохамед бин Салман. Не смятам принца за доверен партньор на Съединените щати – той е луд и опасен и може да постави нашите взаимоотношения под риск\", категорична бе Линдзи Греъм - сенатор от Републиканската партия.\r\nОт Белия дом настояват: Няма доказателства за вината на саудитския престолонаследник. Сенаторите пък обвиняват президента, че оправдава убийството на журналист и настояват за санкции срещу Рияд.\r\nВ следващите дни те ще гласуват резолюция за спиране на американската военна помощ за Саудитска Арабия, която води война в Йемен.\r\nДосега Саудитска Арабия е обвинила 11 души за убийството на Джамал Кашоги, но категорично отрича престолонаследникът да е замесен. Тялото на журналиста така и не беше намерено.\n\r\n\r\n ", "date": "2018.12.06", "title": "Напрежение между Сената и Белия дом, заради Кашоги"}
{"url": "https://www.dnes.bg/health/2018/12/06/medicinski-probiv-prisadena-matka-ot-pochinala-i-bebche.395713", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа първи път жена роди след присаждане на матка от починал донор. Медицинското постижение се случва в Бразилия. На бял свят се появява момиченце, което е напълно здраво и се развива добре, предаде .\r\nСлед дълго чакане 32-годишната щастлива майка най-накрая има възможността да прегърне рожбата си. \r\nЖената се ражда без матка, а шанс да изпита най-голямото щастие в живота си – да стане майка, получава след трансплантация.\r\nОперацията е извършена през 2016 година и продължава 10 часа. След раждането на бебето матката е била извадена, за да може да се прекрати тежкото имунопотискащо лечение.\r\n                    \n                    \n                Донор става 40-годишна жена, майка на три деца, която е починала от мозъчен кръвоизлив.\r\nУчени изтъкват, че досега са направени 39 трансплантации на матки от живи донори, което е довело до раждането на 11 бебета и е променило живота на много жени.\r\nТова обаче е първият успешен случай с присадена матка. Експерти са категорични, че използването на починали донори има няколко предимства пред живите – има по-голям брой потенциални донори, по-евтина е операцията и се избягват рисковете за живия донор.\n\r\n\r\n ", "date": "2018.12.06", "title": "Медицински пробив: Присадена матка от починала и... бебче"}
{"url": "https://www.dnes.bg/obshtestvo/2018/12/06/rabotim-za-hladilnika-i-smetkite-koi-sa-nai-golemite-ni-harchove.395714", "text": "Най-значителното общо перо в разходите на българските домакинства през миналата година са били за храна и за поддръжката на дома – вода, електроенергия или отопление с различни видове горива. Това показват данни от анализ на Евростат за общите потребителски разходи на домакинствата в ЕС през 2017 г.\n\n\n\n\r\nБългарското домакинство е харчило по около 19 на сто за храна, при среден показател за ЕС от 12 процента и 19,7 процента за поддръжка на дома с вода, отопление и електроенергия, при среден показател за ЕС от 24 процента, показват данните на европейската статистика. Така общият сбор в разходите на българите за храна и за дома приближава около 40 на сто, тоест малко под половината от общите им годишни разходи.\r\n                    \n                    \n                Данните на НСИ за миналата година относно средните потребителски разходи на домакинствата у нас обаче се различават чувствително от статистиката на Евростат.\r\nПрез 2017 г. за храна българите са похарчили средно около 3 500 лева, което се явява и най-голямото потребителско перо или разход от около 30 на сто при общ годишен разход за едно домакинство от 11 860 лева, според НСИ.\r\nЗа поддръжката на дома, за вода, електроенергия, отопление и други горива българското домакинство харчи по около 1770 лева за година, което е и втори по величина разход от около 15 на сто, показват данните на родната статистика.\r\nЗа транспорт домакинствата у нас през м.г. са похарчили по около 800 лева, за здраве - 642 лева, за тютюн и алкохол - по около 500 лева, за комуникации - по 515 лева, за свободно време и култура - 530 лева и т.н.\r\nСпоред данните на НСИ основният дял от дохода на едно българско домакинство идва от заплати - 54 на сто от доходите са се формирали от това перо. Около 30 процента от доходите на българските домакинства пък са се формирали от пенсии, добавки за деца и други социални помощи. От самостоятелна заетост са били формирани около 6,7 на сто от доходите на българските домакинства, отчита НСИ.\r\nПрез 2017 г. българските домакинства са изразходвали средно по 5 217 лева на лице, което е с близо 10% повече в сравнение с 2016 г.\r\n\r\nПрез миналата година домакинствата в ЕС са отделили близо 2 000 млрд. евро или около една четвърт от всички разходи в Евросъюза /еквивалент на 13% от БВП на ЕС/ за поддръжка на жилищата с вода, електричество, отопление или други горива, което означава че върхът на финансовата пирамида е бил обърнат предимно към жилищните нужди на европейските домакинства, отчита Евростат.\r\nПрез 2017 г. делът на разходите за домакинствата, предназначени за жилища, е бил най-голям във Финландия - 29 на сто, Дания - 28 на сто, Великобритания - 27 на сто, Франция и Швеция - по 26 на сто и Чехия - 25 на сто.\r\nВ противоположния край на скалата, най-нисък дял от разходите на домакинствата за поддръжка на жилищата са били регистрирани в Малта - 10 на сто, Литва и Кипър - по 15 на сто.\r\nРазходите за храна са били другата най-важна категория в бита на европейските домакинства със средно 12 процента, отчита Евростат.\r\nКато цяло най-висок дял за храна в ЕС са отделяли домакинствата в Румъния - около 27 на сто, Литва и Естония - по 22 на сто и др.\r\nНай-нисък дял от разходи за храна в ЕС е регистриран в Австрия, Ирландия и Люксембург - по около 9 на сто.\r\nЗа сравнение домакинствата в съседните ни страни са отделяли разходи за храна както следва: Гърция - 17 на сто, Румъния - 27 на сто, Турция - 21 на сто, Сърбия - около 20 на сто, показват данните на Евростат.  ", "date": "2018.12.06", "title": "Работим за хладилника и сметките. Кои са най-големите ни харчове?"}
{"url": "https://www.dnes.bg/obshtestvo/2018/12/06/pyrvo-pametnik-na-kulturata-posle-7-5-mln-i-buzludja-kato-nova.395671", "text": "7,5 млн евро ще струва ремонтът на монумента на връх Бузлуджа. Сумата включва и направата на специален асансьор по пилона, за да могат посетителите да се наслаждават на гледката от 70-метрова височина, обявиха експертите на \"Европа Ностра\" и Европейската инвестиционна банка, които посетиха на място рушащата се вече 2 десетилетия стоманобетонна конструкция. \r\nСумата е съобщена във финансовите и технически доклади, изготвените от представителите на оперната звезда Пласидо Доминго, който е почетен президент на \"Европа ностра\", пише \"Монитор\".\n\n\n\r\nПарите могат да бъдат предоставени от Европейския фонд за регионално развитие или от Кохезионния фонд, ако бъде изготвен проект, с който да се ангажира държавата в лицето на правителството. \r\n                    \n                    \n                Според авторите на докладите \"паметникът Бузлуджа е уникално инженерно постижение\" и \"шедьовър на архитектурата и изкуството от явно европейско значение заради своята история, изключителни характеристики и многобройни възможности за ново предназначение\".\r\nПреди всичко обаче паметникът трябва да бъде обезопасен, което ще струва около €500 000, като тази сума може да бъде предоставена от републиканския бюджет като целева субсидия. \r\nКомплексът трябва да получи и статут на \"паметник на културното наследство от национално значение по българското законодателство\".\r\nКъм този момент сградата е държавна собственост и се управлява от областната администрация Стара Загора.\r\nМинистерският съвет трябва да прехвърли собствеността на паметника на държавната институция, която ще носи отговорност за изпълнението на проекта и за стопанисването му. Най-вероятно е, това да бъде министерство на културата, а друга възможност е това да бъдат старозагорската областна администрация или общината в Казанлък, уточняват още авторите на докладите. \r\nСпоред тях предоставянето на концесия или прехвърлянето на частна фирма не е препоръчително макар на по-късен етап това можело да стане. \r\n\"Изисква се при изготвянето на проекта да се има прагматичен подход и модернизиране спрямо актуалните стандарти и очаквания, но и запазване на духа на оригинала. Основните комунистически символи (например звездите, текстът на основната фасада, медальонът на тавана в централната зала и мозайките) трябва да бъдат запазени заради тяхната архитектурна стойност и художествено майсторство, но не трябва да се възстановяват\", са казва още в заключените на експертите. \r\nТе подчертават, че при интерес от страна на българските власти \"EIB JASPERS\" (независим екип, специализиран в подготовката на качествени проекти за финансиране от ЕС) би дал безвъзмездна техническа помощ за подготвянето на документите за кандидатстване\". ", "date": "2018.12.06", "title": "Първо – паметник на културата, после €7,5 млн. и Бузлуджа като нова!"}
{"url": "https://www.dnes.bg/notifikacii/2018/12/06/rumyncite-nai-religiozni-sred-evropeicite-55.395715", "text": "Религията е по-малко важна за европейците, отколкото за хората в Африка, Латинска Америка или Съединените щати, сочи проучване, цитирано от ДПА.\r\nВ същото време сондажът, проведен от института \"Пю\", отчита големи разлики между отделните държави в Европа.\n\r\nНай-религиозни на континента са румънците. 55 процента от участниците в анкетата от Румъния са се самоопределили като силно религиозни.\n\r\nНа другия полюс са естонците (едва 7 процента), чехите и датчаните (по 8 на сто). Само 12 процента от германците се самоопределят като силно религиозни. Делът на тези хора достига 27 на сто в Италия.\n\r\nГерманците се оказват най-големите скептици, що се отнася до съществуването на Бог - едва 10 процента от тях са \"напълно сигурни\" в това. На обратния полюс са арменците - цели 79 процента от тях вярват, че Бог съществува - както и жителите на Босна (73 на сто), пише БТА.\n                \n                \r\nНай-много ходят на църква поляците. 61 процента от участниците в анкетата от Полша казват, че присъстват на църковна служба поне веднъж месечно.", "date": "2018.12.06", "title": "Румънците най-религиозни сред европейците – 55%"}
{"url": "https://www.dnes.bg/rusia/2018/12/06/razrushitel-na-sasht-demonstrativno-do-ruska-baza.395721", "text": "Американският ракетен ескадрен миноносец McCampbell премина в сряда в непосредствена близост до базата на Тихоокеанския флот на Русия, съобщиха от ВМС на САЩ.\n\r\n\"McCampbell премина край залива Петър Велики, за да хвърли предизвикателство към прекомерните морски претенции на Русия и да подкрепи правата, свободите и законното използване на море, което се намира под разпореждането на САЩ и на други страни“, заяви говорителят на американския Тихоокеански флот Рейчъл Макмар, цитирана от РИА Новости. \n\r\nПо думите й обаче тази стъпка не е насочена срещу Русия и не е свързана с неотдавнашния инцидент в Керченския пролив между украински и руски кораби. \n\r\nТя подчерта, че американските военни ще летят, ще плават и ще действат там, където това позволява международното право. „Това е приложимо и към Японско море, както и към други места по целия свят“, добави Макмар. \n                    \n                    \n                \r\nЗаливът Петър Велики е най-големият залив на Японско море край руските брегове. Той се намира между бреговете на едва държава и има широчина на излаза над 24 морски мили. В подобни случаи държавата смята залива за свои териториални води, пише руската агенция. \n\r\nНа бреговете на залива Петър Велики се намират руските градове Владивосток, Находка, Болшой Камен, Фокино, както и най-големият руски порт на Тихия океан – Восточни. \r\n ", "date": "2018.12.06", "title": "Разрушител на САЩ демонстративно до руска база"}
{"url": "https://www.dnes.bg/akoshtete-vqrvaite/2018/12/06/da-nadniknem-v-chuvala-koledni-podaryci-za-kolegi.395683", "text": "Харесваме коледните празници, защото всичко край нас става по-красиво, а и получаваме много подаръци. Това ни напомня, че скоро наближават фирмените партита, на които ще си разменим подаръци с колегите. И тази година ще си зададем въпроса „Какво да подаря?“.\r\n\r\nТермо чаша за кафе или чай – Подходяща идея, ако колегата, на когото ще поднасяте изненада обича да пие кафе или чай и сте виждали да ползва такава чаша. Винаги имаме нужда от още една нова и по-красива, нали? Може да я замените и с чаша за смути или спортна бутилка, която ще му е удобна за ползване по време на спорт.\r\n                    \n                    \n                Книга – Няма да сбъркате, ако поднесете хубаво четиво на любима тематика. Тук може да разгледате няколко интересни предложения.\r\nТефтер – Тефтерите винаги намират приложението си, особено ако работата налага често да си водим записки, да правим планове. Въпреки модерните технологии, всеки би се зарадвал на красив тефтер.\r\nКубчето на Рубик – Забавно и разтоварващо! За кратките паузи по време на работния ден, за провокиране на креативността, повишаване на концентрацията, елиминиране на стреса. Вашият колега ще го оцени.\r\nГрамота – На много места може да поръчате персонална грамота за вашия колега, която да поставите в рамка, а той да я сложи на бюрото си или у дома. Вие помислете какви са неговите положителни качества и отличете едно от тях в такава забавна грамота.\r\n", "date": "2018.12.06", "title": "Да надникнем в чувала... Коледни подаръци за колеги"}
{"url": "https://www.dnes.bg/sofia/2018/12/06/chasti-ot-sofiia-ostavat-bez-voda-v-petyk.395728", "text": "На 07 декември 2018 г. (петък), във връзка с подмяна на сградно водопроводно отклонение на ул. „Сава Михайлов“ жк. „Западен парк“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Сава Михайлов“ от бл. 33А до бул. „Царица Йоанна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сава Михайлов “ пред бл. 52.\n\r\nНа 07 декември 2018 г. (петък), във връзка с прекъсване на сградно водопроводно отклонение на ул. „Роженски проход“ жк. „Стрелбище“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Роженски проход“ от ул. „Дедеагач“ до ул. „Твърдишки проход“ и висока зона на бл. 91 и бл. 93.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Роженски проход “ №4.\n                    \n                    \n                \r\nНа 07 декември 2018 г. (петък), във връзка с подмяна на сградно водопроводно отклонение на ул. „Доспат“ Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nул. „Доспат“ от ул. „Прага“ до ул. „Св. Иван Рилски“\r\nпо ул. „Стрешар“ от ул. „Доспат“ до ул. „Тунджа“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доспат “ ъгъла с ул. „Стрешар“.\n\r\nНа 07 декември 2018 г. (петък), във връзка с изграждане на нов уличен водопровод на ул. „Без име“ с. Железница, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Ленище“ от ул. „Плана планина“ до ул. „Пробуда“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ленище“ ъгъла с ул. „Плана планина“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.12.06", "title": "Части от София остават без вода в петък"}
{"url": "https://www.dnes.bg/notifikacii/2018/12/06/ikonomikata-ni-raste-pechalbata-na-bankite-raste.395722", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпоред последните данни печалбите на банките в края на 2018 г. ще бъдат рекордни. За последните 10 месеца са се увеличили с над 37%. Показателите им са близо до тези отпреди кризата 2007 г. - 2008 г.\n\n\r\n\"След предишната криза са взети всички мерки тя да не се повтори. Печалбата на банките расте, защото икономиката на България расте вече няколко години с между 3% и 4%. Провизиите, които банките заделяха за загубите от предишната криза, вече са направени. Нещо повече - една съществена част от обезпеченията са продадени\", коментира банкерът Левон Хампарцупмян в студиото на \"България сутрин\".\n                \n                \r\nПо неговите думи последствията от предишната криза за ликвидирани, икономиката върви нагоре, а банките са инфраструктура, която я подкрепя и е естествено да имат по-високи печалби.\n\r\nТой коментира, че критерия за богатство е различен при различните хора, но за тези, които са работещи и икономически активни, последните години са добри.\n\r\n\"Икономическото неравенство е проблем, който не може да се реши с декрет или демонстрации по улиците, но трябва да се направят съществени промени. Може би в обществения договор, може би в съотношението данъци - публични услуги, които получаваме, които да помогнат този проблем да се разреши\", обясни банкерът пред.\n\r\nПо неговите думи тези неща подлежат на решение, което трябва да бъде дългосрочно и взето на политическо ниво, но няма и да мине без усилията на обществото и на всеки индивид.\n\r\n\r\n ", "date": "2018.12.06", "title": "Икономиката ни расте, печалбата на банките – расте"}
{"url": "https://www.dnes.bg/stranata/2018/12/06/shofior-blysna-bremenna-na-krystovishte-i-izbiaga.395726", "text": "Водач на лек автомобил е ударил бременна жена в Хасково и е напуснал мястото без да окаже помощ на пострадалата.\n\r\nВчера в местното управление на полицията е бил получен сигнал от МБАЛ - Хасково, че в отделението е приета 21-годишна жена, ранена при ПТП. \r\nАвтопатрулът е установил, че около 7:40 часа на кръстовището между улиците \"Булаир\" и \"Дунав\" неизвестният автомобил е отнел предимството при десен завой и е ударил пресичащата бременна пешеходка.\r\nЖената е била приведена в акушеро-гинокологичното отделение с контузия на ляво бедро, без опасност за живота за нея и бебето й. \r\nИздирването и установяването на водача с напусналия автомобил продължава.", "date": "2018.12.06", "title": "Шофьор блъсна бременна на кръстовище и... избяга"}
{"url": "https://www.dnes.bg/usa/2018/12/06/samoletonosach-na-sasht-v-cherno-more-shte-e-kato-v-mishelovka.395716", "text": "След украинско-руския морски инцидент край Крим президентът на Украйна Петро Порошенко не спираше да повтаря: за да не предприема Русия \"агресивни действия\" и занапред, в Черно и Азовско море трябва да влязат кораби на НАТО. Главната квартира на алианса обаче отправи сигнал, че не смята да предприема нищо освен това, което вече се прави, отбелязва \"Комерсант\".\n\r\nЛидерът на пакта Йенс Столтенберг напомни във вторник, че НАТО бездруго \"значително е засилила присъствието си в Черно море\", напомня вестникът.\n\r\nСАЩ са пристъпили към подготовка за изпращане на свои военни кораби в Черно море, съобщи по-рано днес телевизия Си Ен Ен, като се позова на американски представители. Според тях Вашингтон се готви за такава мярка \"в отговор на действията на Русия срещу Украйна в Керченския проток\".\n                    \n                    \n                \r\nИзпращането на американски военни кораби в Азовско море би навредило на Украйна и би могло да предизвика конфликт между НАТО и Русия. Така смята Стивън Пайфър, бивш американски посланик в Украйна, цитиран в онлайн изданието \"ФАН\".\n\r\nГеографското положение на Руската федерация е по-изгодно, предупреждава той. Освен това по думите на бившия дипломат подобни действия ще нарушат споразумение между Русия и Украйна, според което кораби от трети страни не могат да влизат в териториалните води на Азовско море без разрешение и от Киев, и от Москва. Това не е в интерес нито на Украйна, нито на Северноатлантическия съюз, добавя Пайфър.\n\r\n\"В Черно море и без това има достатъчно кораби от страни членки на НАТО. Част от крайбрежието принадлежи на три големи страни от алианса - Турция, България и Румъния, всяка от които има собствен флот\", коментира военният експерт Виктор Мураховски пред \"Народние новости\".\r\nСпоред него САЩ \"със сигурност няма да успеят да вкарат\" в Черно море ударна група кораби, включваща самолетоносач. Има поне две причини за това. Първо, Конвенцията от Монтрьо съдържа ограничения, фактически забраняващи влизането на самолетоносачи в този басейн. Второ, всеки квалифициран американски специалист схваща, че в Черно море самолетоносната група ще се озове в мишеловка, тъй като цялото пространство - и въздушното, и морското, и подводното, изцяло се покрива от руските ударни системи, заявява Мураховски.\r\n/БТА/", "date": "2018.12.06", "title": "Самолетоносач на САЩ в Черно море? Ще е като в мишеловка"}
{"url": "https://www.dnes.bg/temida/2018/12/06/proveriavat-arsenal-za-nezakonno-izneseno-oryjie.395727", "text": "Проверка в завод \"Арсенал\" в Казанлък е възложена от спецпрокуратурата на началника на служба \"КОС\" при Главна дирекция \"Национална полиция\".\n\n\r\nПроверката е свързана с иззетите на 4 декември в област Стара Загора 17 автомата \"Калашников\", 15 пистолета \"Макаров\" и 12 цеви за същия пистолет, за които има основания да се предполага, че са произведени в завода и незаконно са изнесени оттам.\r\nТова съобщиха от Апелативната специализирана прокуратура.\r\nВ рамките на един месец службата трябва да представи обобщен доклад, в който да се отрзят направените констатации, включително има ли извършени нарушения на нормативни актове, какви са били предприетите мерки и действия за отстраняването им, санкционирани ли са виновните.\r\n                    \n                    \n                Ако проверката не може да приключи обективно в рамките на месец, предвид мащаба й, Специализираната прокуратура трябва да бъде уведомена за причините, както и за възможния най-кратък срок за приключването й.", "date": "2018.12.06", "title": "Проверяват \"Арсенал\" за незаконно изнесено оръжие"}
{"url": "https://www.dnes.bg/usa/2018/12/06/171-panikiosani-pasajeri-dvigatel-se-razpada-a-te-letiat.395654", "text": "171 пасажери в самолет пътуващ между Лас Вегас и Флорида изпаднали в дива паника, когато част от двигателя на машината просто се откъснала, предаде Independent.\r\nВсъщност, случилото се не представлявало толкова голяма опасност – защитният лист метал, който покривал механизма на двигателя се разкъсал и обелил, разкривайки вътрешността на машината.\r\nНо когато видели това, пътниците започнали да крещят и да блъскат по стените и тавана на самолета. Паниката ги завладяла напълно.\r\n\r\n                    \n                    \n                Пилотите били принудени да обърнат и да се върнат в Лас Вегас, където кацнали извънредно. Инцидентът се случил малко след като самолетът излетял.\r\nОт компанията собственик на машината Frontier съобщават, че приземяването е било успешно и не е имало ранени.\r\nЗаради уплахата обаче, пътниците получили парите за билетите си обратно, както и ваучер за 500 долара за бъдещо пътуване.\r\nОт Frontier покрили и разходите за транспортиране на пасажерите до желаните дестинации чрез алтернативни авиолинии. ", "date": "2018.12.06", "title": "171 паникьосани пасажери! Двигател се разпада, а те... летят"}
{"url": "https://www.dnes.bg/notifikacii/2018/12/06/dva-amerikanski-voenni-samoleta-padnaha-krai-iaponiia.395705", "text": "Два американски военни самолета с общо седем души на борда са паднали край бреговете на Япония, предаде Ройтерс, като се позова на морската пехота на САЩ.\r\nКомюникето не дава много информация за нещастния случай.\r\nПредставител на американските власти, пожелал анонимност, уточни, че инцидентът е станал с изтребител Ф/А-18 и самолет цистерна КС-130.\r\nЕдиният от пилотите е бил спасен, съобщи японската обществена телевизия Ен Ейч Кей, цитирана от ТАСС.\r\nИнцидентът е станал в района на префектура Кочи, на южния японски остров Шикоку. \r\nВъзможно е двата американски военни самолета, които са били базирани в базата \"Ивакуни\" на морската пехота на САЩ, също в Южна Япония, но на остров Хоншу, да са се сблъскали при презареждане, пише БТА.", "date": "2018.12.06", "title": "Два американски военни самолета паднаха край Япония"}
{"url": "https://www.dnes.bg/eu/2018/12/06/bylgarski-romi-robuvat-v-italiia-gladen-sym-kreshti-dete-s-noj.395607", "text": "Преди няколко месеца малолетно българско ромче вади нож на директора на католическата хуманитарна организация \"Каритас\" в намиращото се северно от Неапол градче Мондрагоне - дон Освалдо. Нахвърля се върху свещеника с викове на италиански: \"Гладен съм!\" и му иска храна и пари.\r\nНа помощ на католическия поп се притичват работещите с него доброволци, детето си плюе на петите, но случаят привлича вниманието както на медиите, така и на обществеността. Защото се оказва, че дон Освалдо е най-големият приятел на робуващите из полята около Мондрагоне към 2000 роми от Сливен.\n\r\nОсигурявал им всеки ден поне стотина безплатни обяда, учел малките на италиански, водел ромките на доктор да си лекуват болежките, прихванати от работата им с хербициди из оранжериите наоколо.\r\n                    \n                    \n                Свещеникът си получал така прозвището \"благодетел на пришълците от България\".\r\nВсе пак изваденият му от ромчето нож не стреснал дон Освалдо и той продължил мисията си, просто защото сънародниците ни имали нужда от него.\r\nСпоред сътрудници на \"Каритас\" и Общата италианска конфедерация на труда (ОИКТ), които тези дни установиха, че в момента в Италия в робски условия живеят и се трудят предимно в селското стопанство към 100 хил. чужденци, българските граждани сред тях са относително малко. Разбира се, толкова са в сравнение с румънските, албанските или тези от още 44 страни от Африка и Азия, пише \"Монитор\".\r\nСтава дума за малко над 3 хиляди нашенски роми най вече от Сливенско, но има такива и от Белоградчишко, Пазарджишко и Кюстендилско.\r\nНай-голямата \"българска колония\" е в Мондрагоне, където вече четири години идват да търсят препитание 2000 роми от Сливен. Всички те пребивават и работят нелегално, мнозинството пристигат за 4 – 5 месеца, доста остават по 8 – 9 месеца, а има стотина души, които вече са се установили за постоянно.\r\nТова са семейства с деца, които местните работодатели настаняват срещу 100 евро месечен наем в напуснати от италианци кооперации, в чиито апартаменти обикновено спят по петнайсетина души. Тръгват към околните плантации със зеленчуци и други земеделски култури в пет часа сутринта и обикновено работят до тъмно, тоест по 12 – 13 часа на ден.\r\nПлатата на мъжете е между 2 и 4 евро на час в зависимост от натоварването, жените получават от 1 до 1,50 евро на час, малолетните юноши и девойки по евро, а дечурлигата – 50 цента.\r\nСпоред местния активист на ОИКТ Тамаро дела Корте едно семейство с 2 - 3 деца препечелва на час по-малко от 6,5 евро или чистата законна плата на работещ с договор италиански чирак.\r\nСиндикалистът посочва също така, че нашенците пребивават и работят съвсем нелегално, но никога никой не ги проверява, просто защото вероятно има негласно споразумение между местните земеделски собственици и властите. Но според Дела Корте ромите били доволни от заплащането си, защото у нас за същия труд те никога нямало да получат робските си италиански доходи.\r\nВтората \"по население\" българска колония е край намиращия в областта Пуля селскостопански център Фоджа. Там живеят и работят пак нелегално предимно в доматените ниви около 400 български роми, по-голямата част от които са пак от Сливенско.\r\nТе обитават малък комплекс от картонени и шперплатови бараки, който е известен в района като \"българското гето\". Именно на пребиваващ в тази махала нашенец бе управляваният от чернокож ратай микробус, в който при катастрофа на миналия 6 август намериха смъртта си 12 мигранти от Африка.\r\nБългарските и италианските посредници на останалите около 600 наши роми са ги \"разхвърляли\" най вече в областите Калабрия и Пуля. В първата те превиват гръб най вече в плантациите с цитрусови плодове, а във втората - в тези с маслинови дървета.", "date": "2018.12.06", "title": "Български роми робуват в Италия!Гладен съм... крещи дете с нож"}
{"url": "https://www.dnes.bg/notifikacii/2018/12/06/shumenec-na-32-bez-knijka-blyska-bie-a-globite-mu-6490-leva.395657", "text": "32-годишен мъж от Шумен с множество нарушения по Закона за движение по пътищата e задържан в полицейското управление в Шумен след като не спрял на стоп палка и с неразумното си поведение на пътя застрашил участниците в движението, съобщиха от МВР.\r\nШофьорът имал наказания за шофиране без книжка,  без \"Гражданска отговорност\", след употреба на алкохол, след причиняване  на пътен инцидент, след неизпълнение на полицейско разпореждане. Имал наложени и влезли в сила наказателни постановления на стойност 6490  лева, които не са платени.\r\nМалко след 11 часа вчера полицейски екип работил по безопасността на движението на ул. \"Самара\" в града забелязал водач на лек автомобил \"Пежо 306\". Преди дни същият екип го проверил и установил, че е лишен от правото да управлява.\r\n                \n                Униформените подали сигнал със стоп палка, но водачът ги подминал, и продължил движението си. Полицаите го последвали и му дали знак със звукова и светлинна сигнализация да спре. \r\nВ стремежа си да се укрие от полицаите мъжът започнал да обикаля с автомобила съседен квартал. На кръстовище увеличил скоростта и ударил леко лек автомобил.\r\nПродължил, но на ул. \"Самара\" бил пресрещнат от друг  екип. Спрян е за проверка. При слизане от автомобила мъжът отказал да представи документи, оказал съпротива и нанесъл удар в главата на униформен служител. \r\nВ хода на проверката е установено, че водачът - 32-годишен шуменец, управлява в срок на лишаване от правото да управлява. На 1 декември бил установен да шофира, без да притежава книжка от повече от две години.\r\nСвидетелството му било временно отнето, след като преди време не спрял на стоп палка и извършил други нарушения по ЗДвП. В началото на декември регистрационните номера на автомобила му били свалени и регистрацията била прекратена за срок от 6 месеца до плащане на дължими глоби.\r\nТова далеч не го спряло да шофира. Днес е установено, че е зад волана на автомобил с номера, предназначени за друго превозно средство. Тестван е за алкохол и наркотици, пробата е отрицателна.\r\nСлед преглед в МБАЛ - Шумен е установено, че полицаят е с открита рана. Образувано е досъдебно производство. Работата по изясняване на случая продължава.", "date": "2018.12.06", "title": "Шуменец, на 32 – без книжка, блъска, бие, а глобите му: 6490 лева "}
{"url": "https://www.dnes.bg/obshtestvo/2018/12/06/nikulden-praznikyt-na-moriacite-ribarite-i-bankerite.395706", "text": "Православната църква почита днес паметта на Свети Николай Мирликийски Чудотворец, празникът е наричан от народа Никулден.\n\r\nСвети Николай е един от най-почитаните християнски светци. Покровител е на моряците и рибарите. На Никулден празнуват също банките и банкерите.\n\r\nНиколай Мирликийски е роден през 3-и век в Патара, днешна Мала Азия. След праведен монашески живот е избран за архиепископ на град Мир, Ликийска област. Умира през 342 г. Мощите на светеца днес се пазят в италианския град Бари. През целия си живот Свети Николай помагал на страдащите, защитавал невинните, укрепвал слабите със словото на истината и вярата.\n\r\nСпоред народните вярвания светецът причинява бурите и ураганите в морето, и затова на Никулден всички гемии спират да се движат. Подрежда се празнична трапеза, на която задължително се поднася специално ястие - рибник, приготвено от прясна риба, най-често шаран, като курбан за преживяно нещастие, избегната беда или просто за здраве и благополучие на къщата.\n                    \n                    \n                \r\nКултът към Свети Николай - като покровител на моряците и рибарите, прониква рано в българските земи. В народните вярвания светецът плава на златен кораб, който винаги пристига там, където имат нужда от чудотворната му десница. На него Бог е отредил силата да усмирява бурите и морските стихии, и да спасява изпадналите в беда сиромаси.\n\r\nНа Никулден свършва и сезонът на есенния риболов, който се отбелязва с угощение и почерпка от рибарите и търговците на риба. На този ден ставало разделянето между рибарите на спечеленото през сезона. Като празнували и правели едновременно с това равносметка, те не забравяли да свият венец от бръшлян и да го пуснат в морето - за онези, които не са се върнали на брега.\n\r\nПоверието гласи, че когато се прави нова лодка, в нея трябва да се вгради икона на Свети Николай. Вярва се, че тя пази лодката от бурите и ветровете. С иконата на светеца жените на рибарите излизали по време на морска буря на брега и я потапяли до три пъти във водата, като заклинание да се върнат мъжете им живи и здрави. \n\r\nВ миналото рибарите не излизали в морето без молитва пред иконата на Свети Николай.", "date": "2018.12.06", "title": "Никулден – празникът на моряците, рибарите и банкерите"}
{"url": "https://www.dnes.bg/rusia/2018/12/06/sasht-se-gotviat-da-izpratiat-voenni-korabi-v-cherno-more.395707", "text": "Съединените щати са пристъпили към подготовка за изпращане на свои военни кораби в Черно море, съобщи телевизия Си Ен Ен, цитирана от ТАСС.\n\r\nСи Ен Ен се позовала на трима представители на американските власти, според които въоръжените сили на САЩ са поискали от Държавния департамент да уведоми Турция за тези планове. Съединените щати се готвят за такава мярка \"в отговор на действията на Русия против Украйна в Керченския проток\".\n\r\nНа 25 ноември Русия задържа там три украински бойни кораба и техните екипажи. На 24-мата задържани украински моряци бяха повдигнати обвинения в незаконно пресичане на руската граница, по които може да бъдат осъдени на до 6 години затвор. Те ще останат в ареста поне до 25 януари в съответствие със съдебно решение, припомня ТАСС.\n                    \n                    \n                \r\nОт Държавния департамент са отказали коментар по въпроса.\n\r\nСъгласно Конвенцията от Монтрьо Съединените щати трябва да уведомят Турция най-малко 15 дни предварително за предстоящо преминаване на свои военни кораби през Босфора и Дарданелите в Черно море. В мирно време бойни кораби на нечерноморски държави могат да останат в Черно море не повече от 21 дни, отбеляза телевизия Си Ен Ен, цитирана от ТАСС.\n\r\nКомандващият украинските военноморски сили адмирал Игор Воронченко междувременно предложи да бъде разменен за 24-мата свои сънародници, предаде ДПА, цитирана от БТА.\n\r\n\"Сърцето ми се къса, когато гледам моите войници незаконно задържани от Русия\", каза той за в. \"Билд\".\n\r\nГерманският таблоид освен това цитира майките на арестуваните украински моряци, които искат директен контакт с канцлера Ангела Меркел, за да им помогне. \n\r\n\"Германската канцлерка е много ценена в Украйна и ние знаем, че тя има влияние върху (руския президент Владимир) Путин\", заявила една от тях.\n\r\nМайките на задържаните от Русия украински моряци възнамеряват да напишат писмо до Меркел.", "date": "2018.12.06", "title": "САЩ се готвят да изпратят военни кораби в Черно море"}
{"url": "https://www.dnes.bg/snimka-na-denia/2018/12/06/dnes-shte-ima-po-malko-oblaci-po-obiad-i-slynce.395708", "text": "Днес облачността ще намалее, дневните температури слабо ще се понижат, максималните ще са предимно между 2° и 7°, за София - около 4°. Такава е  на Националния институт по метеорология и хидрология (НИМХ) при БАН.\n\r\nДнес от запад облачността ще се разкъсва и намалява и около обяд над повечето райони на страната ще е предимно слънчево. Вятърът в почти цялата страна ще се ориентира от север-североизток и с него дневните температури слабо ще се понижат; максималните ще са предимно между 2° и 7°, за София - около 4°. \n\r\nПо Черноморието в сутрешните часове все още на отделни места ще е със слаб валеж от дъжд, но след обяд облачността ще се разкъсва и намалява. Ще духа умерен до силен вятър от север. \n                \n                \r\nМаксималните температури ще са от 2° в северните райони, до 5° в южните. Температурата на морската вода е 9-10°. Вълнението на морето ще бъде 4 бала, в заливите – 3 бала. \n\r\nНад планините от запад облачността ще се разкъсва и намалява до предимно слънчево, най-късно в източните райони. Вятърът ще е умерен до силен от север-североизток и с него ще продължи да нахлува по-студен въздух. \n\r\nМаксималната температура на височина 1200 метра ще е около 0°, на 2000 метра – около минус 5°.", "date": "2018.12.06", "title": "Днес ще има по-малко облаци, по обяд – и слънце"}
{"url": "https://www.dnes.bg/sofia/2018/12/06/merki-zaradi-mrysniia-vyzduh-i-v-uchilishtata.395709", "text": "Родители на деца с хронични дихателни заболявания ще могат да ги освобождават от занятия в училище, когато се очакват дни с високи стойности на фини прахови частици във въздуха, каза заместник-министърът на образованието Таня Михайлова пред БНР.\n\n\n\n\r\nОсвен това от просветното министерство ще информират училищата за предстоящи дни с мръсен въздух, в които учебните заведения ще трябва да провеждат по-малко занятия на открито и по-често да почистват сградите, в които са децата.\n\r\n\"Тези мерки могат да се прилагат навсякъде в случаи, когато има замърсяване, което е със стойности над нормалните, така наречените \"критични стойности\". Механизмът ще бъде изобщо за цялата страна. Тези мерки са между Министерството на образованието и науката и Министерството на здравеопазването. В този смисъл ние работим заедно за цяла България\".\n                    \n                    \n                \r\nПри прекомерно замърсяване на въздуха просветното министерство предвижда още мерки.\n\r\n\"Децата да не излизат на открито, учестен режим на влажно почистване на под, повърхности\", обясни Михайлова.\n\r\nМеждувременно, мръсният въздух изкара граждани и гости на София на протест пред Столичната община.", "date": "2018.12.06", "title": "Мерки заради мръсния въздух и в училищата"}
{"url": "https://www.dnes.bg/notifikacii/2018/12/06/makron-sgyna-znamenata-i-otmeni-akciza-na-gorivata.395711", "text": "Френският президент Еманюел Макрон отмени повишаването на акциза върху горивата след седмици на протести в цялата страна, довели до най-сериозните размирици в Париж от десетилетия, предаде Асошиейтед прес, като цитира представител на Елисейския дворец.\n\n\n\n\r\nПремиерът Едуар Филип заяви пред парламента, че този косвен данък не е включен в бюджета за следващата година и правителството е готово за диалог. Бюджетът може да бъде коригиран или предоговорен през годината.\n\r\nФилип предложи само шестмесечен мораториум върху увеличението, по време на който да бъдат проведени консултации. Акцизът ще бъде въведен само ако през този период се намери решение, което да удовлетворява участниците в консултациите, подчерта френският премиер, цитиран от ДПА.\n                \n                \r\nДолната камара на френския парламент, Националното събрание, одобри предложението на правителството за въвеждане на мораториум върху екологичните данъци върху горивата с 358 гласа \"за\" при 194 \"против\".\n\r\nПакетът от мерки беше разработен в отговор на исканията на протестното движение на \"жълтите жилетки\", отбелязва ТАСС.\n\r\nЧетирима души загинаха при продължилите три седмици демонстрации, които бяха голямо предизвикателство към президента Еманюел Макрон, отбелязва АП, цитирана от БТА.", "date": "2018.12.06", "title": "Макрон сгъна знамената и отмени акциза на горивата"}
{"url": "https://www.dnes.bg/sport/2018/12/06/varna-stolica-na-golemite-turniri-po-karate-kiokushin.395737", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт 7 до 9 декември, Дворецът на културата и спорта във Варна ще се превърне в дом на два големи турнира по  карате киокушин, съобщава \r\nВ морската столица ще се проведат  2-ото Европейско първенство за мъже, жени и ветерани и 6-тото Открито световно първенство за юноши и девойки.\r\nНад 1000 състезатели, треньори и съдии ще премерят сили на 6  татамита, а тази сутрин пък започна традиционният кантар на бойците преди схватките.\r\nБългарската група състезатели е трета по численост и наброява 82 мъже, жени и подрастващи, а най-много са руснаците - 118.\r\n                    \n                    \n                Треньорите на нашите национали очакват добро представяне от българските бойци.\r\nСенсей Захари Дамянов и сенсей Станислава Бойчева призоваха публиката да окаже необходимата подкрепа и увериха, че всичките ни представители са готови за битка, нямат контузии, а настройката им е насочена към медалите.\r\nСхватките ще можете да наблюдавате на живо на сайта ", "date": "2018.12.06", "title": "Варна – столица на големите турнири по карате киокушин"}
{"url": "https://www.dnes.bg/football/2018/12/06/pele-otseche-maradona-kaizera-i-kroif-biaha-po-dobri-ot-mesi.395729", "text": "Трикратният световен шампион Пеле срина със земята суперзвездата на Барселона Лионел Меси, смятан от някои за най-добрия играч за всички времена.\n\r\nСпоред Краля на футбола обаче има няколко футболисти, които са били на по-високо ниво от Бълхата, като той дори спомена големия си враг през годините за престижното първо място във всички класации - Диего Марадона.\n\r\n\"Марадона е един от най-великите футболисти, които някога са играли футбол. Дали е по-добър от Меси? Да. Много, много по-добър. Франц Бекенбауер и Йохан Кройф също бяха по-добри от Меси, те бяха отлични футболисти\", отсече Пеле.\n\r\nТой обърна внимание и на сънародника си Неймар: \"Той е по-добър футболист от Мбапе, но в Европа всички говорят за французина. Неймар нямаше късмет, защото не успя да стане световен шампион с националния отбор на Бразилия\", смята определеният за №1 на ХХ век футболист.\r\n                    \n                    \n                \n\r\n ", "date": "2018.12.06", "title": "Пеле отсече: Марадона, Кайзера и Кройф бяха по-добри от Меси"}
{"url": "https://www.dnes.bg/stranata/2018/12/06/nezakonnite-cigari-u-nas-5-3-nivoto-sred-nai-niskite-v-es.395730", "text": "5.3% е делът на потребление на незаконни цигари в България през третото тримесечие на 2018 г. Данните са от традиционното изследване на празни опаковки от цигари у нас.\r\nВъпреки незначителното увеличение с 0.6% спрямо предходното тримесечие, ниските нива на контрабанда с цигари в страната остават като устойчива положителна тенденция повече от година, отчитат от \"Инициативата срещу незаконната търговия\".\r\nПо-високи нива за същото тримесечие са отчетени в съседните Гърция и Румъния, както и във Франция, Германия, Полша, Италия и в някои от страните в Балтийския регион.\r\nРезултатите от изследването по градове показват, че делът на потребление на цигари в някои градове, непредназначени за българския пазар, остава над средното за страната или се повишава.\r\n                    \n                    \n                Най-голям е ръстът в Свиленград - от 10% през второто тримесечие на 32% през третото. Най-голямо пък е намалението в Хасково - от 15.3% на 10.7%.\r\nРезултатите от изследването показват, че част от марките цигари остават популярни на нелегалния пазар и са едни и същи.\r\nНаред с това обаче системно се появяват и нови марки от типа т. нар. \"illicit whites\" (брандове без аналог на легалния пазар и създадени с цел незаконна търговия), които излизат на пазара в цялата страна, внезапно и бързо, заменяйки други предишни масово предлагани варианти.\r\nУстойчиво ниските нива на незаконна търговия у нас се потвърждават и от  официалните данни за ръст и рекордни нива на бюджетните приходи от акциз  върху тютюневите изделия, както и ръст на легалния пазар.\r\n2018 година  бележи рекорд и по отношение на броя на разкритите незаконни  производства в страна от правоприлагащите органи. ", "date": "2018.12.06", "title": "Незаконните цигари у нас – 5.3%, нивото сред най-ниските в ЕС"}
{"url": "https://www.dnes.bg/muzika/2018/12/06/legendi-na-pynk-i-rok-scenata-s-koleden-koncert.395725", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетирима легендарни музиканти от родната пънк и рок сцена – Кольо Гилъна, Светльо Витков, Ерол от \"Уикеда\" и Сърмата Хари, ще зарадват феновете си със своя \"Култов Коледен Концерт\".\r\nШоуто е на 7 декември в столичен клуб от 22:00 часа. Светльо Витков и Ерол Ибрахимов обещаха от студиото на \"България сутрин\" страхотно шоу от няколко часа. В това време всички, които присъстват ще могат да чуят култови парчета. \n\r\n\"Ще свирим старите познати парчета\", категоричен беше Ерол Ибрахимов пред \r\nБившият вокалист на легендарната група \"Уикеда\" разкри, че при толкова време на сцена, треската за нея си остава за цял живот и постоянно нещо те кара отново да се качиш пред хората.\n                    \n                    \n                \r\nСветльо Витков пък подчерта, че парчетата, които ще чуят феновете, са непреходни.\n\r\n\"Трудно е да се събират така култови личности и хора, които са легенди в ъндърграунда на българската музика, но пък е предизвикателство и нещо, което не е правено и си заслужава да се види\", категоричен беше бившият фронтмен на \"Хиподил\".\r\nДвамата добавиха, че всички участници в концерта са здрави момчета, защото след толкова години все още са на сцена.", "date": "2018.12.06", "title": "Легенди на пънк и рок сцената с коледен концерт"}
{"url": "https://www.dnes.bg/sofia/2018/12/06/pri-mrysen-vyzduh-puskat-mnogo-po-byrzo-zeleniia-bilet.395736", "text": "Столичния общински съвет (СОС) ще обсъди възможностите за много по-бързото въвеждане на \"зелен билет\" в дните с мръсен въздух, обяви пред БНР Лорита Радева - председателят на екокомисията. \n\n\nПо думите ѝ идеята е кметът да може да предприема мярката, без да се налага да се изчакват два последователни дни със замърсен въздух над нормата.\n\r\n\"Ако Националният институт за метеорология и хидрология обяви жълт код за мъгла, или инверсия, или безветрие, или ниско атмосферно налягане, които ще доведат до задържане и натрупване на атмосферни замърсители в ниските слоеве на атмосферата, може да бъде въведена мярката \"зелен билет\", тоест няма да чакаме\", поясни Радева.\n                    \n                    \n                \r\nДосега въвеждането на зеления билет се бавеше, защото се чакаха 4 станции на Изпълнителната агенция по околната среда да покажат над 200 µg/m3 или в два последователни дни по 200 µg/m3 на две станции. Това забавяне обаче стана обект на много критики.\n\r\nЛорита Радева заяви, че очаква днес мярката да бъде одобрена на заседание на постоянната комисия по опазване на околната среда, земеделие и гори в СОС, която оглавява, а след това и от Общинския съвет.\n\r\nТя припомни, че доклад на Европейската сметна палата, анализиращ състоянието на въздуха в 6 европейски града сочи, че през 2009 г. в София дните с превишаване на нормите са били 171. През 2016 г., в резултат на предприети мерки, те са 71. \n\r\n\"Има резултат от това, което се прави, но очакванията са за още и още и ако може нито един ден такъв\", каза тя. Според Радева продадените почти 75 000 зелени билета за един ден във вторник ясно показва, че той се използва.", "date": "2018.12.06", "title": "При мръсен въздух: Пускат много по-бързо зеления билет"}
{"url": "https://www.dnes.bg/politika/2018/12/06/zashto-volia-iskat-prezidentyt-da-e-kmet-zashtoto-na-radev-mu-e-tiasno.395723", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПреди няколко дни Ръководството на партия \"Воля\" проведе работно съвещание, на което лидерът на \"Воля\" и зам.-председател на Народното събрание Веселин Марешки хвърли \"бомбата\" в политическите среди, като съобщи, че на следващите избори за кмет на София партията може да издигне като свой кандидат президентът Румен Радев или омбудсмана Мая Манолова.\n\r\n\"С Радев не съм разговарял след последния консултативен съвет, в който стана ясно, че планът на президента и Каракачанов за закупуването на нови самолети ще стане факт. Идеята ни е да кандидатираме Румен Радев за кмет на София, защото президентството му е тясно\", обясни пред  Марешки.\r\n                    \n                    \n                Според него президентът нищо не е свършил досега в своя мандат, защото просто тази институция няма никакви права и само харчи парите на данъкоплатците, без да отчита дейност.\r\n\"На кметското място на София се изисква много дейност. Там Радев може да се докаже като можещ. Или трябва да станем президентска република, или просто президентството да се закрие. Въпрос е на воля на народа и политиците\", сигурен е лидерът на партия \"Воля\".\r\nВсе пак той подчерта, че ако БСП подкрепи президента за кмет на София, \"Воля\" няма да се \"включи\" към кандидатурата, но все пак партията му ще подкрепи активния човек Радев.\r\nМарешки коментира и наближаващите евроизбори.\r\n\"Най-вероятно аз ще бъде водач на листата на \"Воля\" на евроизборите. Бих се отказал от депутатското място, за да отида в Брюксел, но в момента се виждам тук - в София. Смятам, че в едно следващо правителство ще сме с повече депутати, отколкото сега. Ако влезем в правителството ще имаме шанс да покажем какво можем. Не ни пускат в управлението, защото ще покажем нашите качества\", допълни още зам.-председателят на Народното събрание.\n\r\n ", "date": "2018.12.06", "title": "Защо \"Воля\" искат: Президентът да е кмет? Защото на Радев му е тясно!"}
{"url": "https://www.dnes.bg/stranata/2018/12/06/zadyrjaha-shofior-bez-knijka-blysnal-momiche-i-izbiagal.395744", "text": "Полицаи от управлението в Дупница са задържали 26-годишен неправоспособен водач, който е блъснал с автомобил 15-годишно момиче на пешеходна пътека в града и е напуснал произшествието. \r\nПострадалата е с охлузни наранявания и без опасност за живота, отчитат от Областната дирекция на полицията. \r\n26-годишният е установен след оказано съдействие от граждани. По случая е започнато досъдебно производство в РУ Дупница, уведомен е и дежурен прокурор.", "date": "2018.12.06", "title": "Задържаха шофьор без книжка, блъснал момиче и избягал"}
{"url": "https://www.dnes.bg/obshtestvo/2018/12/06/zdravata-ograda-pak-padna-do-malko-tyrnovo-onazi-sreshtu-bejancite.395745", "text": "Депутат от БСП алармира, че оградата на границата ни с Турция, която трябва да спира нелегалните мигранти, е паднала.\n\n\r\nНиколай Цонков пусна в социалната мрежа Facebook снимка, на която се вижда, че защитното съоръжение е компрометирано.\r\nКадрите са от 4 декември. Паднала е ограда на 12 км от Малко Търново, в местността Дълбокия дол, обясни той.\r\nНа снимката се вижда и паднала стълба. Предполага се, че тя е използвана при нелегалното преминаване на хора през границата на България.\r\nЦонков уточни, че снимките са му изпратени от местни жители, които обаче не са от БСП.\r\nЧервеният депутат смята да се обърне към областния управител, защото вече има сигнал в прокуратурата за оградата.\r\n                    \n                    \n                На няколко пъти съоръжението пада, като обяснението на управляващите беше, че това се случва заради \"метеорологични условия\" - дъждове, порои, свлачища.\r\nТова е и обяснението за новия проблем - пороят, който се изсипа на 28 ноември.\r\n\"Има средства за ремонт, вече се работи по него, а докато не бъде възстановена, граничари ще дежурят по 24 часа на мястото\", обясни Валери Симеонов от Обединени патриоти.\r\nСимеонов потвърди, че снимките са реални, но настоя, че това не означава, че оградата е построена зле.\r\n\"Никой не може да гарантира, че това няма да се повтори\", призна той и допълни, че при природната стихия порой понякога има и човешки жертви.\r\n\"Оградата не е направена около \"Александър Невски\" на жълтите павета, а на изключително пресечен терен\", отсече още доскорошното вице.\r\nПри последните дъждове са паднали около 30-40 метра от оградата в местността Дълбок дол.\r\n\"На 28 ноември се наводни Одрин, дъждът се е изсипал точно в този участък и това изтичане на огромни количества вода е предизвикало отнасяне на пътища, помитане на чакъл, на дървета\", обясни още Симеонов.\r\nУправляващото мнозинство включи оградата в списъка на стратегическите обекти от значение за националната сигурност, а снимането и приближаването до нея бе забранено. Ремонтът на оградата вече става без конкурс, за да можело поправките да се правят по-бързо.\r\nВ края на миналата година пък червеният депутат Елена Йончева направи филм, в който показа, че преминаването на защитното съоръжение не било проблем за бежанците.", "date": "2018.12.06", "title": "Здравата ограда пак падна, до Малко Търново! Онази, срещу бежанците..."}
{"url": "https://www.dnes.bg/balkani/2018/12/06/pochina-liubisha-georgievski-eks-poslanik-na-skopie-u-nas.395747", "text": "Любиша Георгиевски – изтъкнат македонски театрален и филмов режисьор, бивш дипломат и председател на парламента на Македония, почина на 81-годишна възраст, съобщиха медиите в Македония.\r\nГеоргиевски е роден през 1937 г. в Битоля. Като политик през 1994 г. беше кандидат за президент на Македония, след това посланик в България (2000-2004) и председател на Собранието от 2006 г. до 2008 г. от редиците на ВМРО-ДПМНЕ.\r\nКато театрален режисьор има над 160 постановки в Македония, Сърбия, Хърватия, Босна и Херцеговина, Словения, България, Румъния, Полша, САЩ.\r\nАвтор е на десетина книги. Носител е на над 20 награди. \r\n ", "date": "2018.12.06", "title": "Почина Любиша Георгиевски, екс посланик на Скопие у нас"}
{"url": "https://www.dnes.bg/sofia/2018/12/06/resheno-barbalov-zamestva-krusev-do-kraia-na-mandata.395751", "text": "Кметът на София Йорданка Фандъкова обяви на днешното заседание на столичните общинари, че Дончо Барбалов, който е заместник-кметът по направление \"Финанси и стопанска дейност\" поема транспорта и строителството от подалия остака Евгени Крусев.\r\n\"Той съвсем добре може да се справи с тази задача\", настоя тя пред общинарите, на които не пропусна да отчете дейността по вече бившето направление на Крусев.\r\n\"Политиките в сферата на транспорта в последните години доведоха до 172 нови автобуса, екологични; първите 20 електробса, които ще пуснем следващата седмица. Догодина 90% от автобусите на София ще са нови. Очакваме 13 нови трамвая. До края на годината ще пуснем нова тролейбусна линия, която свързва \"Манастирски ливади\", \"Лозенец\", \"Центъра\" и \"Люлин\"; въведохме нощен градски транспорт; изградихме обособени трасета и други. Това са мерки, които променят София\", уточни тя.\r\n                    \n                    \n                По думите й не всичко обаче е минавало гладко: \"Имали сме много проблеми и продължаваме да имаме много проблеми. Лепенето на етикети върху направеното не правят чест на никого. Затова благодаря на г-н Крусев за енергията, с която работеше и затова, че постъпи достойно и мъжки при възникнал проблем\".\r\nСпоред нея Прокуратурата ще продвери действитята на всички, участвали в процеса по ремонта на ул. \"Граф Игнатиев\", а вложеният материал отговаря на всички стандарти за качество.\r\n\"По договор плащаме само това, което е вложено. Ремонтът на \"Графа\" причини огромни проблеми, но мисля, че никой от вас не е забравил, че \"Граф Игнатиев\" беше лунен пейзаж с ориенталски привкус. Аз нося отговорност за решението за този ремонт, но стърчащите релси, дупките, кашоните и сергиите повече няма да бъдат лицето на София\", заяви още Фандъкова.\r\nКметицата се извини за мръсния въздух през последните дни: \"Безпорно в зимните месеци имаме проблем с ФПЧ. Чрез мярката \"зелен билет\" Общината търпи серизони загуби. Всичко е свързано със средства, няма безплатен обяд. Мерките, които са приети са свързани с бюджета на Общината и цената се плаща от данъкоплатците - до 200 000 лева на ден\".\r\nСамият Дончо Барбалов заяви, че първата му задача като отговорник за транспорта в столицата ще бъде пускането на движението на трамваите по ул. \"Граф Игнатиев\".\r\nПо думите му работата е много, но общината има добри екипи. Той уточни, че трябва да се подготви и бюджета за 2019 година.\r\nБарбалов заяви, че още днес отива на \"Графа\" да направи проверка, да види до къде са го докарали и какво ще се прави от тук нататък.\r\nЛидерът на общинската опозиция БСП-София Калоян Паргов заяви, че отговорността, която се носи за всяко действие и бездействие във всяка община, се носи от първо лице ед.ч., от кмета на общината.\r\n\"Дори и да се превъзложи на някой зам.-кмет да се изпълняват дадени функции, първостепенния разпоредител (кмета) в случая г-жа Фандъкова, не се освобождава от отговорсност\", обясни той.\r\n\"Ние винаги сме подкрепяли ефективни политики, които решават проблемите, но големият проблем на София е контролът е отговорността. Тя трябва да се носи от кмета на Общината и да я покаже, не криейки се зад една или друга пешка, която давайки шах бива заменена от друга. Г-н Барбалов държи в едната ръка пари, в другата болница, в третата трамвайче. Надявам се, че г-жа Фандъкова последната година от мандата ще постъпи мъжки и ще поеме ресора \"Транспорт\", допълни още лидерът на градските социалисти.", "date": "2018.12.06", "title": "Решено: Барбалов замества Крусев до края на мандата!"}
{"url": "https://www.dnes.bg/notifikacii/2018/12/06/facebook-ni-izlyga-ne-opazi-dannite-ni.395742", "text": "Очевидно най-голямата в света социална мрежа няма да може да се отърве от скандалите през цялата 2018 г. Facebook Inc. е позволявала на някои компании, включително Netflix и Airbnb, да имат достъп до списъците с приятели на потребителите, след като е прекъснала достъпа до тези данни за повечето други приложения около 2015 г., става ясно от документи, публикувани в сряда от британски депутат, разследващ фалшивите новини и социалните медии.\n\r\n223 страници вътрешнофирмена комуникация в периода между 2012 г. до 2015 г. между високопоставени служители, включително и основателя и главен изпълнителен директор Марк Зукерберг, предоставят нови доказателства за предишни твърдения, че Facebook е избрала любими компании и е имала отчасти антиконкурентно поведение, коментира Ройтерс.\r\n                \n                В долната част на всяка страница има надпис  \"Confidential\" или \"Highly Confidential\", но от тази сряда тези документи на американската онлайн мрежа може да бъдат намерени на уебсайта на британския парламент. Комисията по цифровите технологии, културата и медиите го е публикува през деня.\r\nПарламентаристите разследват как групата се занимава с личните данни на потребителите. А според Деймиън Колинс, председател на комисията, документите показват, че калифорнийският концерн не защитава поверителността на своите потребители. \r\nПричината за разследването е скандалът около обявилата фалит британска консултантска компания Cambridge Analytica. Тя е създавала профили на интернет потребители за своите клиенти, чрез които рекламодателите да подготвят реклами. Cambridge Analytica е получила незаконно достъп до данните на 87 млн. потребители на Facebook. Приложение, мини-програма, използвана от някои потребители на Facebook, не само е събирала данните за тях, но и за техните приятели в мрежата. Повечето от тези приятели никога не са давали съгласието си за това.\r\n ", "date": "2018.12.06", "title": "Facebook ни излъга! Не опази данните ни"}
{"url": "https://www.dnes.bg/sofia/2018/12/06/prieha-zakona-na-maikite-lichnata-pomosht-fakt.395754", "text": "Парламентът прие и вторият закон за хората с увреждания - Законът за личната помощ. Това бе именно най-исканият закон от протестиращите майки на деца с увреждания.\n\n\n\r\nИ така след дълги протести, преговори с властта и една вицепремиерска оставка, законът е факт и правителството спази обещанието си законодателството за хората с увреждания да бъде прието до края на годината. Вчера бе приет окончателно и Законът за хората с увреждания.\n\r\nПо време на дебата ГЕРБ и БСП за пореден път се впуснаха в спор кой е направил повече за хората с увреждания. От ГЕРБ упрекнаха, че депутатите от левицата ги няма в пленарната зала, както и лидерката им Корнелия Нинова, а именно те са настоявали да отпадне лятната ваканция на парламента, за да се приеме законодателството за хората с увреждания. Червеният Антон Кутев пък отвърна, че Корнелия Нинова е направила достатъчно, тъй като тя е вносител на Закона за личната помощ, а не управляващите. \n                    \n                    \n                \r\nОпозицията и управляващите си размениха и взаимни нападки кой политизира темата, а шефът на социалната комисия Хасан Адемов настоя, че майките не заслужават тази дискусия и призова депутатите да се върнат към работата си. В крайна сметка законът окончателно бе приет, а социалният министър благодари на всички, работили по законопроекта.\n\r\nС текстовете се уреждат условията и редът за предоставянето и ползването на лична помощ от хората с увреждания.\n\r\nПолзвател на лична помощ може да бъде човек с увреждане, довело до ограничения в способността му за самостоятелно обслужване в ежедневието и зависимост от чужда помощ. Ползвателят ще може да избира асистентите, участва в договарянето на условията на заетостта и подписва месечния отчет на асистента за отработените от него часове.\n\r\nОбщината ще е доставчикът на личната помощ и тя ще се предоставя спрямо изготвената индивидуална оценка на потребностите. Броят на часовете лична помощ ще се определят в зависимост от степента на увреждането, като хората с четвърта степен на тотална зависимост ще имат право на до 168 часа.\n\r\nПолзвателят избира асистента си, като той не трябва да е осъждан или поставен под запрещение. Заплащането му се определя въз основа на коефициент 1,4 от размера на минималната работна заплата, като възнаграждението зависи от броя отработени часове.\n\r\nВ закона е записано, че на децата с увреждания, които получават най-голямата социална подкрепа от 930 лева, ще бъдат приспадани до 380 лева за личен асистент, а остатъкът ще се плаща от общината. По същия ред ще се приспада и добавката за чужда помощ от 94 лева от ползвателите на тази услуга.\n\r\nПредоставянето на личната помощ ще започне от 1 септември, а изготвянето на индивидуалните оценки - от 1 април следващата година. \n\r\nДо стартиране на услугата лична помощ, хората, които ползват социалните услуги от общините - личен асистент, социален асистент, домашен помощник, ще продължат да ги ползват по досегашния ред.", "date": "2018.12.06", "title": "Приеха закона на майките. Личната помощ – факт!"}
{"url": "https://www.dnes.bg/technology/2018/12/06/arestuvaha-finansovata-shefka-na-huawei.395738", "text": "Канадските власти във Ванкувър са арестували главния финансов директор на Huawei Technologies Co. по искане на САЩ заради предполагаеми нарушения на санкциите срещу Иран. Това е последният засега ход на Вашингтон срещу китайския технологичен гигант, пише The Wall Street Journal. Говорител на Mинистерството на правосъдието в Канада заяви, че Мън Уанджоу е била арестувана във Ванкувър на 1 декември и ще бъде изправена пред съда за екстрадиция в САЩ. Според говорителя изслушване за това дали може да бъде пусната от ареста срещу парична гаранция, е предвидено за петък. Мън, дъщеря на основателя на Huawei Рън Зенфей, е също така и заместник-председател на компанията.\r\nHuawei потвърди ареста. Дружеството е получило оскъдна информация за обвиненията срещу Мън и не знае нищо за неправомерно нейно поведение. Посолството на Китай в Канада остро разкритикува ареста и поиска незабавното освобождаване на мениджъра.\r\n                    \n                    \n                Според вътрешни за разследването източници САЩ разследват Huawei най-малко от 2016 г. заради нарушаване на законите за износ и на санкции. Става дума за твърдения, че Huawei е доставяла продукти от Съединените щати към Иран. Министерството на правосъдието на САЩ отказа да коментира темата.\r\nАрестът се случва в критичен за отношенията между САЩ и Китай момент. Американският президент Доналд Тръмп и китайският президент Си Дзинпин през миналата седмица се споразумяха за временно примирие в рамките на търговския спор, за да преговарят за споразумение. САЩ коментират и други свои притеснения за Китай, вариращи от шпионаж заради кражбата на интелектуална собственост до военната намеса на Пекин в Южнокитайско море. Китай заяви, че действията ѝ са подходящи.\r\nСАЩ предприеха кампания срещу Huawei, която се разглежда като заплаха за националната сигурност на страната заради нейните предполагаеми връзки с китайското правителство и военни. През миналата година Вашингтон предприе поредица от стъпки, за да ограничи бизнеса на Huawei на американска територия, а в последно време стартира извънредна международна авангардна кампания, за да убеди съюзническите държави да въведат подобни пречки.\r\n", "date": "2018.12.06", "title": "Арестуваха финансовата шефка на Huawei "}
{"url": "https://www.dnes.bg/akoshtete-vqrvaite/2018/12/06/zashto-napylniavate-kogato-ste-na-vegan-dieta.395684", "text": "Последователите на вегетарианската и веган диетата, които изключват месните, млечните и животинските продукти в различна степен, обикновено се радват на здравословно тегло.\r\nАко и вие сте решили да последвате този режим на хранене, който включва предимно храни с растителен произход, вероятно очакванията ви са били да свалите излишните килограми. Това обаче не се случва. В някои случаи е възможно дори да напълнеете. Защо това е така?\r\n\r\nТова, че една храна има етикет „веган“ не означава автоматично, че е с ниско съдържание на калории. Някои храни, подходящи за вегани са дори по-калорични от стандартните. В тях също се крият големи запаси от сол и мазнини, които се намесват в метаболизма ви и ви карат да пълнеете. Освен това захарите и изкуствените подсладители също присъстват в тези продукти, което ги прави не по-малко вредни от конвенционалните.\r\n                    \n                    \n                \r\nВъпреки че сте преминали на веган диета, това не означава да се храните само с въглехидрати. За да компенсирате липсата на протеини и мазнини от месото и животинските продукти е нужно да включвате растителни храни, богати на растителни протеини и мазнини като бобови растения, ядки, соя, тофу, семена.\r\n", "date": "2018.12.06", "title": "Защо напълнявате, когато сте на веган диета?"}
{"url": "https://www.dnes.bg/obshtestvo/2018/12/06/mladej-gavri-policai-dano-izkarate-iako-bakshishi-dneska.395770", "text": "\r\nЛюбопитен клип се превърна в истинска сензация във Facebook за броени часове. \r\nНа него се вижда как млад мъж снима полицейска патрулка, спряла на улица в очакване на нарушители, и говори на органите на реда. \r\n\"Чакай, че от това слънце не`моем видим нищо. Ей го е! Евала старши!\", започва своя колоритен монолог младежът.\r\nДокато снима патрулката той получава забележка от единия полицай да не снима, но младежът му отвръща: \"Ще снимам, бате!\" \r\n                    \n                    \n                На тръгване главният герой в клипа пожелава лека работа на полицаите и \"дано изкарате яко бакшиши днеска\". \r\nПожеланието му обаче видно не се харесва на единия от униформените, който привиква момчето при себе си за проверка. В резултат на това авторът на клипа започва да тича, като допълва: \"Викат ме, ела за малко! И почвам да бегам, бате!\"\r\nВ края на клипа се вижда как един от униформените е хванал младежа и му иска лична карта за проверка.", "date": "2018.12.06", "title": "Младеж гаври полицаи: Дано изкарате яко бакшиши днеска!"}
{"url": "https://www.dnes.bg/index/2018/12/06/bez-budilnik-da-podarim-za-koleda-da-darim-za-zdrave.395757", "text": "\r\n\r\n тази година ще подкрепи промяната към по-добро.\r\n                \n                Събраните от базара средства ще помогнат за подобряване на условията за пациентите в отделението по ревматология на УМБАЛ \"Св. Георги\" - Пловдив.\r\nБлаготворителното събитие ще се проведе на 15 декември от 11 до 17 ч. в залата на културен център Г8 на ул. \"У. Гладстон\" №8 в София.\r\nОт всяко изработено с много любов подаръче за Коледа, което ще отиде при ваш близък, ще бъдат дарени средства за каузата тази година.\r\nБазарът е традиционен и неговите приятели вече добре знаят, че изборът между прекрасните изделия е много, много труден.\r\nНо тези, които ще го посетят за първи път, могат да очакват всичко, което са сътворили талантливите ръце на творците, защото то е направено наистина с много любов и усмивка!\r\nСвещи, които внасят уют, топлина и аромат в дома, приказни картички, албуми и играчки, везани с шевица изделия, разнообразни и пъстри плетива, ювелирни бижута... Трудно е да изброим всички, но определено има богат избор и подарък за всеки.\r\nВ Клиниката по ревматология на УМБАЛ \"Свети Георги\", която ще бъде подпомогната, се лекуват хора от цялата страна. Тя е създадена през 1993 г. и разполага с 35 легла, разпределени в два сектора – мъжки и женски.\r\nОт началото на 2018 г. през нея са преминали 2230 пациенти.\r\nЗдравето е най-безценният подарък на живота. Нека допринесем за него с нещо малко, но значимо, подкрепяйки благородната кауза!", "date": "2018.12.06", "title": "\"Без будилник\": Да подарим за Коледа, да дарим за здраве"}
{"url": "https://www.dnes.bg/kino/2018/12/06/kvadratyt-v-dom-na-kinoto.395775", "text": "\"Квадратът\" на режисьора Рубен Йостлунд, носител на \"Златна Палма\" от Фестивала в Кан и на още десетки филмови отличия от цял свят може да гледаме на 7-ми декември от 19.00 часа в Дом на киното с вход свободен.\r\nПрожекцията е част от инициативата на Програма творческа Европа - Медиа, според която междуи 3 и 7-ми декември 34 киносалона в 27 държави от Европейския съюз са домакини на специални събития, акцентиращи върху богатството на филмовата култура на Европа. \r\n\"Вечер на Европейското кино\" е първо по рода си издание на проект със свободен достъп за повече от 7000 граждани на Европа и се организира в партньорство с Европа Синемас. На всяко от събитията домакини ще бъдат обновени киносалони, които принадлежат на паневропейската верига Europa Cinemas. Те ще започнат с прожекция на един от филмите, получили подкрепа от програма Медиа в последните две години. Публиката в тези 34 града ще гледа 20 различни филми, избрани от местните разпространители.\r\n                    \n                    \n                След прожекциите ще се проведат разговори с представители на творческите екипи на филмите или с филмови специалисти-кинокритици, а за финал на вечерта зрителите са поканени на коктейл, на който могат да очакват изненади . Събитията ще бъдат открити от представители на Европейската комисия и ръководителите на бюрата на Творческа Европа - Медиа в съответната държава. Целта на този проект е да представи на гражданите подкрепата, която осъществява реално Европейския съюз за създаването на нови кинотворби.\r\nЕвропейската комисия влияе върху формирането на аудиовизуалния сектор чрез Програма Медиа от 1991 година. Постига се сериозен успех в подкрепа на съревнованието между представителите на аудиовизуалните индустрии и в стимулиране на културното многообразие в Европа. Едно от най-важните действия е осигуряването на допълнителна финансова опора в реализирането на разпространението на европейските филми извън държавите, в които са произведени. Гост на събитието ще е Мария Габриел.\n\r\n ", "date": "2018.12.06", "title": "\"Квадратът\" в Дом на киното"}
{"url": "https://www.dnes.bg/stranata/2018/12/06/kasapnica-v-starcheski-dom-diado-ryga-sykvartirant.395773", "text": "80-годишен мъж е настанен в болницата с прободни рани, без опасност за живота. \r\nСигналът за възникнал скандал между него и съквартиранта му - 79-годишен от Ямбол бил подаден в полицията тази сутрин в 4:50 часа от социално заведение в парк \"Кенана\".\n\r\nИзпратената на място оперативна група установила, че мъжът е с нанесени множество порезни рани, вероятно с джобно ножче. \r\nПо случая е образувано досъдебно производство, а работата по установяването на всички обстоятелства, довели до инцидента, продължава.", "date": "2018.12.06", "title": "Касапница в старчески дом! Дядо ръга съквартирант"}
{"url": "https://www.dnes.bg/sofia/2018/12/06/stroshil-styklo-na-avtobus-na-18-avgust-hvanat-dnes.395777", "text": "Полицията е задържала мъж, строшил стъкло на автобус в София, съобщиха от МВР.\r\nНа 18 август шофьор на автобус подал сигнал в полицията, че в близост до спирка неизвестен мъж ударил стъклото на задната врата на рейса и го строшил. \r\nВ резултат на разследването е задържан 44-годишен мъж, с криминални регистрации в полицията.\r\nСлед доклад на събраните материали в Софийската районна прокуратура задържаният е привлечен като обвиняем и му е наложена мярка за неотклонение \"подписка\".\r\n ", "date": "2018.12.06", "title": "Строшил стъкло на автобус на 18 август – хванат днес!?"}
{"url": "https://www.dnes.bg/temida/2018/12/06/banevi-kacnaha-ot-franciia-v-rodni-prokurorski-ryce.395781", "text": "\n\r\nЗадочно обвинените в пране на пари Евгения и Николай Баневи бяха предадени от френските власти на разследващия екип от Специализираната прокуратура днес на Летище София.\n\n\r\nПредаването им е в изпълнение на издадена Европейска заповед за задържането им, съобщават от прокуратурата.\r\nВ рамките на разпореденото прокурорско задържане до 72 часа, в присъствието на защитниците им, на Николай и Евгения Баневи ще бъде предявено прецизно обвинение.\r\nСпецпрокуратурата ще иска за тях постоянен арест, а обвиненията са за  7 престъпления от общ характер.\r\n- За ръководене от Николай Банев на организирана престъпна група и за участие на Евгения Банева в същата престъпна група;\n                    \n                    \n                \r\n- За длъжностно присвояване на пари и вещи, собственост на \"Полимери\" АД, \"Елма\" АД, \"Химически завод Панайот Волов\" АД и \"Топлофикация Казанлък\" АД в общ размер на 84 682 896 лв.;\n\r\n- За избягване установяване и плащане на данъчни задължения в размер на 231 052 лв. като управляващи на \"Полимери\" АД, в размер на 1 515 235 лв. като управляващи на \"Партнърс комерс\" ЕООД и в размер на 2 623 816 лв. като управляващи \"Елма\" АД;\n\r\n- За пране на пари в особено големи размери - 589 811 132 евро и 225 000 лева;\n\r\n- За държане на огнестрелни оръжия и боеприпаси.\n\r\nСпециализираната прокуратура ще поиска утре от съда вземане на най-тежката мярка за неотклонение \"задържане под стража\" спрямо Евгения и Николай Баневи.", "date": "2018.12.06", "title": "Баневи кацнаха. От Франция – в родни прокурорски ръце"}
{"url": "https://www.dnes.bg/temida/2018/12/06/specsyd-reshi-ivancheva-i-petrova-ostavat-v-aresta.395791", "text": "Бившият кмет на \"Младост\" Десислава Иванчева и заместничката ѝ Биляна Петрова остават в ареста. Tова реши апелативният спецсъд на закрито заседание.\r\nРазпореденото по-рано смекчаване на мерките им за неотклонение в \"домашен арест\" не е оправдано, смятат магистратите. \r\nМотивът за продължаването на ареста и този път е \"изключително опасната степен на обществена опасност на престъпленията, вменени на двете подсъдими\". \r\nИванчева и Петрова са дадени на съд за подкуп, припомня \r\nСъдиите отказват да си направят отвод и са категорични, че престоят им в ареста не накърнява правото им на защита, тъй като и двете имат висококвалифицирани адвокати.\r\n ", "date": "2018.12.06", "title": "Спецсъд реши: Иванчева и Петрова остават в ареста!"}
{"url": "https://www.dnes.bg/cars/2018/12/06/po-pytishtata-rodni-no-bez-platena-tol-taksa-globa-1800-leva.395780", "text": "Глоба от 1800 лева ще има за шофьорите, които не са си платили тол таксата, а се движат по трасе, за която се дължи такава.\r\nЗа шофьорите на камиони, които не си плати, глобата ще е 2 500 лева, записаха депутатите в окончателно приетите промени в Закона за движението по пътищата.\n\n\r\nГлобата за каране без винетка остава 300 лв. за леките автомобили.\r\nАвтомобили без винетки, без платени тол-такси или с неиздължени глоби за подобно нарушение – няма да могат да напускат страната, гласуваха днес депутатите, като промениха Закона за движение по пътищата.\r\nОсвен това при неплатена санкция за такова нарушение превозното средство няма да може да мине и годишен технически преглед.\r\n                    \n                    \n                При констатирано нарушение шофьорите ще могат да платят наложената им санкция при констатиране на нарушението на място.\r\nАвтомобилите на проверяващите от Агенция \"Пътна инфраструктура\" ще бъдат оборудвани с ПОС терминали. Такива ще има и в колите на \"Пътна полиция\".\r\nС промените в закона отпада задължението на Изпълнителна агенция \"Автомобилна администрация\" да следи дали товарните автомобили и автобусите са си платили, за да ползват пътната мрежа. Контролът вече ще се извършва от Агенция \"Пътна инфраструктура\".", "date": "2018.12.06", "title": "По пътищата родни, но без платена тол такса? Глоба: 1800 лева"}
