{"url": "https://www.dnes.bg/notifikacii/2018/06/03/koi-sa-osnovnite-polzi-ot-korata-na-diniata.378139", "text": "Динята е любим плод на мнозина. Сладка, освежаваща, студена – невероятно подходяща в горещите летни дни. Бързаме да изрежем сърцевината ѝ, но какво правим с корите? Изхвърляме ги, разбира се. Свикнали сме да смятаме, че те са храна за прасетата.\r\nЕ, прасетата всъщност са истински щастливци, когато похапват от изхвърлената кора на динята, защото тя има невероятно много ползи за здравето.\r\nСледващият път, когато ядете сладка и сочна диня, не забравяйте да си гризнете и от кората ѝ. Защо?\r\nЗащото кората на динята е източник на много хранителни вещества, много повече, отколкото в сладката ѝ сърцевина. Изхвърляйки корите, тези полезни елементи отиват в коша за боклук.\rКората на динята доказано съдържа антиоксиданти, витамини С, А, В6, калий, цинк, ликопен, аминокиселини, флавоноиди, фенолни съединения. Освен това е с много ниско съдържание на калории и захари.\r\n\r\nГрижа за кожата\r\nВисоките нива на ликопен и антиоксиданти в кората на динята я правят много полезна за кожата. Те намаляват вредните ефекти от свободните радикали, състаряващи кожата и предизвикващи поява на бръчки и петна.\r\n", "date": "2018.06.03", "title": "Кои са основните ползи от кората на динята?"}
{"url": "https://www.dnes.bg/notifikacii/2018/06/03/strelba-do-berlinskata-katedrala-policai-prostrelia-myj.378291", "text": "Полицай е прострелял мъж в крака край Берлинската катедрала, който се готвил за нападение. \r\nПри инцидента е бил ранен и един полицай. Районът е отцепен веднага след случилото около 16 ч.\r\nНяма доказателства \"терористична мотивация\", съобщи говорителка на полицията.\r\nПо думите й мъжът е на 53 години с австрийско гражданство. \r\nПострадалият полицай е бил прострелян неволно от свой колега, който се целел във въоръжения. \r\nТежко раненият полицай е откаран в болница. \r\nПо време на случилото се в евангелистката катедрала (Berliner Dom) е имало около сто човека, съобщиха от полицията.", "date": "2018.06.03", "title": "Стрелба до  Берлинската катедрала, полицай простреля мъж "}
{"url": "https://www.dnes.bg/politika/2018/06/03/spomenite-na-carskata-dyshteria-simeon-cial-jivot-milia-za-bylgariia.378292", "text": "Сестрата на експремиера Симеон Сакскобургготски Мария-Луиза е убедена, че той цял живот е милял за България и никога не спрял да помага за развитието й. \n\r\n\"Когато дойде моментът, той беше много щастлив  да дойте тук и аз с цялата си душа го подкрепих. Аз бях първата, която дойте тук през май 1991 г. Знаете ли какво е да живее човек половин век и да си милее за земята, за дома, за всичко – не е лесно“, каза тя пред bTV. \n\n\r\n\"През  1982 г. пътувах от Цюрих до Истанбул и прелетях оттук. Имаше слънце и видях отгоре кубетата на \"Св. Александър Невски\". И ми стана страшно мило и си рекох: \"Може би никога няма да ги видя пак\". Но стана чудо и ето ме“, спомня си  дъщерята на цар Борис III.  \r\n                    \r\n                    \r\nМария-Луиза е на 13 години, когато трябва да напусне България със семейството си. \n\r\n\"Често ме питат: \"Как беше да тръгнете в изгнание?\". Тази дума е толкова голяма, едно дете не я разбира. И думи като \"завинаги\". Това са думи, които едно дете не разбира. Знаехме, че тръгваме. Накъде? Не го разбирахме. Мама каза: \"Тръгваме\". И си оставихме всичко. За 24 часа си оставихме и кучета, и коне, и играчки. Всичко! Това беше нещо ново“, признава тя. \n\r\nКогато царското семейството пристига в Истанбул е било посрещнато световната преса с фотографи. \n\r\n\"Мама ни държеше за ръката. След това се качихме на един кораб и най-сетне стигнахме до Александрия, където баба и дядо, италианският крал, дойдоха да ни вземат. Отидохме в английски училища, без да знаем нито една дума английски – нито Симеон, нито аз. И той не беше ходил на училище, и аз не бях. Другите деца ни гледаха като странни същества. Но човек бързо се учи. Тук учителите идваха при нас, но след 9 септември смениха учителите и старите ги нямаше вече. Аз винаги казвам, че ако бях останала, щях да стана една малко пионерче.  Не е шега. Така е. Всичко наоколо беше друго. Учите да пеете \"Калинка\" и \"Катюша\" и това става много бързо. Не беше лесно. Голям зор изкарахме в Египет. Но Слава богу – и го казвам с големи букви – оцеляхме. Благодарение на майка ми станахме хора –  Симеон и аз“, споделя Мария – Луиза.\n\r\nТя признава, че никога не критикува брат си, защото не е нейна работа, а винаги го подкрепя. \n\r\n\"Той си взе здравето и живота да изпълни дълга си. Майка ми, разбира се, помогна за това, защото ни говореше винаги за България. На българските празници тя ни пращаше на православните черкви, защото мама беше католичка. Винаги ни напомняше: \"Днес е на този светец и трябва да отидете на черква!\" Винаги. Тя като говореше за България, казваше \"у нас\". У нас не беше Италия, а България.  А живя тук само 13 години“, спомня си още Мария - Луиза.\n\r\nЗа нея всеки според силите си трябва да носи отговорностите на царското семейство днес. \n\r\n\"Ето, моите деца например, когато има българско мероприятие и са поканени и аз не мога, те отиват. Знаят, че са полубългари. Но съпругът ми е поляк и много полски неща правят. Но нито аз научих полски, нито той – български, защото е много мъчно в странство“, разказа Мария - Луиза.\n\r\nЗа нейното семейство се знае малко у нас, я тя има четири деца – трима синове и една дъщеря. \n\r\n\"Първият – Борис, се занимава с маркетинг в едно инженерно дружество . Женен е, има три деца. Вторият – Герман, живее в Канада. Той е вицепрезидент на \"Роял Банк\". Има три дъщери. Едната вече омъжихме миналата година. След това е Александра. Тя е омъжена за един португалец и най-забавното е, че семейното му име е Магелан. И те имат три деца – едно момче и две момичета. Едната се казва Йоанна като мама, а другата – Клементина като баба ми. За първи път това име излезе след много поколения отново, защото никой досега не употреби името Клементина. Това ми е много драго. Павел е най-младият. Той е електроинженер и работи в Сан Франциско. Има две деца – на три и на една година“, обясни тя.", "date": "2018.06.03", "title": "Спомените на царската дъщеря: Симеон цял живот миля за България!"}
{"url": "https://www.dnes.bg/obshtestvo/2018/06/03/malkite-terez-i-masud-veche-sa-golemi-i-krasivi.378287", "text": "Разградските лъвчета Терез и Масуд вече са големи и красиви котки, съобщи .\r\nТази сутрин от от спасителния център Фелида в Холандия публикуваха снимки на братчетата във Facebook с послание: Вече са толкова големи и толкова красиви.\n\r\nТерез и Масуд бяха настанени в спасителния център в Холандия, след като бяха изведени от зоопарка в Разград, където нямаха подходящи условия за живот. А съдбата им трогна хиляди.\r\n ", "date": "2018.06.03", "title": "Малките Терез и Масуд вече са големи и красиви "}
{"url": "https://www.dnes.bg/zvezdi/2018/06/03/aktioryt-benedikt-kymbyrbach-supergeroi-v-jivota.378288", "text": "Британският актьор Бенедикт Къмбърбач, сред чиито роли е тази на Шерлок Холмс в сериал на Би Би Си, бе приветстван като герой, след като спаси куриер на велосипед, нападнат от четирима души, предаде БТА като цитира Франс прес.\n\r\n41-годишният актьор не се поколебал да излезе от колата на фирмата \"Юбър\", в която се возел, и да се притече на помощ на куриера, когото нападателите ударили с бутилка по главата, съобщи таблоидът \"Сън\".\n\r\n\"Колоездачът извади късмет, Бенедикт е супергерой\", заяви шофьорът на колата Мануел Диас, цитиран от таблоида.\n\r\n\"Видяхме четирима типове да малтретират един куриер. Пътникът ми изскочи от колата, затича се към тях и ги отблъсна\", добави Диас.\r\n                    \r\n                    \r\nШофьорът излязъл на свой ред от колата да помогне на Къмбърбач, защото се притеснил, че положението ще се влоши.\n\r\n\"Чак тогава го познах. Беше малко сюрреалистично: Шерлок Холмс срещу четирима нападатели, точно на ъгъла на Бейкър стрийт\", каза шофьорът. На тази лондонска улица живее литературният герой на Артър Конан Дойл и тя е показана в сериала \"Шерлок\" с участието на Къмбърбач. \n\r\n\"Опитаха се да го ударят, но той се защити и ги отблъсна. После мисля, че и те го познаха и избягаха. Ако не се беше намесил, колоездачът можеше тежко да пострада\", заяви Диас.\n\r\nФирмата за доставки \"Деливъру\" (Deliveroo) похвали постъпката на актьора. \"Благодарим ви, Бенедикт Къмбърбач, за вашата смела намеса. Безопасността на куриерите на Деливъру е наш приоритет и всяко насилие срещу тях е абсолютно недопустимо\", написа фирмата в Туитър.\n\r\nПрез 2014 г. Бенедикт Къмбърбач спечели наградата \"Еми\" за най-добър актьор за ролята си на Шерлок Холмс в сериала на Би Би Си. Той е играл и в редица игрални филми, сред които \"Игра на кодове\", \"12 години в робство\", \"Боен кон\", \"Дама, поп, асо, шпионин\", \"Стар Трек: Пропадане в мрака\", трилогията \"Хобит\", \"Война за светлина\", а в последно време е най-известен с ролята на Доктор Стрейндж във филмите на Дисни за супергероите на Марвъл.", "date": "2018.06.03", "title": "Актьорът Бенедикт Къмбърбач супергерой в живота"}
{"url": "https://www.dnes.bg/notifikacii/2018/06/03/tri-koli-se-udariha-krai-plovdiv-ediniiat-shofior-nadrusan.378289", "text": "Седем души са пострадали при верижна катастрофа днес между пловдивските села Граф Игнатиево и Труд, съобщиха от полицията. \r\nСигналът за инцидента е получен в 15:35 часа.\r\n\"Рено\" било ударено отзад от \"Форд\", а той пък - от движеща се зад него \"Мазда\". \r\nПострадалите са откарани в болница за прегледи.\r\nШофьорите на трите коли са родени през 1991 г., 1982 г. и 1976 г. \r\nНай-младият е дал положителна проба за наркотици. \r\nЕдиният от водачите е с отрицателна алкохолна проба. Чакат се резултатите и за третия. ", "date": "2018.06.03", "title": "Три коли се удариха край Пловдив, единият шофьор - надрусан "}
{"url": "https://www.dnes.bg/akoshtete-vqrvaite/2018/06/03/ot-kakvo-se-laskae-vseki-spored-zodiiata-ii-chast.378155", "text": "Кое е онова, което ви ласкае до точката, в която можете да се изчервите? Всеки си има нещо, което може да предизвика този смущаващ ефект, независимо дали му харесва или не. \n\r\nПритеснявате ли се, когато някой ви каже колко чиста е вашата душевност? Или бузите ви порозовяват, ако някой непознат ви похвали за добре свършена работа? \n\r\nЗатова едва ли някой би се изненадал, че представителите на различните зодиакални знаци се ласкаят по различен начин. \n\r\nВ зависимост от зодията ви, някой от посочените примери може да ви поласкае или да ви отблъсне. \n\r\nСлед като видяхме какво е онова, което може да поласкае първите шест зодии, предстои да разгледаме и останалите шест. \r\n                    \r\n                    \r\n\n\r\nРодените под този знак са мечтатели и перфекционисти и това определено си личи. Уверете се, че няма да им се подигравате относно идеалите им или да ги заливате с прекален реализъм.\n\r\nТук не става дума да ги лъжете, а да мечтаете заедно с тях и да споделяте желанието им за съвършенство. Това ще ви доближи значително до тях. Когато им говорите за идеализъм, те определено ще го оценят.\r\nВижте за останалите зодии в", "date": "2018.06.03", "title": "От какво се ласкае всеки, според зодията (II част) "}
{"url": "https://www.dnes.bg/stranata/2018/06/03/tapa-na-gkpp-kulata-zaradi-remont-na-grycka-strana.378290", "text": "На българо-гръцката граница трафикът е интензивен и затруднен на граничен контролно-пропускателен пункт Кулата, съобщават от МВР. \r\nЛеките автомобили и автобуси преминават на едно трасе, товарните - на второ, а третото не функционира, поради извършване на ремонтни дейности на гръцка територия.\r\nНа българо-турската граница трафикът е интензивен на ГКПП Капитан Андреево и ГКПП Лесово за товарни автомобили на изход.\r\nНа останалите гранични контролно-пропускателни пунктове трафикът е нормален.", "date": "2018.06.03", "title": "Тапа на ГКПП Кулата заради ремонт на гръцка страна"}
{"url": "https://www.dnes.bg/eu/2018/06/03/evropa-beshe-razlichna-syvsem-doskoro-a-sega-nakyde-shte-trygne.378270", "text": "Страните в южната част на Европа често биват хвърляни в един общ кюп – включително и от финансовите пазари. Напълно оправдано това не е било никога, точно както и в двата актуални случая сега, защото Италия не е Испания – нито в политическо, нито в икономическо отношение. Ако успее да се задържи известно време на власт, новото правителство в Рим ще създаде на останалите европейци още доста главоболия, пише.\r\n                    \r\n                    \r\nФактът, че поне на първо време няма да има нови избори, изобщо не означава, че двете популистки партии, които сключиха коалиция, ще се разнежат за ЕС. Те укрепнаха като партии благодарение на критиките си срещу ЕС и Германия и все още следват програми, които могат да доведат до пълна разруха държавните финанси на Италия. На всичкото отгоре и двете формации поддържат близки отношения с Русия, а това може да се окаже решаващо за много неща – включително и по отношение на санкциите срещу Москва. Само фактът, че голямото мнозинство от италианците е категорично за запазването на еврото, може да окаже известно смекчаващо въздействие над Ди Майо и Салвини.\n\r\nВ Испания засега също цари неизвестност, тъй като новият министър-председател няма собствено мнозинство в парламента. Все пак Санчес е по-скоро традиционен социалдемократ, отколкото евроскептик. През изминалите години Испания отбеляза доста по-висок стопански ръст от Италия и държавните ѝ дългове са значително по-ниски.  Бившият премиер Рахой може и да е допускал грешки - например по въпроса за Каталуния - но той успя да изведе страната си от финансовата криза и кризата в еврозоната много по-добре, отколкото утвърдените политически сили в Италия. Фактът, че Рахой падна от власт след огромен корупционен скандал, е всъщност част от професионалния риск на всеки партиен лидер в условията на една демокрация.\n\r\n\n\r\nГермания губи в лицето на Испания един верен свой съюзник, а в случая с Италия е изправена пред сериозно предизвикателство. Ако към всичко това прибавим Брекзита и националистическите тенденции на Изток, ще видим една Европа, съвсем различна от онази, която съществуваше само допреди няколко години.\n\r\nГерманското правителство сега може да се осланя най-вече на Макрон. То, естествено, е длъжно да защитава германските интереси, но не бива и да изпуска из очи цялостната ситуация: В един свят, в който вече не може да се разчита дори и на Америка, понякога са нужни и компромиси, за да остане Европа едно цяло.\r\n", "date": "2018.06.03", "title": "Европа беше различна съвсем доскоро. А сега накъде ще тръгне?"}
{"url": "https://www.dnes.bg/mish-mash/2018/06/03/mucunki-obemni-ustni-kogato-tuningyt-doide-v-poveche.378274", "text": "\nВсеки се старае да изглежда добре, но понякога в стремежа си към красотата, човек може да прекали с естетическите подобрения.\r\nДоказателството ще видите в следващата галерия - момичета, които наистина искат да имат плътни устни. Дали това е по-красиво, преценете вие!\r\n ", "date": "2018.06.03", "title": "Муцунки, обемни устни... Когато тунингът дойде в повече"}
{"url": "https://www.dnes.bg/notifikacii/2018/06/03/i-papata-se-zagriji-za-situaciiata-v-nikaragua.378286", "text": "Папа Франциск призова за прекратяване на насилието в Никарагуа, където най-малко 15 души бяха убити тази седмица при протести срещу президента Даниел Ортега и предложените от него промени в социалното осигуряване, предаде Ройтерс. \n\n\r\nВ неделното си обръщение към събралите се стотици хиляди на площад \"Свети Петър\" папата изрази своята скръб по повод насилието, \"довело до жертви и ранени, извършено от въоръжените сили, за да се смажат социалните протести.\"\n\r\n\"Моля се за жертвите и техните семейства,\" каза главата на Римокатолическата църква.\n\r\nФранциск, който е първият папа от Южна Америка, посочи, че църквата винаги е за диалог, \"но това изисква активна готовност да се зачитат свободата и преди всичко животът\". \r\n\"Моля се насилието да спре и да се създадат условия за възобновяване на преговорите, колкото се може по-скоро\", каза той.\n\r\nНай-малко 15 души бяха убити и над 200 ранени в сряда, един от най-наситените с насилие дни на протести срещу \r\nОртега, започнали преди повече от месец, съобщи полицията в четвъртък.\n\r\nСпоред местната правозащитна организация Център за човешки права в Никарагуа най-малко 100 души са убити от началото на протестите. /БТА/\n\r\n ", "date": "2018.06.03", "title": "И папата се загрижи за ситуацията в Никарагуа"}
{"url": "https://www.dnes.bg/izvanrelsi/2018/06/03/kyde-se-krie-tainata-na-belioto.378163", "text": "Когато кажем \"Victoria's Secret\" винаги си представяме едни сексапилни супермодели, които позират в провокативни пози с предизвикателно бельо.\n\r\nДа, ама не. Компанията избра да постави акцент в една много различна и до голяма степен противоположна концепция, която се характеризира с удобството на бельото.\n\r\nВ унисон с темата, марката предлага нова колекция, включваща удобни сутиени и бикини с детайли и лога.\n\r\nРазбира се, рекламната кампания не може да мине без любимите красавици, които в случая са Сара Сампайо, Тейлър Хил, Лайс Рибейро, Роми Стридж и Жасмин Тукс.\n\r\nКакто можем да се досетим, моделите все пак продължават да акцентират върху сексапила си, позирайки дори и с удобно и класическо бельо в провокативни пози и неприкриващи особено много от телата си.\r\n                    \r\n                    \r\nВижте всички кадри от рекламната кампания в галерията на", "date": "2018.06.03", "title": "Къде се крие тайната на бельотo? "}
{"url": "https://www.dnes.bg/notifikacii/2018/06/03/otkriha-23-nelegalni-migranti-skriti-v-tainik-na-tir.378266", "text": "Групата от 23-ма нелегални имигранти от Пакистан и Афганистан, която бе задържана вчера в рамките на специализиирана полицейска операция на българо-гръцката граница, е била укрита в професионално изграден тайник в ТИР. Това заяви на брифинг на граничния ни пункт с южната ни съседка \"Капитан Петко войвода\" директорът на \"Гранична полиция\" главен комисар Светлан Кичиков.\n\r\nТози камион с наши регистрация и шофьор бе спрян на пътя Ивайловград - Любимец в рамките на акцията, като при инспекцията бяха открити признаци, че в камиона може да има укрити хора, посочи той. Товарният автомобил е отведен за щателна проверка на ГКПП Капитан Петко войвода, където в превозното средство след пролъчване с ренгенова апаратура и физическа проверка са установени 23 лица.\r\nКатегорично бе установено, че те са преминали през \"зелената граница\" пеша от Гърция у нас, допълни Кичиков.\r\nПо негови думи имигрантите, които са само мъже, са били натоварени в камиона в зоната за отговорност на граничния полицейски участък Ивайловград. При извършените беседи с нелегалните е станало ясно, че всички те са си платили, за да стигнат до Франция. Те твърдели, че на турска територия преди да преминат също нелегално в Гърция, са имали водач. Някои споделили, че са платили по 1600 евро на каналджия.\n\r\nПревеждането през нашата граница е било организирано. Мигрантите са качени на транспорта близо до браздата и настанени в изключително тясно помещение под тавана на товарния отсек, посочи още главен комисар Кичиков. Отворът е може би към 50 сантиметра, можете сами да си представите в какво състояние са били транспортирани хората, добави той. Иначе каросерията била празна.\n\r\nСпециализирана операция на българско-гръцката граница бе започната след анализ на ситуацията в Гърция, подчерта директорът на \"Гранична полиция\". По думите му тя се провежда със сили и средства на \"Гранична полиция\" и включва засилени проверки на превозните средства, които минават през граничната зона. Граничните служители били достатъчно добре обучени, за да реагират адекватно при съмнения.\n\r\nОбразувано е досъдебно производство за нелагално преминаване на границата, съобщи изпълняващият функцията районен прокурор на Свиленград Мария Кирилова. Тя допълни, че шофьорът на камиона, който е от Хасково, е задържан за 24 часа, като предстои да му бъде повдигнато обвинение и срокът за задържане да бъде удължен на 72 часа. \n\r\nЗасега той не давал обяснения. Има задържано и второ лице, което е действало като помагач на предполагаемия трафикант, информира още Кирилова. ", "date": "2018.06.03", "title": "Откриха 23 нелегални мигранти, скрити в тайник на ТИР"}
{"url": "https://www.dnes.bg/akoshtete-vqrvaite/2018/06/03/3-te-zodii-koito-sa-ujasni-vyv-vryzkite.378175", "text": "Всеки, който иска да създаде здрава и хубава дългосрочна връзка, това е абсолютно възможно нещо. \r\nТочно както е възможно да имаме партньор до себе си, с когото да споделяме всичко и да му имаме пълно доверие, така и за съжаление, има знаци, с които това е много трудна задача.\r\n \r\nПредставяме ви топ 3 на зодиите, които стават наистина ужасни в дълги връзки и определено не е за препоръчване да се захващате за дълго с тях.\r\n\r\n\r\n \r\nПредставителите на зодия Овен са считани за едни от най-егоцентричните в зодиака. Те могат да бъдат самопоглъщащи и това да създаде трудни и невъзможни за решаване проблеми във връзката. Те изпитват трудност да се обвържат дълготрайно, а често срещано е и разочарованието при партньорите им. Те са като малки деца, които хем искат много внимание, хем самите те не могат да го дават.\r\n\r\n\r\n \r\nСтрелецът е любимецът на зодиака. Като такива, те рядко са склонни да имат сериозни и дълги отношения. Имат неприятната черта, че обичат чуждото внимание и изневерите никак не са им чужди. Просто винаги ще си търсят нещо ново, за да си създават тръпка в отношенията. Това, което не осъзнават е, че не могат да имат сериозна връзка с повече от един човек... макар че се опитват да докажат обратното постоянно.\r\n \r\n", "date": "2018.06.03", "title": "3-те зодии, които са ужасни във връзките"}
{"url": "https://www.dnes.bg/sofia/2018/06/03/kola-blysna-kon-v-sofiia-otskubnal-se-ot-karuca.378267", "text": "Лек автомобил е блъснал отскубнал се от каруца кон на бул. \"Владимир Вазов\", съобщиха от МВР за \"Фокус\".\r\nПо първоначални данни конят се е отскубнал от каруцата, в която е бил впрегнат, и е тръгнал по бул. \"Владимир Вазов\", където е ударен от лек автомобил. \r\nШофьорът е направил забележка на водача на каруцата, вследствие на което се е стигнало до саморазправа. \r\nНяма сериозно пострадали при инцидента. \r\nНанесени са леки материални щети на автомобила, конят не е със сериозни наранявания.", "date": "2018.06.03", "title": "Кола блъсна кон в София, отскубнал се от каруца"}
{"url": "https://www.dnes.bg/stranata/2018/06/03/mestiat-lalugeri-zaradi-stroeja-na-iazovir-luda-iana.378268", "text": "До края на юли учени от Института по биоразнообразие и екосистемни изследвания към БАН ще преместят колония лалугери, за да не бъде засегната от строежа на язовир \"Луда Яна\" край Панагюрище, съобщиха от Министерството на регионалното развитие и благоустройството /МРРБ/.\n\r\nЖивотните, категоризирани като \"уязвими\" в Закона за защита на биологичното разнообразие, сега са на място, което след планираното за 2019 г. завършване на язовира ще се намира под вода. За да не бъдат засегнати, още при подготовката на дъното на съоръжението с планираните дейности по разчистване на растителността и отстраняване на повърхностния слой почва, строителят е бил инструктиран да не извършва строителни дейности.\r\n                    \r\n                    \r\nПреместването на колонията в подходящо местообитание в рамките на защитена зона от Европейската екологична мрежа Натура 2000 ще осигури оцеляването на застрашените индивиди в дългосрочен план. Това ще стане с няколко стъпки. \r\nПървата е логистична подготовка, която включва подготовка на мястото за освобождаване на лалугерите. На терена ще се изкопаят около 60 дупки с дълбочина 80 см и наклон приблизително 45 градуса, които да служат за временни укрития на преместените животни в началния период на адаптация към новото местообитание.\n\r\nТранслокацията на лалугерите включва улавяне на максимален брой от лалугерите в застрашената колония и преместването им на мястото за освобождаване. Допълнително подхранване на животните със семена, моркови и плодове ще повиши шансовете за успешното им приспособяване и оцеляване на новото място. Това ще подпомогне индивидите в този период на повишен стрес и ще ги задържи в района на пускането им, тъй като непознатата обстановка може първоначално да провокира бягство далече от предоставените им убежища.\n\r\nПредвижда се в новите местообитания да бъдат поставени временни заграждения, за да може лалугерите да бъдат защитени. Това ще предотврати паническото им разпръсване в началото и ще ги предпази от атаки на хищници като хищни птици, скитащи кучета и котки, белки, порове и др. Когато животните прокопаят собствен тунел, те сами ще излязат от заграждението, но вече ще разполагат с достатъчна система от тунели и дупки, за да оцелеят.\n\r\nПреместване от една локация на друга е сред най-често прилаганите консервационни дейности, извършвани с цел опазване на европейския лалугер през последните 25 г. Редица от тях са извършвани именно с оглед опазване на локални популации на места, където се планират строителни дейности, посочват от МРРБ.\n\r\nИзграждането на яз. \"Луда Яна\" се извършва рамките на Проект за развитие на общинската инфраструктура, който се финансира от Световна банка. Общият обем на язовира ще бъде 20 млн. куб. м, а стената му ще е висока 50 м. Ще бъдат изградени модерна пречиствателна станция за питейни води, довеждащи водопроводи и др. съоръжения. Чрез изграждането на язовира ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина \"Радка\" и площадките на \"Оптикоелектрон\" и \"Асарел\" ще получават чиста питейна вода.", "date": "2018.06.03", "title": "Местят лалугери заради строежа на язовир \"Луда Яна\""}
{"url": "https://www.dnes.bg/politika/2018/06/03/pyrvanov-za-poseshtenieto-v-moskva-ne-e-hettrik-no-se-vyrnahme-v-macha.378269", "text": "Тезата за това, че стратегическата ни ориентация предполага отказ от големите енергийни проекти - това е нелепо и национално безотговорно, каза Георги Първанов, президент на България 2002-2012 г., пред БНР.\n\n\n\n\n\r\n\"И едното, и другото е възможно. Казвал съм го и в Москва, и във Вашингтон – България печели от руските енергийни проекти, които са български по своето изпълнение и характер, и от присъствието на американски военни части в България. И в двете столици тази стратегическа ориентация се приемаше добронамерено и с разбиране. След това може би дойдоха комплексите и започнахме да се доказваме евроатлантически, като късат с тези енергийни проекти, които са, за мен, най-доброто като инвестиция, намерение, можеха да бъдат и като реализация – в годините на българския преход\", каза Първанов.\r\n                    \r\n                    \r\n\"Що се отнася до вината – тя е много тежка, но още от времето на тройната коалиция се получи едно тежко забавяне, а това беше времето в което тези проекти трябваше да бъдат направени необратими\", посочи той.\n\r\nОтносно т. нар. хеттрик на премиера Бойко Борисов при скорошното му посещение в Москва Първанов отбеляза.\n\r\n\"Няма хеттрик, разбира се. Аз също играя футбол. Добрата новина е, че с тази визита се върнахме в мача. Дотук с метафорите. Ясно е, че газов хъб, разпределителен център в обозримо бъдеще в България не може да има. Защото просто няма откъде да се вземе този газ. Даже по времето на \"Южен поток\" ние бяхме елемент от един голям, богат транзит, от който можехме да печели не 30 млн., както подхвърли някой, а десет пъти повече. Но идеята да търгуваме – това няма как да стане. Това право си го е завоювала Турция. Турция прави така: купува на едната граница, продава на другата на цени, каквито иска. В България това, което може да се случи, е наистина едни 15 милиарда - не 63, да бъдат транзитирани, да печелим от такси, защото този газ вече е обещан, да не кажа, че изтъргуван от руската страна - на Сърбия на Вучич, на Унгария на Орбан и за нас просто трябва да остане - надявам се да бъде договорено количество, което ние да потребяваме за нашата израстваща икономика\".\n\r\nСпоред президента \"нашият късмет е, че имаме стратегически разположение, а не защото сме много ценни\".\n\r\n\"По друг начин стои Сърбия. Вучич беше на парада на победата и тези неща се ценят в  Москва. А ние искаме от днес за утре, от днес за днес да получим някаква революционна промяна в отношението към България… Не може след 8-9 години отсъствие на контакти, след тежки реплики, след атаки от най-високо равнище от българската страна - разбира се и руската не е оставала длъжна, след това, което се нагнети като напрежение, не можем да очакваме, че ще се случи нещо революционно ново. Но прагматичното е част от \"Турски поток\" да мине през България\", изтъкна той.\n\r\n\"Не е добре нашите двама първи мъже - и двамата генерали, да се надскачат, когато става дума за външна политика, особено когато става дума за отношенията с Русия. Има място и за двамата и елементарна координация трябва да се получи. Сега тя не е факт. Има толкова широко поле за взаимодействие с руската страна, че тази конкуренция и ревност за мен е необяснима\", смята Георги Първанов.", "date": "2018.06.03", "title": "Първанов за посещението в Москва: Не е хеттрик, но се върнахме в мача"}
{"url": "https://www.dnes.bg/mish-mash/2018/06/03/nauchen-probiv-kryven-test-otkriva-10-tipa-rak.378271", "text": "Хиляди човешки животи могат да бъдат спасени благодарение на нов кръвен тест, способен да идентифицира десет типа рак години преди проявата на симптомите, пише БТА като цитира в. \"Дейли експрес\". \n\r\nОкачествен като Свещения Граал на изследванията в областта на рака, тестът може съществено да намали времето за диагностика на злокачествените заболявания. \n\r\n\"Тази възможност е изключително вълнуваща, тъй като много онкологични заболявания се откриват твърде късно\", казва професор Никълъс Търнър от лондонския Институт за изследване на рака. \n\r\nТестът търси фрагменти от ДНК, които се отделят в кръвта от бързоразвиващи се ракови клетки. В изпитателната фаза е постигната 90 процента точност.\r\n                    \r\n                    \r\nКръвният тест е в състояние да открива десет типа рак, сред които на белия дроб, яйчниците, панкреаса, черния дроб и гърдата. \n\r\nВ някои случаи тестът-чудо може да идентифицира злокачествените заболявания години преди появата на симптомите. \n\r\nСпециалистите очакват до няколко години тестът да навлезе в употреба.", "date": "2018.06.03", "title": "Научен пробив! Кръвен тест открива 10 типа рак "}
{"url": "https://www.dnes.bg/notifikacii/2018/06/03/izgubenite-pokoleniia-polovinata-afganistancheta-izvyn-uchilishte.378272", "text": "Близо половината от децата в Афганистан не ходят на училище заради военни конфликти, бедност, детски бракове и дискриминация на момичетата, съобщиха световните агенции, цитирайки доклад на международни организации.\n\r\nБроят на децата, останали извън класните стаи, се е повишил за първи път от 2002 година.\n\r\nШирещото се насилие принуди много училища да затворят врати, което се отрази на крехкия напредък в образованието за момичета.\n\r\nОколо 3,7 милиона деца на възраст между седем и 17 години, или 44 процента от децата, са останали извън класните стаи, като 2,7 милиона са момичета, каза министърът на образованието Мирваис Балхи на семинар, представяйки доклада на УНИЦЕФ, Ю Ес Ейд и независимия мозъчен тръст Самюъл Хол. \r\nТалибаните, които се стремят да отстранят подкрепяното от САЩ правителство и да върнат в страната строгите ислямски порядки, след като бяха свалени от власт през 2001 година, решително се противопоставят на образованието на момичетата, а заплахите от \"Ислямска държава\" накараха много училища да прекратят дейността си, отбелязва БТА..\n\r\nВ най-засегнатите провинции до 85 процента от момичетата не ходят на училище, посочват международните организации, без да уточняват точен времеви период или сравнения. \n\r\nОколо 300 000 деца, които сега са записани в начално училище, рискуват да отпаднат от образователната система преди края на учебния цикъл, допълва Франс прес. \n\r\nНай-уязвими са децата в селските райони, от икономически затруднени семейства, както и децата, застрашени от разселване заради липсата на сигурност.\n\r\n ", "date": "2018.06.03", "title": "Изгубените поколения - половината афганистанчета извън училище"}
{"url": "https://www.dnes.bg/politika/2018/06/03/red-i-tishina-v-slynchev-briag-no-umereno-tova-ne-e-kazarma.378273", "text": "По-широк контрол в черноморските ни курорти през летния сезон, защото те са лицето на България, без обаче това да пречи на туристите. За това се обяви в Бургас вицепремиерът и министър на отбраната Красимир Каракачанов. \n\n\n Той пристигна в града, за да участва в церемонията по връчване на знамето на ученическия гвардейския отряд и тамбурмажора на оркестъра към Професионална гимназия по електротехника и електроника \"Константин Фотинов\".\n\r\nСлед официалната част пред Дарик радио Каракачанов коментира и актуалните събития в Слънчев бряг - среднощното убийство на хазартния бос Коста Николов и подновената акция на вицепремиера Валери Симеонов срещу високите децибели в заведенията в туристическия комплекс.\r\n                    \r\n                    \r\nНе за пръв път в началото на сезона Слънчев бряг се превръща в арена на криминални прояви, коментира Каракачанов. \n\r\nТой изрази увереност, че МВР ще предприеме всички необходими мерки не само в курорта, но и по цялото Черноморие, за да има по-малко подобни инциденти.\n\r\nКаракачанов обаче е категоричен, че \"човек идва в Слънчев бряг, за да се весели, а не за да бъде въдворяван казармен ред и военна дисциплина\".\n\r\n\n\r\n\n\r\n\n\r\n ", "date": "2018.06.03", "title": "Ред и тишина в Слънчев бряг, но умерено, това не е казарма!"}
{"url": "https://www.dnes.bg/stranata/2018/06/03/bashta-i-6-godishno-s-ohluznaviia-pri-incidenta-sys-samoleta.378275", "text": "Баща и 6-годишната му дъщеря са с леки охлузвания след като ултралек самолет се приземи при принудително кацане в храсти при летището при село Овощник до Казанлък. Това съобщи за \"\" Христо Христов от звеното за разследване на произшествия към Министерството на транспорт, който пътува към мястото на инцидента. \n От министерството на транспорта пък казаха, че пилотът на ултралекия самолет се е обадил, за да съобщи за произшествието.\r\nХристов нарече приземяването в храстите принудително кацане. Той каза, че след като пристигнат ще разследват причината за инцидента. Ще се работи и по трите версии - субективен фактор, техническа причина и метеорологични условия.\r\nМашината е \"Икарус С 42\", съобщиха разследващи.\r\n ", "date": "2018.06.03", "title": "Баща и 6-годишно с охлузнавия при инцидента със самолета"}
{"url": "https://www.dnes.bg/top-novini/2018/06/03/kitaiskiiat-drakon-bavno-prevzema-germaniia-koi-shte-go-spre.378276", "text": "Властите трябва да се отнасят по-внимателно към придобиването на германски компании от китайски инвеститори, за да може Германия да остане лидер в ключовите сектори, посочи водещ институт за проучвания, цитиран от ДПА.\n\r\nНастъпил е последният момент за действия. Китай може ни прегази, каза Мико Хуотари, който е ръководител на програмата за отношения с Китай в института Мерикс (Merics).\n\r\nВече видяхме това да се случва в сектора на слънчевата енергия. Това е модел, който може да се повтори многократно в други сектори като роботиката, допълни той.\n\r\nОт години експерти от различни сектори в най-голямата европейска икономика изразяват безпокойство от придобиванията, осъществявани от китайски компании, насочени към ключови германски сектори. Например през 2016 година германският производител на роботи Кука (Kuka) бе придобит от китайския инвеститор Мидеа (Midea).\r\nБерлин затегна инвестиционните разпоредби миналата година, за да защити стратегически важните си сектори, тъй като продължават притесненията, че китайски компании могат да се сдобият с германски технологии чрез придобивания.\n\r\nСпоред новите разпоредби големите придобивания от страни извън ЕС или Европейската асоциация за свободна търговия трябва да бъдат оценени, за да се види дали представляват риск за сигурността или националните интереси.\n\r\nСтратегическата промишлена политика на Китай извиква необходимостта от повишено внимание, каза Хуотари, отбелязвайки, че Китай не е нормален конкурент.\n\r\nКитай използва държавни субсидии и големи средства, за да осъществява координирана промишлена политика, каза той.\n\r\nНай-големият германски синдикат И Ге Метал (IG Metal) изрази подобна позиция.\n\r\nЗад придобиванията има стратегически интереси на Китай в ключови германски сектори, каза членът на съвета на И Ге Метал Волфганг Лемб.\n\r\nТрябва да запазим водещата си роля във високотехнологичните сектори като машиностроенето и строителството на електроцентрали, каза той, цитиран от БТА.\n\r\nЛемб отбеляза, че И Ге Метал е станал по-критичен към китайските инвеститори през последните няколко години и допълни, че инвеститорите от Китай вече не спасяват затруднените компании с капитал, а търсят стратегически инвестиции.", "date": "2018.06.03", "title": "Китайският дракон бавно превзема Германия, кой ще го спре?"}
{"url": "https://www.dnes.bg/notifikacii/2018/06/03/bravo-graciite-ni-specheliha-zlato-na-topki-i-vyjeta.378277", "text": "Националният ансамбъл по художествена гимнастика спечели златен медал от европейското първенство.\r\nСимона Дянкова, Елена Бинева, Мадлен Радуканова, Лаура Траатс и Стефани Кирякова получиха най-високата оценка (22,825) за изпълнението си с три топки и две въжета.\r\nМомичетата на треньора Весела Димитрова изиграха съчетанието си без грешка. Така изпревариха в крайното класиране Италия (22,350) и Азербайджан (20,350).\r\nГрациите ни завършват участието си в шампионата с 3 медала.\r\nОще спортни новини четете в ", "date": "2018.06.03", "title": "Браво! Грациите ни спечелиха злато на топки и въжета"}
{"url": "https://www.dnes.bg/notifikacii/2018/06/03/sanches-moje-i-da-ne-izkara-do-izborite.378279", "text": "Новият премиер на Испания Педро Санчес, който бе издигнат на власт от необичаен съюз от съперничещи си партии, няма да включи представители на крайнолявата партия \"Подемос\" в кабинета си, каза негова сътрудничка, цитирана от Ройтерс и БТА. \n Санчес дойде неочаквано на власт в резултат от корупционен скандал, който свали правителството на консерватора Мариано Рахой. Неговата Социалистическа партия обаче държи едва 84 места от 350 в парламента и не е ясно колко време би съществувало правителството му.\n\r\n\"Подемос\", която помогна на Санчес да свали от власт Рахой, заяви, че иска да участва в правителството. \n\r\nПартията иска щедра социална политика и по-строги регулации и данъци за банките.\r\nНа въпрос дали в новото правителство ще има министри от \"Подемос\" сътрудничката на Санчес Маргарита Роблес заяви за радио Кадена Копе: \"Не, не. Позицията на Педро Санчес е ясна. Това ще е правителство на Социалистическата партия, правителство на малцинството\".\n\r\nДруг сътрудник на Санчес, Хосе Луис Абалос, заяви за телевизия \"Ла Секста\", че съставът на новия кабинет ще бъде обявен до средата на следващата седмица и че е възможно в него да има независими кандидати, които не са членове на Социалистическата партия.\n\r\nТой подчерта, че всички партии, които свалиха Рахой, са против предсрочни избори, но призна, че правителството може да се сблъска с твърда опозиция в парламента и да се стигне до предсрочен вот.\n\r\nСред местните медии дори левоцентристкият \"Паис\" се съмнява, че правителството на Санчес ще изкара до средата на 2020 г., когато приключва мандатът на сегашния парламент, отбелязва Ройтерс.\n\r\n\"Никое правителство, което не разполага с подкрепата на урните, няма необходимата легитимност да осъществи съживяването, икономическата модернизация и политическите промени, от които се нуждае Испания. Правителството, което ще състави Педро Санчес, може да е единствено кратковременно и преходно\", пише вестникът в редакционна статия.", "date": "2018.06.03", "title": "Санчес може и да не изкара до изборите"}
{"url": "https://www.dnes.bg/muzika/2018/06/03/uspeshniiat-syrdchen-masaj-samo-v-rityma-na-la-macarena.378280", "text": "Песента \"La Macarena\" може да спаси човешки животи, увериха испански учени, цитирани от Франс прес и БТА.\n\r\nТе препоръчват да се съобразим с ритъма на този стар летен хит, когато правим сърдечен масаж.\n\r\nПесента на \"Лос Риос\", излязла през 1990 г., не само е популярна в целия свят, но и дава верния ритъм за сърдечен масаж - спешна процедура, свързана със 100-120 притискания в минута. \n\r\nТова бе потвърдено с изследване на учени от Автономния университет в Барселона, обхванало 164-ма студенти, изучаващи медицина. Те били разделени на три групи. \n\r\nВсички участници трябвало да правят сърдечен масаж върху манекени в разстояние на две минути. Най-добри резултати постигнали онези, които ползвали метроном, регулиран да отброява 103 удара в минута с помощта на апликация върху мобифон - 91 на сто от тях поддържали правилния ритъм. \r\n                    \r\n                    \r\nТой бил поддържан също от 74 на сто от участниците, на които било казано да следват темпото в песента \"La Macarena\". Едва 24 на сто от участниците, които правили сърдечен масаж, без да ползват ориентири и без да са получили предварителни инструкции, поддържалия правилния ритъм.\n\r\n\"Онези, които слушаха \"La Macarena\", започваха веднага сърдечния масаж, докато слушащите ударите на метронома го правеха с известно закъснение\", отбеляза Енрике Кареро Карденал от екипа. \n\r\nРезултатите от изследването бяха представени на конференцията на Европейското дружество по анестезиология в Копенхаген.", "date": "2018.06.03", "title": "Успешният сърдчен масаж  - само в ритъма на La Macarena!"}
{"url": "https://www.dnes.bg/football/2018/06/03/ronaldo-ostava-izvyn-idealniia-otbor-za-vsichki-vremena.378281", "text": "Великият бразилски нападател Роналдо Луис Назарио де Лима не включи португалския си съименник Кристиано Роналдо в своя символичен футболен отбор на всички времена.\r\nРоналдо обяви идеалната си единайсеторка за каталунския вестник \"Мундо Депортиво\", в която включи себе си и Лионел Меси, но не и петкратния носител на \"Златната топка\" от Реал Мадрид.\r\nПрави впечатление, че в селекцията на Феномена няма нито един футболист, който да е играл във Висшата лига или Бундеслигата.\r\n \r\n", "date": "2018.06.03", "title": "Роналдо остава извън Идеалния отбор за всички времена"}
{"url": "https://www.dnes.bg/stranata/2018/06/03/myrtvoto-vylnenie-ubilo-dvamata-bratia-v-pomorie.378282", "text": "Двама братя се оказаха пловдивчаните, които в късния следобяд на събота се удавиха на централния плаж в Поморие срещу Атриума на Гранд хотел \"Поморие\". Това са 31-годишният Мирослав Средев и Христо на 29 г., които оставят две сирачета, съобщи \"\".\n\r\nДвамата пристигнали с приятели в Поморие да изкарат уикенда, Христо бил със съпругата си Ива. Тя също влязла в морето с тях, но бързо излязла заради вълните и така се спасила от удавяне. \n Единият от братятя бил изкаран още полужив от водата, но въпреки озазаната му помощ на пясъка, бързо издъхнал. Другият се наложило да бъде изваден с катер, тъй като тялото му изплувало на 200 метра навътре от брега зад шамандурата.\r\n                    \r\n                    \r\nНай-верорятната причина за удавянето е мъртвото вълнение, което завлякло единият брат навътре в морето. \n\r\nДругият тръгнал да го вади, но и той се удавил. По чудо не е загинал трети мъж, който се притекъл на помощ на двамата братя, но също попаднал в подводно течение. \n\r\nСамо бързата намеса на бившия концесионер на плажа Апостол Петков, който бил случайно наблизо, и старши спасителят Янислав, предотвратила още по-голяма трагедия с трети удавник.\n\r\nЗасега отпада съмнението дали случаят се е разиграл в работното време на спасителите, което е до 18 ч.. Според плажуващи двамата пловдивчани влезли в морето в 18,10 ч., когато водните гардове си тръгвали. Вече тъкмо излизал от пясъка и спасителят Янислав чул виковете за помощ. Въпреки намесата му и на бившия стопанин на ивицата обаче вече било късно.\n\r\n3 часа преди фаталното къпане единият от братята пуснал в личния си профил във фейсбук снимки от безметежния уикенд на плажа.\n\r\n\"Този плаж в Поморие е един от най-опасните на север от Бургас, тъй като на него по всяка време на годината има мъртво вълнение и често се образуват подводни ями. В минали години сме имали доста инциденти там\", коментира бившият шеф на Областната комисия по водно спасяване д-р Андрей Найденов.", "date": "2018.06.03", "title": "Мъртвото вълнение убило двамата братя в Поморие"}
{"url": "https://www.dnes.bg/notifikacii/2018/06/03/ujasyt-ot-pyrvo-lice-miatai-parite-shte-ti-otrejem-prystite.378278", "text": "На 29 май на гарата в Горна Оряховица е проведена спецакция по залавянето на ало измамници. Разплитането на случая тръгва от възрастна жена, която хвърля 1000 лева през прозореца си. \n\n Късният следобед на 28 май 65-годишната жена попада в схема на телефонна измама.\n\r\n\"Сетих се, че са измамници и затворих. После пак ми звъняха и казаха, че не са измамници, а от полицията”, разказва Илинка Боромсузова пред Нова тв.\n\r\nМъжът отсреща се представя за бившия главен секретар на МВР и настоящ шеф на Агенция \"Митници” Георги Костов. Прилагат схемата, че съдейства за разкриване на телефонна измама и искат от жената пари, за да хванат престъпник. Тя им отказва, а мъжът на телефона я заплашва.\r\n\"Заем къде са парите, мръсницо, сега ще дойдем, ще ви отрежем пръстите, ще ви хвърлим от балкона надолу и ще ви изнасилим”, заявил измамникът.\n\r\nУплашена, жената хвърля от балкона всичките си спестявания – 1000 лв.\n\r\nДен по-късно полицаи от Пловдив и Горна Оряховица влизат в следите на измамниците. Залавят 48-годишния Атанас по прякор Трепача от гара Горна Оряховица. \n\r\nМъжът е известен на полицията.\n\r\nСчита се, че е един от мозъците на телефонните измами у нас. \n\r\nИма подозрения, че е участвал е и в най-крупната измама в Гърция, на стойност половин милион евро.\n\r\nОказва се, че настоящата измама е извършена от Букурещ.\r\n ", "date": "2018.06.03", "title": "Ужасът  от първо лице: Мятай парите! Ще ти отрежем пръстите!"}
{"url": "https://www.dnes.bg/notifikacii/2018/06/03/za-ubiistvoto-v-slynchev-briag-chuha-se-mnogo-izstreli-svistene-na-gumi.378247", "text": "Показно разстреляният тази нощ в Слънчев бряг е 55-годишният Коста Николов. Информацията съобщиха негови познати, но до този момент самоличността на жертвата не е официално потвърдена от полицията. \n\n\n\r\nИмето му се свързва основно с хазартния бизнес по морето. Николов е държал над 10 игрални зали в Слънчев бряг, Несебър, Бургас и Нова Загора. Бил е и собственик на хотел \"Цезар Палас\" в Нова Загора. Освен това се е занимавал и с внос и продажба на автомобили, пише \"Монитор\".\n\r\nЕдно от казината му се намира в района зад сградата на Районно управление в Слънчев бряг, другите игрални зали, които държи в курорта са срещу входа на култовия ресторант \"Джани\" и до известната дискотека \"Мания\".\r\nТой е собственик на седем фирми, сред които \"Кан Бет\" ЕООД, \"Цезар Палас\" ЕООД, \"Меджик Кан\" ЕООД и \"Кан-Белс\" ЕООД, показва справка в Търговския регистър.  Всички те са регистрирани на адрес ул. \"Васил Левски\" №29 в Нова Загора, на който се намира и хотел \"Цезар Палас\".\n\r\nМястото, на което килърите са причакали бизнесмена, е близо до едно от казината му. По всяка вероятност той е пътувал с приятелката си към игралната зала. Простреляната в главата до него жена е с опасност за живота. \n\r\nНеволни свидетели на екзекуцията са станали семейство руски туристи. \r\n\"Чуха се много изстрели. Повече от 6-7 пъти се стреля, но не помня точно колко. После свистене на гуми, настана суматоха. Разбрахме, че има убийство, когато хората започнаха да крещят. Останахме тук, докато дойде полицията. Видяхме как изваждат жената от колата. Беше млада красива жена с дълга руса коса. Цялата беше в кръв и не мърдаше. Помислихме, че е мъртва\", разказаха руснаците.\r\nПриятелите и бизнес-партньорите на Коста Николов са в шок от случилото се. Според тях той не е имал врагове, нито дългове, а бизнесът му процъфтявал. ", "date": "2018.06.03", "title": "За убийството в Слънчев бряг: Чуха се много изстрели, свистене на гуми..."}
{"url": "https://www.dnes.bg/notifikacii/2018/06/03/ikonomisti-injeneri-mashinni-operatori-biznesyt-pak-zapochva-da-gi-tyrsi.378248", "text": "Завършилите висше образование по икономика или администрация и управление, отново ще се търсят от бизнеса. Това е една от големите изненади в първото проучване на Агенцията по заетостта за потребностите от работна сила, проведено у нас преди два месеца. Според него както сега, така и в средносрочна перспектива, работодателите ще търсят средно- и висококвалифициран персонал, пише \"Сега\".\n\r\n\"Потребности от икономисти, инженери, машинни оператори, продавачи, готвачи ще има през следващите 6 месеца, и след 5 години\", се казва в проучването.\n\r\nТо е реализирано съвместно с Комисиите по заетост към Областните съвети за развитие. В него са участвали 5012 работодатели, попълвали са онлайн въпросници, 89% от които са от частния сектор. Повече от предприятията са малки, с до 10 души персонал.\r\nВ последните години \"икономиката\" бе обявена за не особено перспективна специалност - в нея учат най-много студенти, а реализацията на придобитото от тях висше образование според рейтинга на университетите е едва 39%. \r\nЗаради излишъка на икономисти правителството започна постепенно да орязва държавно субсидираните места за това направление, като от 2015 г. до сега намалението е близо 50%. По специалността администрация и управление пък спадът според МОН в броя на студентите е близо 60%. Противно на държавната политика обаче анкетите на работодателите очертават съвсем противоположна тенденция.\n\r\nСпоред проучването 1771 работодатели, или 35.3%, нямат незаети работни места. В краткосрочен план обаче, през следващите 6 месеца, нужда от нов персонал ще имат 3057 работодатели, или 61%. \"От специалистите с висше образование най-често ще се търсят завършилите икономика, администрация и управление, машинно инженерство, електротехника, електроника и автоматика, туризъм\", сочат резултатите от изследването на АЗ.\n\r\nПроучването потвърждава тенденцията за търсене на повече хора с професионално образование, отколкото на висшисти. Общо 2908 работодатели, или 58% от анкетираните, са посочили, че не им достигат специалисти със средно образование и квалификация. Най-търсените са от сферата на стопанското управление и административните дейности, следвани от онези, необходими за индустриалните дейности, архитектурата и строителството. Туризмът, хотелиерството и ресторантьорството са на 4-то място по заявено търсене на средни специалисти.\n\r\nКонкретните професии, които бизнесът ще търси през следващите 6 месеца, най-често са машинен оператор (1526 лица са заявили интерес към такива специалисти), продавач-консултант (1207), готвач (870), сервитьор-барман (811), строител (781), шивач (644), оператор в производството на облекло, електротехник, заварчик, камериер. \n\r\n\"Търсеният брой кадри по въпросните 10 професии, заедно със заявения по следващите 5 (професии - бел.ред.) - икономист, оперативен счетоводител, машинен техник, строител-монтажник, машинен монтьор и озеленител, формира половината от общия брой търсени лица по предложените в анкетата 77 професии\", отбелязват от АЗ.\n\r\nОттам отчитат и глад за работници без специална квалификация. Най-често се търсят общи работници, куриери, носачи, работници в преработващата промишленост и помощници при приготвянето на храни.", "date": "2018.06.03", "title": "Икономисти, инженери, машинни оператори... Бизнесът пак започва да ги търси"}
{"url": "https://www.dnes.bg/sofia/2018/06/03/mladej-izchezna-vyv-vodoem-krai-negovan.378249", "text": "Младеж изчезна във водоем край софийското село Негован. По първоначални данни момчето е на 16 години. \r\nГрупа младежи са влезли във водата и един от тях не е излязъл.\r\nВодолази от Монтана започнаха да претърсват дъното на водоема, за да открият тялото на изчезналия младеж. \r\nГоворителят на Центъра за спешна медицинска помощ (ЦСМП)-София Катя Сунгарска уточни, че сигналът към тях е подаден в 15:24 часа. \r\n\"Нямаме години. Човекът, който подава сигнала, е казал, че не познава момчето и не може да идентифицира на колко години е и какво се е случило. Казал е само, че са били група. Линейката веднага е тръгнала към водоем край село Негован. Пожарната и полицията са на мястото\", обясни Сунгарска пред \"Фокус\". \r\nПо думите ѝ е влизала лодка, обиколила е, но не го е намерила.", "date": "2018.06.03", "title": "Младеж изчезна във водоем край Негован"}
{"url": "https://www.dnes.bg/obrazovanie/2018/06/03/kandidat-studenti-na-izpit-po-bel-v-sofiiskiia-universitet.378250", "text": "Изпитът по български език и литература от редовната сесия за кандидат-студенти в Софийския университет \"Св. Климент Охридски\" е днес от 9.00 часа, съобщиха от висшето училище.\n\r\nКандидатстудентският изпит по български език и литература проверява и оценява знанията и уменията на кандидатите, като резултат от обучението им по български език и литература в средното училище, свързани с четене с разбиране на текст. То включва извличане на информация, извеждане на преки и непреки заключения, тълкуване и обобщаване; владеене на основните граматични, правописни и пунктуационни норми, както и редактиране на текст и създаване на аргументативен тип текст /есе/.\n\r\nИзпитът се състои от две части: тест с 50 въпроса /70 точки, като 1/3 от точките са за въпросите по литература/ и задача за изграждането на аргументативен тип текст по даден проблем - есе /30 точки/. Максималният брой точки е 100.\r\n                    \r\n                    \r\nСъздаването на аргументативен текст по даден проблем - есе, е задължителен компонент от изпита, което означава, че при отказ от писането на есе точки няма да се присъждат, въпреки че кандидатът може да е дал верни отговори на задачи от теста. Темата на есето може да бъде върху твърдение/сентенция от литературен или нелитературен източник. Текстът трябва да е в обем до 3 страници.\n\r\nТестът включва въпроси както от затворен, така и от отворен тип. Тестовите задачи по литература и част от задачите по български език са формулирани на базата на откъси от текстове. Въпросите, проверяващи литературните компетентности на кандидатите, са базирани върху откъси както от текстове, включени в програмата по български език и литература за задължителната подготовка за 11-и и 12-и клас, така и от текстове, невключени в учебната програма. Въпросите върху откъс от неизучавано произведение са формулирани така, че отговорите им да не изискват познаване на целия текст.\n\r\nПо-малка част от въпросите, свързани с литературни компетентности, изискват фактологически знания /разпознаване на авторство, заглавие и т.н./, а по-голямата част от тази група въпроси предполага умения за четене на художествен текст - обяснение на мотивацията на героите, тълкуване на функцията на използваните изразни средства, коментар върху структурни особености на текста.\n\r\nИзпитът по български език и литература продължава четири часа.\n\r\nОт 14.00 часа днес ще се състоят и изпитите за кандидат-студенти в Софийския университет по италиански език и по философия и социални науки. ", "date": "2018.06.03", "title": "Кандидат-студенти на изпит по БЕЛ в Софийския университет"}
{"url": "https://www.dnes.bg/snimka-na-denia/2018/06/03/nedeliata-zapochva-sys-slynce-sledobed-dyjd-i-gradushki.378251", "text": "Днес преди обяд ще е предимно слънчево. Около обяд и до полунощ, на много места ще се развива купеста и купесто-дъждовна облачност и ще има краткотрайни валежи с гръмотевични бури и градушки. Вятърът в Дунавската равнина ще се ориентира от северозапад и ще е до умерен, а в крайните източни райони ще е от юг-югоизток. \n\r\nМаксималните температури ще са между 29° и 34°, по-ниски по Черноморието, за София – около 28°. Това съобщи дежурният синоптик от Националния институт по метеорология и хидрология (НИМХ) при Българската академия на науките (БАН) за \"Фокус\".\n\r\nПо Черноморието през деня ще преобладава слънчево време. Късният след обяд, главно по Северното Черноморие ще се развива купесто-дъждовна облачност и на места там ще превали и прегърми. \r\nЩе духа слаб до умерен вятър от юг-югоизток. Максималните температури ще са 21-25°. Температурата на морската вода е 21-22°. Вълнението на морето ще е около 2 бала.\n\r\nВ планините преди обяд ще преобладава слънчево време. Около и след обяд ще се развива купесто-дъждовна облачност и на много места ще превали краткотраен дъжд с гръмотевици. На отделни места в Рило-Родопската област явленията ще са по-интензивни. \n\r\nЩе духа слаб до умерен вятър от север-северозапад. Максималната температура на височина 1200 метра ще е около 21°, на 2000 метра – около 15°.", "date": "2018.06.03", "title": "Неделята започва със слънце, следобед – дъжд и градушки"}
{"url": "https://www.dnes.bg/balkani/2018/06/03/hiliadi-na-protest-v-skopie-iskat-predsrochni-izbori.378252", "text": "Десетки хиляди привърженици на консервативната опозиция протестираха пред главната сграда на македонското правителство в столицата Скопие с искане за предсрочни избори, предаде Асошиейтед прес, цитирана от БТА.\r\nПартията ВМРО-ДПНЕ, който управляваше от 2006 до 2017 г., организира голяма антиправителствена демонстрация снощи против едногодишното управление на лявото правителство и иска предсрочни избори да бъдат свикани през март или април догодина.\r\nОпозицията твърди, че правителството е некомпетентно, съсипало е икономиката, понижило е заплатите и пенсиите и е позволило на корупцията да процъфтява, както и че е навредило на националните интереси, преговаряйки с Гърция за възможно ново име на страната, посочва АП. ", "date": "2018.06.03", "title": "Хиляди на протест в Скопие, искат предсрочни избори"}
{"url": "https://www.dnes.bg/notifikacii/2018/06/03/demonstraciia-v-niu-iork-sreshtu-ognestrelnite-oryjiia.378253", "text": "Хиляди демонстранти участваха в протестна акция на Бруклинския мост в Ню Йорк против насилието, свързано с огнестрелно оръжие, предаде Асошиейтед прес, цитирана от БТА.\r\nУченическа група (Youth Over Violence), създадена след стрелбата в гимназията в Паркланд, Флорида, през февруари, организира вчерашния протест. \r\nШествието премина по моста до Долен Манхатън, където на митинг демонстрантите, сред които актрисите Джулиан Мур и Сюзан Сарандън, призоваха законодателите да приемат ограничения за огнестрелните оръжия.", "date": "2018.06.03", "title": "Демонстрация в Ню Йорк срещу огнестрелните оръжия"}
{"url": "https://www.dnes.bg/stranata/2018/06/03/zatrudnen-e-trafikyt-prez-na-gkpp-kulata-zaradi-remonti.378254", "text": "Интензивно е движението на изход за товарни автомобили на ГКПП \"Капитан Андреево\" и ГКПП \"Лесово\", съобщиха от \"Гранична полиция\". Данните са към 6.00 часа. \r\nПродължава да бъде интензивен и затруднен трафикът и на ГКПП \"Кулата\" - леките автомобили и автобуси преминават на едно трасе, товарните - на второ, а третото не функционира, поради извършване на ремонтни дейности на гръцка територия. \r\nНа границата със Сърбия, Македония и Румъния движението се извършва нормално на всички гранични контролно-пропускателни пунктове.", "date": "2018.06.03", "title": "Затруднен е трафикът през на ГКПП \"Кулата\" заради ремонти"}
{"url": "https://www.dnes.bg/health/2018/06/03/bezkrainite-polzi-ot-meda-efikasen-e-i-za-astma.378122", "text": "Медът е сред най-добре проучените био продукти с изявени противовъзпалителни и антисептични свойства. Те определят много позитивното му действие за облекчаване симптомите на респираторни състояния, включително при простуда, кашлица и алергия. Този му ефект е причина учените да проследят и потенциалните ползи от ползването на пчелен мед като био лекарство срещу астма.\r\n \r\nОказва се, че медът може да помогне за допълване лечението на астма, особено за облекчаване на кашлицата. Противовъзпалителното действие на меда помага за бързо разнасяне на отока по лигавицата на дихателната система, характерен за астматичните прояви. Освен това медът засилва производството на слюнка за оптимално овлажняване не дихателните пътища и намаляване на раздразнението, провокиращо кашлицата. Като допълнение антисептичните свойства на меда намаляват риска от допълнително раздразняване на възпалената лигавица.\r\n \r\nТези ефекти на меда като средство за облекчаване проявите на астмата са  научно доказани. Проучване установява значително облакчаване на симптоматиката след редовен прием на пчелен мед, включително при деца с астма. Данните сочат, че като средстов за облекчаване на кашлицата ефектът на меда е съизмерим с този на някои от най-често назначаваните лекарства срещу кашлица.\r\n \r\nАстмата е сред най-трудните за лечение хронични възпалителни заболявания, защото сред причините за развитието й се предполагат и някои автоимунни реакции на организма.\r\n \r\n\r\n ", "date": "2018.06.03", "title": "Безкрайните ползи от меда – ефикасен е и за астма"}
{"url": "https://www.dnes.bg/notifikacii/2018/06/03/arestuvaha-kilyra-ot-slynchev-briag-ubil-hazartniia-bos-ot-revnost.378255", "text": "\nИзвършителят на убийството в Слънчев бряг е задържан на ГКПП \"Лесово\" в опит да премине границата. Това каза главният секретар на МВР гл. комисар Младен Маринов на брифинг във връзка със случая с убития при стрелба собственик на казина в Слънчев бряг.\n\n\n\n\r\n\"Става въпрос за ревност и неизяснени лични отношения. Имаме загинал мъж на 54 години и пострадало момиче на 22 години, което е в тежко състояние в болницата в Бургас. След бърз анализ работата и провеждане на оперативно-издирвателни действия извършителят беше задържан в опит да премине границата на ГКПП \"Лесово\", каза Младен Маринов, цитиран от \"Фокус\".\r\nТой уточни, че извършителят е 37-годишен мъж, който притежава законно оръжие и е с чисто криминално минало.\n\r\n\"Оръжието му е иззето и тепърва ще се установява дали това е използваното оръжие за престъплението. Давано му е във връзка с неговата работа като лице, което работи с парични средства в различни фирми. Най-вероятно е имал чувства към простреляното момиче, познават се от около един месец според данни на свидетели. Убийството е извършено с особена жестокост към жертвата\", допълни главният секретар на МВР.\n\r\nПо време на инцидента на задната седалка в автомобила е имало още двама души, които не са пострадали, но са били очевидци, уточни той.\n\r\nПърво е застрелян 54-годишният мъж, добави главният секретар на МВР. Той каза още, че състоянието на 22-годишното момиче остава тежко. То е работело в едно от казината на убития Коста Николов.\n\r\nПолицията продължава да издирва свидетели на инцидента, уточни директорът на ОД -  МВР Бургас старши комисар Калоян Калоянов.\n\r\nОкръжният прокурор на Бургас Георги Чинев допълни, че всеки момент предстои повдигане на обвинение за умишлено убийство и вземане на постоянна мярка за неотклонение \"задържане под стража\".\n\r\nПо непотвърдена информация 37-годишният е работил като охранител във фирма и е отговарял за транспортирането на големи парични суми, пише \"\".", "date": "2018.06.03", "title": "Арестуваха килъра от Слънчев бряг, убил хазартния бос от ревност"}
{"url": "https://www.dnes.bg/notifikacii/2018/06/03/izrael-s-raketni-udari-po-celi-na-hamas-v-ivicata-gaza.378256", "text": "Израелските ВВС рано тази сутрин нанесоха втори ракетен удар в ивицата Газа в отговор на ракетен обстрел от палестинската територия, съобщиха световните агенции.\r\n\"Преди минути израелски изтребители поразиха в северната част на ивицата Газа пет терористични цели във военен лагер, принадлежащ на морските сили на Хамас. Това беше втора атака за днес срещу цели, принадлежащи на Хамас - организация, отговорна за всички атаки, чийто източник е ивицата Газа, насочени против Израел и цивилното му население. Атаката беше извършена в отговор на ракетите, изстреляни от ивицата Газа срещу Израел през нощта\", гласи съобщението на израелските военни.\r\n/БТА/", "date": "2018.06.03", "title": "Израел с ракетни удари по цели на Хамас в ивицата Газа"}
{"url": "https://www.dnes.bg/sofia/2018/06/03/vijte-kyde-niama-da-ima-voda-v-sofiia-na-4-iuni.378257", "text": "На 04 юни 2018 г. (понеделник), във връзка с подмяна на сградно водопроводно отклонение в кв. \"Суходол\", се налага спиране на водоподаването от 09:00 до 15:00 часа на клиентите на \"Софийска вода\", живеещи в района на: кв. \"Суходол\", местност  Трайков чифлик.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Трайков чифлик\" № 6.\n\r\nНа 04 юни 2018 г. (понеделник), във връзка с подмяна на сградно водопроводно отклонение на ул. \"Витиня\", жк. \"Сухата река\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. \"Витиня\"  от ул. \"Тодорини  кукли\"  до ул. \"Константин  Фотинов\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Витиня\" № 6.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.03", "title": "Вижте къде няма да има вода в София на 4 юни"}
{"url": "https://www.dnes.bg/politika/2018/06/03/1938-izvinitelni-belejki-ot-deputatite-koi-otsystva-nai-mnogo-ot-ns.378258", "text": "1938 уведомления за отсъствия на депутати \"по уважителни причини\" от пленарни заседания са приели председателят на 44-ото Народно събрание Цвета Караянчева и нейният предшественик Димитър Главчев за изминалите година и един месец от началото на мандата. Това показва справка от администрацията на парламента, поискана от \"Труд\".\n\r\nОсъствията на депутатите са над 2000, защото много от уведомленията се отнасят за две или повече заседания. Съгласно правилника на парламента \"извинените\" се плащат, докато за \"неизвинени\" се удържа цялата надница. Няма данни каква част от отсъствията \"по уважителни причини\" са по болест, заради командировка или друг служебен ангажимент и каква са по някаква друга причина.\r\n                    \r\n                    \r\nУведомленията, които по правилник трябва да се подават предварително, масово се внасят в деня преди отсъствието. Има и множество документи, които са постъпили на същия ден, както и такива, които се отнасят за задна дата.\n\r\nПо-голямата част от отсъствията се падат на опозицията. С най-много са от групата \"БСП за България\" – 593 уведомления. От ДПС са дали 429 \"извинителни бележки\", от \"Воля\" – 175.\n\r\nДепутатите от ГЕРБ, на които се налага да крепят кворума в пленарната зала, са уведомили за отсъствия 373 пъти, а от \"Обединени патриоти\" – 353 пъти.\n\r\nДокато е била зам.-председател на парламента, настоящият председател Цвета Караянчева е подала 12 уведомления, едно от които за две заседания. Предшественикът й Димитър Главчев вече като редови депутат си е позволил само едно отсъствие. Преди да стане зам.-председател на НС Емил Христов (ГЕРБ) се е извинил 7 пъти за 8 дни отсъствия. Началникът на групата на ГЕРБ Цветан Цветанов е подал 15 уведомления за 25 отсъствия.\n\r\nЛидерът на БСП Корнелия Нинова, която има най-много \"неизвинени\" – 7, има и 7 \"извинени\".\n\r\nПредседателят на ДПС Мустафа Карадайъ е внесъл 10 уведомления, две от които са за по 3 дни.\n\r\nШефът на \"Воля\" и зам.-преседател на НС Веселин Марешки има 50 отсъствия, което е близо половината заседания.\n\r\nРекордьор от лидерите е Волен Сидеров. Председателят на групата на \"Обединени патриоти\" е подал 49 уведомления за отсъствия от 76 заседания.\n\r\nБроят на отсъствията се равнява на това нито един депутат да не се яви на работа в продължение на около месец. Тоест колкото още една лятна ваканция.", "date": "2018.06.03", "title": "1938 \"извинителни бележки\" от депутатите. Кой отсъства най-много от НС?"}
{"url": "https://www.dnes.bg/za-da-se-razbirame/2018/06/03/10-prichini-zashto-niakoi-hora-trudno-namirat-liubovta.378138", "text": "В любовта всички ние се различаваме, но има един тип личности, които се срещат рядко – старите души. Всяка емоция за тях е много по-интензивна. Те вярват в сродната душа, истинската любов, в това, че трябва да се усещат на едно по-дълбоко духовно ниво с партньора си. Но нерядко те са самотни в любовта.\r\n\r\n\r\nЗнаейки много добре кои са те, старите души също знаят какво искат и какво не в техния партньор. Това може да е предимство, но също така намалява шансовете им за намиране на половинка.\r\n\r\nТези хора са склонни много да премислят. Свръхчувствителността и способността им да се притесняват и да правят предположения могат да причинят поражения на взаимоотношенията.\r\r\n                    \r\n                    \r\nСтарите души често са привличани от интензивни емоции, а не от трайни, което означава, че те са склонни да се забъркват във взаимоотношения с хора, с които имат по-повърхностно общуване.\r\n", "date": "2018.06.03", "title": "10 причини, защо някои хора трудно намират любовта"}
{"url": "https://www.dnes.bg/notifikacii/2018/06/03/pet-zvezdi-praznuva-v-rim-vlizaneto-si-vyv-vlastta.378259", "text": "Хиляди привърженици на антисистемното Движение пет звезди отпразнуваха снощи в Рим влизането му в състава на управляващата коалиция на Италия, предаде Франс прес, цитирана от БТА.\n\r\n\"Никой не очакваше подобно нещо от мен\", заяви пред множеството бившият комик Бепе Грило, който създаде Движение пет звезди през 2009 г. Днес то е най-голямата самостоятелна политическа партия в парламента и е в състава на управляващата коалиция заедно с крайнодясната партия Лига. \n\r\nНовият лидер на Движение пет звезди Луиджи Ди Майо пък е вицепремиер в новото правителство и министър на труда и икономическото развитие.\n\r\n\"Днес държавата сме ние\", заяви пред множеството Ди Майо.\r\nПред ликуващите симпатизанти Паола Таверна, заместник-председател на Сената, каза, че все още не може да повярва какъв път е извървяла за 10 години. \"Преди 10 години бях една жена от народа, която се вслушваше в Бепе и съм горда с това. Още тогава той ни разказваше за това, което ние сега преживяваме\", заяви Таверна пред хилядите привърженици на Движение пет звезди.\n\r\nПред тях Бепе Грило каза, че сега в Италия един стар свят си отива и идва един нов свят. Луиджи Ди Майо пък припомни, че симпатизантите на движението са тези, които ще кажат дали неговите лидери са свършили добра работа.\r\nОчакванията от кабинета са големи - намаляване на данъците, връщане на стопилите се спестявания, промяна в пенсионната реформа, месечен доход за най-бедните.\n\r\nЕдна от участничките в митинга снощи предупреди, че новото правителство трябва да се страхува от хората, които сега го подкрепят и които то представлява. \"Днес министрите са аплодирани, но утре те може и да бъдат освиркани\", казва 32-годишната работничка Кристина.", "date": "2018.06.03", "title": "\"Пет звезди\" празнува в Рим влизането си във властта"}
{"url": "https://www.dnes.bg/politika/2018/06/03/djambazki-stava-vse-po-lesno-da-si-turski-tiradjiia.378260", "text": "Става по-лесно да си турски тираджия, отколкото български, полски или чешки. Това заяви пред \"Нова телевизия\" евродепутатът Ангел Джамбазки.\n\r\nВ понеделник се очаква Комисията по транспорт към Европарламента да разгледа и да гласува по закона \"Макрон\". В България от бранша се опасяват, че новите правила ще оставят без работа 120 000 българи.\n\r\n\"Не съм оптимист за гласуването\", заяви Джамбазки. \"Направили сме всичко възможно, за да се разменим с всички колеги, така че да можем да гласуваме. Има различни слухове. Имаме пълна готовност да направим протест. Организацията включва поляци, унгарци, всички, които се чувстват засегнати\", допълни Джамбазки.\r\n                    \r\n                    \r\nТой обясни, че в България има над 150 000 семейства, чиито глави на семейства работят това. Освен това фирмите с много работници били не повече от 10, останалите били с по 10 до 30 работници.\n\r\n\"В момента са изключително изравнени силите, в последния момент ще разберем дали нашите поправки, които осигуряват българската позиция, ще минат буквално с 1 или 2 гласа. Правим Опълчение\", заяви евродепутатът Андрей Новаков.\n\r\n\"Реципрочни мерки могат да бъдат взети във всяка отделна сфера, защото и те имат интереси в България\", заяви още Новаков.", "date": "2018.06.03", "title": "Джамбазки: Става все по-лесно да си турски тираджия!"}
{"url": "https://www.dnes.bg/science/2018/06/03/ucheni-s-3-scenariia-za-razvitieto-na-chovechestvoto.378261", "text": "Човечеството ще се развива по един от трите възможни пътища - \"отмиране\", \"меко кацане\" или \"пълен колапс\". До тези заключения стигнаха астрофизици под ръководството на Адам Франк от университета в Рочестър, щата Ню Йорк, съобщи Лайф.\n\r\nВ рамките на изследването вниманието било фокусирано върху цивилизация, която използва природни ресурси, за да може хабитати да еволюират и да се разширят. При това големият добив на изкопаеми води до увеличаване на населението, но условията в околната среда толкова много се влошават, че хората са застрашени от смърт.\n\r\nВ съответствие с първия сценарий, наречен \"отмиране\", човечеството прекалено активно се развива и използва много ресурси. В резултат популацията хора на планетата достига до своя пик, а след това населението рязко намалява. В края на краищата остават толкова хора, колкото Земята може \"да изхрани\". Седемдесет процента от земляните трябва да си отидат от този свят, за да може планетата \"да изхрани\" останалите 30 процента.\r\n                    \r\n                    \r\nВторият сценарий е наречен \"меко кацане\". В този случай \"екзоцивилизацията\" първоначално тръгва по първия път. Когато достига критичната точка, започва плавен преход към следващия вид ресурси. Това спасява голяма част от човечеството и съхранява околната среда. \n\r\nВ съответствие с третия сценарий, наречен \"пълен колапс\", условията на планетата толкова бързо се влошават, че преходът вече не може да попречи на пълното измиране.\n\r\n\"Изследвайки онова, което може да се случи на другите, разбираме какво може да стане с нас самите\", отбеляза Адам Франк.\n\r\nРезултатите от изследването са публикувани в Astrobiology.", "date": "2018.06.03", "title": "Учени с 3 сценария за развитието на човечеството "}
{"url": "https://www.dnes.bg/stranata/2018/06/03/motoren-samolet-padna-krai-kazanlyk-pri-kacane.378262", "text": "Моторен самолет е паднал край Казанлък, няма тежко пострадали, съобщиха от полицията пред \"Фокус\".\r\nВ 11.19 часа е подаден сигнал за паднал моторен самолет на летище в с. Овощник. \r\nИнцидентът е станал при кацане на самолета. \r\nВ него е имало трима души, но няма информация за тежко пострадали. \r\nОрганите на реда са на място и работят по случая.", "date": "2018.06.03", "title": "Моторен самолет падна край Казанлък при кацане"}
{"url": "https://www.dnes.bg/notifikacii/2018/06/03/ubiecyt-ot-slynchev-briag-ohranitel-v-kolata-mu-makarov.378263", "text": "Пострадалото при стрелбата в Слънчев бряг 22-годишно момиче е с тежка черепно-мозъчна травма и с опасност за живота. \n\r\nСнощи ѝ е извършена спешна операция и е настанена в отделението по реанимация.\n\r\nСпоред очевидка на кървавото убийство на хазартния бос Коста Николов младото момичето е било простреляно до автомобила на жертвата.\n\r\n\"Момичето тъкмо излезе от комплекса \"Сън вилидж\" и се запъти към колата на Коста, когато видя, че мъж стреля по него. То се развика \"Спри, недей!\", но в този момент убиецът се обърна и стреля в главата й\", разказа пред \"24 часа\" жена, станала свидетел на престъплението.\n\r\nТя допълва, че линейката е дошла след 30-40 мин.\r\nПо-рано днес главният секретар на МВР Младен Маринов съобщи, че е задържан извършителят при опит да напусне страната на ГКПП Лесово и разясни, че най-вероятно става дума за убийство от ревност и неизяснени лични отношения.\n\r\nСпоред \"\" задържаният за убийството на Коста Николов - Михаил Стоянов е работил за бивш шеф на общинския съвет в Несебър. По неофициална информация 37-годишният Стоянов е бил личен шофьор и охрана на бившия шеф на местния парламент Благой Филипов.\n\r\nОт известно време стрелецът работил във фирма за инкасо и имал законно притежаван пистолет \"Макаров\". Това оръжие е открито в автомобила му, когато Михаил се опитал да напусне страната през ГКПП Лесово, малко след 2 часа тази нощ. \n\r\nЗапознати разкриха, че мъжът е родом от Ямбол, но от години живеел в Бургас. Най-вероятно убийството е извършено с въпросния \"Макаров\", открит в автомобила на задържания мъж. \r\n ", "date": "2018.06.03", "title": "Убиецът от Слънчев бряг – охранител, в колата му – \"Макаров\""}
{"url": "https://www.dnes.bg/stranata/2018/06/03/turski-shofior-zagina-pregazi-go-tir-na-am-marica.378264", "text": "Турски шофьор на ТИР бе прегазен и убит на магистрала \"Марица\", съобщава bTV.\r\nИнцидентът е станал тази сутрин към 9:30 ч. на 15 километра преди граничен пункт \"Капитан Андреево\".\r\nКамионът на загиналия шофьор е аварирал и той е спрял в крайната дясна лента, за да го ремонтира. В момента, в който е отварял отделението за резервни части от лявата страна на камиона, български тир преминава и го удря.\r\nТурският водач е починал на място.", "date": "2018.06.03", "title": "Турски шофьор загина, прегази го ТИР на АМ \"Марица\""}
{"url": "https://www.dnes.bg/redakcia/2018/06/03/shtedri-obeshtaniia-i-koshmar-za-evropa-kabinet-ot-novaci-v-italiia.378265", "text": "В раждането на новото правителство на Италия накрая се наложи принципът: по-добре врабче в ръката, отколкото гълъб на стряхата! Хитрият шеф на крайнодясната партия \"Лига\" Матео Салвини дълго се колеба и разчиташе на нови избори. Неговият рейтинг се покачи стремглаво и той се надяваше партията му да влезе подсилена в новия парламент. Накрая обаче надделя предпазливостта и той за втори път сключи брак по принуда с движението \"Пет звезди\", пише .\n\r\nНеизвестни професори и начинаещи политици\n\r\nБи било истинско чудо ако новият премиер се окаже нещо повече от една марионетка в ръцете на двамата партийни председатели. Неизвестният професор по право не принадлежи нито към \"Лига\", нито към движението \"Пет звезди\". Неговата власт му е дадена назаем. Джузепе Конте е предопределен да бъде слаба фигура. Той ще трябва първо да се консултира в двете партийни централи, преди да дава обещания на своите колеги Меркел и Макрон.\r\nНо и като цяло ще бъде така с новото правителство, съставено само от новаци: нито един от министрите досега не е бил на ръководен пост дори в някоя община. Новият финансов министър е напълно непознат професор по икономика, комуто също липсва всякакъв управленски опит. След като научиха неговото име, мнозина потърсиха в интернет информация за бъдещия финансов министър и от малкото попадения в мрежата научиха, че Джовани Трия поне изглежда поддръжник на еврото.\n\r\nС едно единствено изключение - новият външен министър - цялото италианско правителство е съставено от абсолютно начинаещи политици. Което може само да радва избирателите на двете партии, защото популистите се обявяват срещу властта на истаблишмънта. Но както се вижда от действията на кметицата на Рим от движението \"Пет звезди\", която очевидно не се справя добре, за да управляваш не са достатъчни само високопарни фрази и добри намерения.\n\r\nНереално щедри обещания\n\r\nПрограмата на този брак между две напълно противоположни в идеологическо отношение партии се състои преди всичко от щедри подаръци за избирателите. А италианските избиратели са толкова петимни за промяна и нови лица в политиката, че са забравили аритметиката. Защото плоският данък, с който Матео Салвини иска да ощастливи своите привърженици, ще струва милиарди на държавата. Освен това ще носи печалба само за хората с доходи над 30 000 евро, а обикновените хора, които дадоха гласа си за популистите, ще бъдат още по-зле, отколкото преди.\n\r\nГарантираният минимален доход, който от \"Пет звезди\" обещават на хората от по-бедните южни райони на страната, пък трябва да замени системата на социалното осигуряване, която в Италия от десетилетия не работи. За съжаление на държавата ѝ липсват средствата за това, а огромните бюджетни дупки, които ще възникнат от тези две начинания, не могат да бъдат запълнени с поемането на нови дългове. \n\r\nНа този фон възниква въпросът как възнамерява Италия да се отърве от огромните си дългове, ако увеличава разходите си? Шепа икономически експерти се застъпват именно за този вариант. Особено сега, когато Доналд Тръмп е повел глобалната икономика към пропаст, изобщо не е ясно как Италия може да се спаси от затъване в блатото. \n\r\nКошмар за Европа\n\r\nЕС не го очаква нищо хубаво. Едва е преодоляна гръцката криза, и ето че се задава нова и още по-сериозна опасност за еврозоната. Гърция изобщо не може да се мери с Италия, която в икономическо отношение е 10 пъти по-голяма. И ако Рим обяви държавен банкрут, крахът на финансовите пазари ще повлече надолу цялата общоевропейска валута.\n\r\nВсе още не знаем колко от щедрите си обещания ще изпълни новото италианско правителство. Във всеки случай предстоят неспокойни времена за Брюксел, защото кабинетът на Конте ще поиска лиценз за безхаберно поемане на нови дългове. Брюксел обаче не може да позволи това, и крахът е предварително програмиран.\n\r\nКолко ще издържи тази коалиция?\n\r\nНо и по много други теми очевидно предстоят тежки конфликти и спорове с тези италианци. Искането на Матео Салвини за расово разделение във влаковете говори за неговите расистки и десноекстремистки възгледи. Ако той, в качеството си на вътрешен министър, затвори мигрантите в лагери, в Италия ще се разрази тежка битка за човешките права. Пълна загадка е и това, как ориентираното по-скоро наляво движение \"Пет звезди\" може да изтърпи демагогията и намеренията на Матео Салвини.\n\r\nИ още нещо: популистите в Рим се опитват да убедят хората, че Германия е виновна за италианската криза. А това е злонамерена глупост. Средностатистическото благосъстояние на глава от населението в Италия е по-високо от това в Германия. \n\r\nНезависимо от всичко им дължим едно \"Аванти, дилетанти!\"\r\n", "date": "2018.06.03", "title": "Щедри обещания и кошмар за Европа - кабинет от новаци в Италия"}
{"url": "https://www.dnes.bg/notifikacii/2018/06/03/zaradi-mechtanata-evropa-35-migranti-se-udaviha-do-tunis.378283", "text": "Най-малко 35 мигранти са загинали при потъването на плавателния им съд край бреговете на Тунис, а други 67 са спасени от бреговата охрана, съобщи тунизийското министерство на отбраната, цитирано от Ройтерс и Франс прес.\r\nПотъналият кораб бил претъпкан с около 180 мигранти, в това число 80 от други африкански страни освен Тунис.\r\nБезработни тунизийци и други африканци често се опитват да достигнат Сицилия от Тунис с импровизирани плавателни съдове. /БТА/\r\n ", "date": "2018.06.03", "title": "Заради мечтаната Европа 35 мигранти се удавиха до Тунис"}
{"url": "https://www.dnes.bg/snimka-na-denia/2018/06/03/sedmicata-zapochva-sys-slynce-oblaci-i-malko-dyjd.378285", "text": "В понеделник преди обяд ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, възможни са градушки. \n\r\nЗначителни и на повече места ще са явленията в североизточната половина от страната. \n\r\nЩе духа слаб, в Дунавската равнина - до умерен вятър от запад-северозапад. Максималните температури ще са между 28 и 33 градуса, в София - около 28 градуса, прогнозират синоптиците от НИМХ - БАН.\n\r\nПо Черноморието ще преобладава слънчево време. След обяд ще се развива купеста и купесто-дъждовна облачност и на места, главно по северното крайбрежие, ще превали и прегърми. Ще духа слаб до умерен вятър от запад-северозапад. Максималните температури ще са 23-27 градуса. Температурата на морската вода е 22-23 градуса. Вълнението на морето ще е около 2 бала.\r\nНад планините ще преобладава слънчево време. След обяд ще се развива купеста и купесто-дъждовна облачност и на много места ще превали краткотраен дъжд с гръмотевици. Ще духа умерен, по високите и открити части - до силен вятър от запад-северозапад. Максимална температура на височина 1200 метра около 20 градуса, на 2000 метра - около 14 градуса.\n\r\nВъв вторник и сряда на много места, главно през втората половина на деня, отново ще превали и прегърми. \n\r\nСлънчеви часове ще има преди обяд.\n\r\nВятърът ще бъде северозападен, предимно слаб. Преобладаващите максимални температури ще бъдат около и над 30 градуса\n\r\n\n\r\n ", "date": "2018.06.03", "title": "Седмицата започва със слънце, облаци и малко дъжд"}
