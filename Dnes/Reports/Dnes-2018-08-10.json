{"url": "https://www.dnes.bg/notifikacii/2018/08/10/ivet-lalova-direktno-v-bitkata-veche-e-na-finala-na-200-m.384753", "text": "Първата дама на леката ни атлетика Ивет Лалова се класира за финала на 200 метра на европейското първенство по лека атлетика в Берлин. Българката завърши втора в първия полуфинал с време 22.65 секунди и директно си осигури място в битката за призовите места.\r\nБягането спечели Дина Ашър-Смит от Великобритания с 22.33 секунди. Златната медалистка на 200 м от Амстердам от преди две години демонстрира блестяща форма. Тя поведе рано и завърши с аванс пред останалите. \r\nИвет пък убедително се пребори за второто място след отлично бягане, което бе на много близо до най-доброто й постижение през този сезон - 22.63 секунди. \r\nДругата българска представителка в тази дисциплина Инна Ефтимова не успя да стигне до финала, след като завърши на 7-о място в четвъртия полуфинал с резултат 23:62 секунди.\r\n\r\n ", "date": "2018.08.10", "title": "Ивет Лалова - директно в битката! Вече е на финала на 200 м"}
{"url": "https://www.dnes.bg/stranata/2018/08/10/zadushliva-mirizma-v-ruse-podadeni-sa-mnogo-signali.384721", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Русе - отново обгазен. Заради задушливата миризма десетки сигнали са били подадени на телефон 112. Засега източникът на обгазяването не е установен.\r\nКметът на града свика спешно заседание. Неприятните миризми в града се усещат от няколко дни, но снощният случай е безпрецедентен, оплакаха се русенци.\r\nХората са били принудени да затворят прозорците си, въпреки жегата, тъй като е било невъзможно да се диша, предава Bulgaria ON AIR.\r\nМиризмата е усетена в целия град. Заради многобройните сигнали тази сутрин кметът на Русе свика спешно съвещание, макар това да е в правомощията на областния управител.\r\nДанните от проверките ще бъдат оповестени публично, а ако замърсителят не бъде установен, ще бъде извикана мобилна лаборатория от екоминистерството.", "date": "2018.08.10", "title": "Задушлива миризма в Русе, подадени са много сигнали"}
{"url": "https://www.dnes.bg/zvezdi/2018/08/10/4-zodii-koito-ne-pokazvat-chuvstvata-si.384692", "text": "Показването на чувствата и емоциите е трудно за много хора. Много често ние обвиняваме наши близки или приятели, че се дистанцират от нас и не споделят, но истината е, че те просто са си такива и трябва да го приемем. Има мъже и жени, които ще се смеят в наше присъствие, но останат ли сами в своята стая, могат да плачат с часове. Те никога не биха показали на околните колко са наранени и какво всъщност се случва в сърцето им. \r\nСкорпион, стрелец, козирог и водолей са знаците от зодиака, които са известни с това, че са по-затворени и пазят емоциите си за себе си. Това не означава непременно, че са студени и безчувствени, а точно обратното. Просто те носят всичко дълбоко в душата си и създават защитни стени, за да го скрият от другите. Разбира се, идва момент, в който те могат да \"отключат\" тайните си за някого. \r\n \r\nРано или късно, ако бъдете търпеливи, искрени и лоялни към представителите на тези зодии, те ще ви се доверят и ви допуснат по-близо до себе си. \r\n\r\n\r\n \r\nАурата му е доста мистериозна. Скорпионът може да изглежда много тих, студен и коравосърдечен, но дълбоко в душата си е разкъсван от емоции. Светът на скорпионите не е сив, както повечето хора си мислят. Ако общувате с човек с този знак, ще си помислите, че няма сърце и не му пука за околните, но не сте прави. Той може да ви се скара, да се държи грубо, но след като се разделите ще размишлява на дълго и нашироко за отношенията между вас. \r\n\r\n\r\n \r\nТой е известен със свръхестествената си способност винаги да бъде оптимист. Дори и когато няма никакъв признак за светлина в тунела, стрелецът намира вяра и мисли положително. Хората с тази зодия обожават своята свобода и често се уединяват, за да помечтаят. \r\n \r\n", "date": "2018.08.10", "title": "4 зодии, които не показват чувствата си"}
{"url": "https://www.dnes.bg/obshtestvo/2018/08/10/prekratiavat-gladnata-stachka-v-bylgarski-poshti.384739", "text": "Гладната стачка на служителите от \"Български пощи\" ЕАД се прекратява.\r\nДнес ръководството на дружеството и синдиката \"Закрила\" постигнаха споразумение с активното съдействие на омбудсмана Мая Манолова. Това съобщиха от пресцентъра й.\nСлед жалба на служители за нарушени трудови права и обявяване на гладна стачка омбудсманът стана медиатор на страните и след три срещи с нейно участие днес бе постигнат благоприятен резултат.\r\nПротестиращи и ръководство са се договорили да поддържат добър социален диалог по всички поставени синдикални въпроси. Мениджмънтът на \"Български пощи\" е препотвърдил ангажимента си да изплаща ваучери, допълнително възнаграждение за трудов стаж и професионален опит, а всички други повдигнати въпроси да се обсъждат в дух на добронамереност и конструктивност.\r\n                    \r\n                    \r\nСтачката започна на 30 юли заради забавено изплащане на ваучери и пари за клас прослужено време, лоши условия на труд, помещения, в които температурата е висока, липса на работно облекло и др. \n\r\n ", "date": "2018.08.10", "title": "Прекратяват гладната стачка в \"Български пощи\""}
{"url": "https://www.dnes.bg/rusia/2018/08/10/shte-ima-li-probiv-na-krainata-desnica-na-evrovota-dogodina.384663", "text": "ЕС e в очакване на крайнодясната вълна. Актуалните тенденции в ЕС дават шанс за огромен изборен пробив на крайната десница в евроизборите догодина. Той дори може да парализира Европарламента. \n\r\nНо самият характер на тези партии, базиран на защита на тясно национални интереси, силно затруднява собственото им коалиране. Ето защо от различни места вече тръгват инициативи за тяхното сближаване. Това се казва в традиционния месечен анализ на института \"Иван Хаджийски\".\n\r\nКартината допълнително се усложнява от неясното поведение на френския президент Еманюел Макрон, чиято партия не бърза да обяви към кое политическо семейство смята да се присъедини. Нещо повече, упорити са слуховете, че Макрон ще опита да инициира съвършено нова общоевропейска формация и по този начин ще застраши и без това несигурните позиции на социалисти и християндемократи.\r\n                    \r\n                    \r\nВодещата сила според европейските проучвания – Европейската народна партия /ЕНП/, е изправена пред разлом по линията Изток–Запад. Унгарският премиер Виктор Орбан демонстрира амбицията да се превърне в \"реформатор\" на ЕНП и да я тласне по посока на \"нелиберална християндемокрация\". Левите и либералите пък имат още по-сериозни проблеми.\n\r\nЗадълбочаването на конфликта между либералната и консервативната тенденции в европейските общества и партийни системи допълнително усложнява възможността Европа да формира единна позиция като субект в глобалния свят, поне до средата на предстоящата година.\n\r\nПрезидентът на САЩ Доналд Тръмп показва ясно, че не изпитва интерес към сътрудничеството във формата Г-7. Още в началото на мандата Тръмп пък се бе изказал пренебрежително и за НАТО, после пък разви тезата, че заради Черна гора не си струва да се влиза във война. Това е \"ръкавица\", хвърлена пряко срещу ключовия член 5 от договора, който изразява неговия смисъл: солидарност, която задължава всички участници да помогнат на онзи, който бъде нападнат. \n\r\nСАЩ - основен фактор в създаването и стабилизирането на Световната търговска организация, на практика игнорираха и нейните правила - с ескалацията на митническите конфликти, която ерозира либералните основи на световния ред.\n\r\nИ след като Г-7, НАТО и Световната търговска организация /СТО/ не са теренът, на който Тръмп вижда външната си политика, остава триъгълникът САЩ–Русия–Китай. Тенденциите показват, че именно в отношенията си с тези две държави Америка ще изгражда параметрите на бъдещите си глобални действия. Скорошната среща в Хелзинки между американския и руския президент Доналд Тръмп и Владимир Путин трасира пътя към... Г-3.\n\r\nКъм това пък се добавя нов геополитически феномен: форматът \"Вашингтон–Йерусалим–Москва”. Премиерът на Израел Бенямин Нетаняху изигра важна посредническа роля при подготовката на срещата между президентите на САЩ и Русия.\n\r\nЦентрално място във визията на Тръмп явно заема оценката, че главният конкурент на САЩ е Китай, а оттук следва, че острата срещу Русия политика на Обама, която сближава Русия и Китай, е била огромна грешка.\n\r\nТърговската война с Китай, инициирана от САЩ, за да защити американските икономически интереси, същевременно има за цел да препречи дългосрочното развитие на главния конкурент. Въпросът дали това ще се окаже трайна тенденция в американската политика обаче е още открит. Зависи до голяма степен от парламентарните избори през ноември в САЩ.\n\r\n\n\r\nНа Балканите от една страна наблюдаваме мощен натиск по откъсване на региона от руската сфера на влияние (критичността на Атина спрямо Москва е показателна, както и преминаването на Македония към Запада), а от друга – пренебрежителен подход на висшата американска администрация (изказването на Тръмп за Черна гора).\n\r\nКато че ли спрямо Балканите се сблъскват две различни американски политически линии – едната, която работи предимно на евроатлантическа основа и цели да укрепи Балканите като щит срещу руска и турска намеса, и другата, която не смята Балканите за важен регион и е повече готова да допусне там отстъпки пред други регионални и глобални играчи.\n\r\nКризата в НАТО крие риск от \"денатовизиране\" на трансатлантическите отношения. За сметка на това Балканите сякаш се \"натовизират\". Но пак с уговорка: продължаващото отчуждаване между Турция и САЩ.\r\n ", "date": "2018.08.10", "title": "Ще има ли пробив на крайната десница на евровота догодина?"}
{"url": "https://www.dnes.bg/index/2018/08/10/kofti-shefove-karat-horata-da-napuskat-kyde-sa-liderite.384673", "text": "\r\nДа работиш за лош шеф може да превърне най-добрата работа в най-добрата компания в пълен кошмар. Отдавна се смята, че хората напускат лоши мениджъри, а не лоши работни места.\r\nЕто 4 типа лоши шефове, които обикновено са причина хората да напускат компании:\r\n\"\" - по време на несигурност много мениджъри се поддават на този капан, играейки \"на сигурно\", за да запазят привилегиите си и своето място. Те просто изпълняват заповеди. Демотивиращо е да работиш за мениджър, който просто не подкрепя екипа си. Ако направите грешка, той бързо се превръща едновременно в съдия, съдебно жури и екзекутор. Малко хора запазват страстта си към работата, когато попаднат в такъв сценарий.\r\"\" - някои шефове бързо забравят откъде са тръгнали, когато стигнат върха или се изкачат нагоре в йерархията. Този тип мениджъри имат комплекс за превъзходство и искат да подчертаят разликата между ръководството и персонала. Ужасно е да работите за някой, който е загрижен повече за това да показва, че е шеф, отколкото за това да изгражда взаимоотношения. Големите лидери не говорят на служителите си все едно са много над тях. Те се отнасят към всички с уважение.\r\n\"\" - те мислят, че целият свят се върти около тях. Някои от тях дори започват да се държат все едно компанията е тяхна собственост. Този капан включва вземането на самостоятелни решения, игнориране на обратна връзка и приписването на заслуги. Оставяйки егото си да води и мислейки си, че разбират от всичко, те вървят към пълен провал.\r\n\"\" - фокусират се единствено върху най-ниското ниво на работа. Използват подхода на моркова и пръчката, за да мотивират хората, но това очевидно не работи. Постоянният контрол върху служителите е прекрасна рецепта как да ги направиш нещастни. Един микромениджмънт може да убие мотивацията и креативността на служителите. В цялото това управляване шефовете забравят, че хората имат достойнство и трябва да бъдат уважавани. Много малко от тях показват съпричастност към екипа си, а това винаги помага за сплотяването и повишаване на ефективността му.\r\n\r\nА от другата страна са . Те водят, подкрепят и вдъхновяват. Те поставят интересите на екипа си пред собствените им. Лидерите развиват приятна атмосфера, в която поемането на рискове и обратната връзка са добре дошли. Те се грижат за своите хора и искат всеки един от тях да просперира. Искат да ги накарат да стават все по-добри, а не просто да изпълнят поредната задача. Корпоративният свят е пълен с мениджъри, но му липсват лидери. Служителите търсят лидери, а не просто поредният шеф.\r\nЛошите шефове струват на световната икономика близо $360 млрд. в пропуснати ползи. Когато един служител има проблем с компанията, почти винаги има проблем със своя пряк мениджър.\r\n75% от американските работници казват, че шефът им е ужасен и е най-стресиращото нещо в работата им. 65% казват, че предпочитат нов ръководител, вместо да им повишат заплатата.\r\nМоже ли един шеф да се превърне в лидер? Да, възможно е. Понякога просто трябва да бъдеш човек и да развиваш своите емоционални умения - да слушаш, общуваш, помагаш, взаимодействаш на човешко ниво със своя екип.\r\nПроучванията показват, че лидерите с визия и стратегия за управление, вдъхновяващ подход и ясни цели успяват да постигнат много по-добри резултати чрез по-щастливи и ангажирани служители. Ако искаме служителите да се чувстват ангажирани с компанията, то трябва да им покажем, че ги уважаваме и ценим.", "date": "2018.08.10", "title": "Кофти шефове карат хората да напускат. Къде са лидерите?!"}
{"url": "https://www.dnes.bg/stranata/2018/08/10/naprejenie-v-strandja-protest-na-pytia-elhovo-sharkovo.384729", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Отново напрежение в Странджа заради откритата чума по животните. Стопани излязоха на протест и блокираха пътя Елхово - Шарково, предава Bulgaria ON AIR.\r\nТе искат Агенцията по храните да отмени забраната за продажба на месо и мляко заради големите загуби, които търпят. Фермерите настояват за допълнителни обезщетения.\r\nИскат и вдигане на карантината в района. Животновъдите продължават да твърдят, че животните им са избити напразно и чума по животните няма.\r\n ", "date": "2018.08.10", "title": "Напрежение в Странджа, протест на пътя Елхово - Шарково"}
{"url": "https://www.dnes.bg/health/2018/08/10/stvolovi-kletki-v-pomosht-pri-parkinson.384737", "text": "Японски екип постигна положителни резултати при прилагането на терапия със стволови клетки при Паркинсон. Изследователите от Центъра за изследване и приложение на индуцирани плурипотентни стволови клетки към Университета на Киото започват клинично изпитване с участието на доброволци след успешно приключване на предклиничния етап.\r\n \r\nБолестта на Паркинсон е хронично прогресиращо дегенеративно заболяване, което засяга около 10 милиони души. При него се развива загуба на невроните, отговорни за синтеза на допамин в мозъка. Отличителен белег на заболяването е появата на постоянен тремор на крайниците, който не подлежи на съзнателен контрол. Отчита се скованост на тялото от болния.\r\n \r\nВъпреки напредъка на медицината лечение срещу Паркинсон няма. Съществуват медикаменти, които облекчават симптоматиката и забавят прогресирането на болестта при по-голяма част от пациентите.\r\n \r\n", "date": "2018.08.10", "title": "Стволови клетки в помощ при Паркинсон"}
{"url": "https://www.dnes.bg/notifikacii/2018/08/10/ryanair-ne-shte-da-plashta-na-izostavenite-si-pytnici.384747", "text": "Ирландската нискотарифна авиолиния Ryanair, чийто персонал в Европа стачкува, не иска да плаща обезщетения на хилядите изоставени по летищата пътници, като се позовава на клауза от европейски регламент, която я освобождава от това задължение в извънредни обстоятелства.\nВ свое решение Съдът на ЕС обаче постановява, че стачките не са такова обстоятелство и авиокомпаниите са длъжни да обезщетяват засегнатите от тях пътници, предаде \"Клуб Z\".\n\r\nRyanair, която е най-голямата в света в категорията си, отмени 396 полета с над 70 000 пътници днес, в разгара на ваканционния сезон, заради стачка на пилотите й за по-високи заплати. Двадесет и четиричасовата стачка засяга Ирландия, Германия, Швеция, Белгия и Холандия.\r\nРегламент №261 на ЕС от 2004 година предвижда, че авиокомпаниите дължат обезщетение на пътниците в отменени полети, \"освен ако анулацията се дължи на изключителни обстоятелства, които не биха били избегнати, дори ако всички разумни мерки биха били взети\".\n\r\nНа 17 април тази година обаче Съдът на ЕС, разглеждайки дело за стачка в германската авиолиния TUIfly, реши, че тя не е \"извънредно обстоятелство\". В този случай стачката беше спонтанна и породена от план на ръководството на компанията за преструктуриране. Съдиите посочиха, че реакцията на засегнатия персонал в такъв случай е предвидима. Не е ясно какво би било решението им в случая на Ryanair.\n\r\nПри всички случаи, по цитирания регламент, авиолиниите дължат на пътниците от отменени полети да им предложат алтернативен ден за пътуване или маршрут, или да им върнат парите за билета и да им предоставят грижи като закуски и напитки и настаняване в хотел, ако това е необходимо. Обезщетението е отделно плащане, чийто размер може да бъде от €250 до €600 в зависимост от дължината не неосъществения полет.\n\r\nПрез септември 2017 г. Ryanair беше принудена да плати обезщетения на 400 000 пътници с резервации, след като отмени 18 000 предварително планирани полета до 34 европейски дестинации за времето от ноември с.г. и март 2018 г.", "date": "2018.08.10", "title": "Ryanair не ще да плаща на изоставените си пътници "}
{"url": "https://www.dnes.bg/notifikacii/2018/08/10/kakvo-e-byrnaut-i-zashto-e-razprostraneno-v-bylgariia.384735", "text": "Бърнаут е крайната точка в изтощението след претоварване, стрес, преумора, при която негативните ефекти не могат да се възстановят лесно. Обикновено се иска специална промяна в условията на работа и живот. Това обясни Пламен Димитров, председател на Дружеството на психолозите в България и член на The Organization Development Institute (USA), в ефира на\r\n\r\nПо думите му понякога прегряването е ефект и от битието.\r\r\nДимитров обясни, че ранните признаци са раздразнителност и това, че не те радва това, което доскоро е било смисъл на живота ти, на дейността ти, на ролята ти в работата.\r\n\r\nВижте повече на ", "date": "2018.08.10", "title": "Какво е бърнаут и защо е разпространено в България? "}
{"url": "https://www.dnes.bg/rusia/2018/08/10/es-zove-rusiia-da-pomogne-na-gladuvashtiia-sencov.384687", "text": "Европейският съюз призова Русия да изпълни международните си задължения и да осигури “подходящо лечение” на украинския режисьор Олег Сенцов, който се намира в затвор в Сибир.\n\r\nСенцов гладува от 14 май с искане за освобождаването на украинските политически затворници, задържани след анексията на Крим от Русия. Според негова братовчедка състоянието му се влошава бързо, той вече не е в състояние да стои изправен и краят му приближава.\n\r\nГоворител на върховния представител за външната политика на ЕС Федерика Могерини заяви днес, че ЕС очаква Русия да изпълни ангажимента си съгласно изискванията на Европейския съд за правата на човека в Страсбург, като прехвърли Сенцов от килията му в здравно заведение, където могат да му окажат помощ.\r\n                    \r\n                    \r\nЕвропейският съюз многократно настоява Русия да пусне Сенцов и да изпълни исканията му за освобождаването на украинските политически затворници, задържани покрай анексията на Крим от Москва през 2014 г. По различни данни става дума за 64 до 70 души, които са обвинени в действия срещу присъединяването на полуострова, част от Украйна, към Русия.\n\r\nНа последната среща на върха на ЕС в края на юни европейските лидери също обсъдиха темата, а президентът на Съвета Доналд Туск неколкократно призова за освобождаването на Сенцов.\n\r\nСпоред агенция Ройтерс френският президент Еманюел Макрон ще говори днес с руския си колега Владимир Путин по телефона за съдбата на режисьора.\n\r\n42-годишният Сенцов излежава присъда за подготовка на терористични действия в Крим. През 2015 г. той беше осъден на 20 г .затвор от военен съд в Ростов на Дон и изпратен в колония отвъд Полярния кръг.\n\r\n ЕС не признава присъединяването на Крим към Русия и прилага различни икономически и визови ограничения срещу 155 лица и над 30 руски компании, които имат отношение към анексията или работят за засилването на руското присъствие на полуострова. Последно Брюксел добави в списъка на санциите 6 руски фирми, участвали в строителството на Керченския мост, както и ръководството на избирателната комисия за президентските избори в Крим. \r\n ", "date": "2018.08.10", "title": "ЕС зове Русия да помогне на гладуващия Сенцов"}
{"url": "https://www.dnes.bg/obshtestvo/2018/08/10/za-vsiaka-chujda-snimka-pozvolenie-ot-avtora.384748", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        За всяка чужда снимка, която споделяме дори в социалните мрежи, трябва да искаме позволение от автора. В противен случай той може да осъди всеки, каза Емануил Трейман, организатор на събитието Фотоваканция, в предаването \"Директно\" по Bulgaria ON AIR.\r\nСлед решение на съда на ЕС, позоваването на автора е задължително. У нас обаче битува мнението, че авторите на снимките нямат желание да си търсят правата. Това, според Трейман, не е правилно.\r\nБожила Симова ни среща с един от най-следваните българи в Инстаграм Ясен Савов. А Силва Агопян разказва за първия влак в България.\r\n ", "date": "2018.08.10", "title": "За всяка чужда снимка - позволение от автора "}
{"url": "https://www.dnes.bg/notifikacii/2018/08/10/policai-sred-zaginalite-pri-strelba-v-kanada.384746", "text": "Двама от четиримата убити при стрелба днес в източния канадски град Фредериктън, провинция Ню Брънзуик, са полицейски служители, предаде ДПА, като се позова на полицията.\r\nОчевидци разказаха пред репортери, че изстрелите в жилищния квартал  Бруксайд към 7 ч. тази сутрин са били десетки. Малко преди 9 ч.  полицията е евакуирала квартала и предупредила хората да избягват  района.\r\nГрадската болница съобщи, че са приети няколко души, отбелязва Асошиейтед прес.\r\nСилите на реда потвърдиха, че заподозреният за стрелбата е в ареста, че е тежко ранен и му се оказва медицинска помощ.\r\nПолицията потвърди също, че вече няма обществена заплаха и отмени предупрежденията хората да не излизат и да заключат вратите си, предаде БТА.\rМястото на престъплението остава отцепено. Разследването напредва, но ще отнеме известно време, посочи в Туитър полицията.\r\n\"Ужасяващи новини идват от Фредериктън. Съчувствам на всички, засегнати от стрелбата тази сутрин. Следим внимателно ситуацията\", написа в Туитър канадският премиер Джъстин Трюдо.\n\r\nФредериктън е град с около 60 000 жители.", "date": "2018.08.10", "title": "Полицаи сред загиналите при стрелба в Канада"}
{"url": "https://www.dnes.bg/notifikacii/2018/08/10/grisho-otpadna-v-toronto-sled-tejka-zaguba-ot-andersyn.384750", "text": "Кевин Андерсън успя да се справи с Григор Димитров в днешния 1/4-финален мач от \"Мастърс\" турнира в Торонто, след като го победи след 6:2, 6:2. \n\r\nПо този начин той прекъсна негативната си серия от пет поредни загуби срещу българина и постигна първа победа над него от турнира в Сан Хосе през 2012 година насам. \n\r\nЮжноафриканският гигант, който се намира в най-добрата форма в своята кариера, проби нашенеца на два пъти в първия сет - в петия и седмия гейм.\n\r\nВъв втория сет всичко бе решено след един-единствен пробив на нула още в първия гейм. Toва тотално срина нашенеца, който допусна и втори пробив в частта, но в седмия гейм. Така на практика той загуби доста тежко. \r\nКато цяло въпреки отпадането представянето на Гришо в турнира не бе никак лошо, след като той елиминира Фернандо Вердаско и Франсис Тиафо във втория и третия кръг на надпреварата.\r\n\r\n ", "date": "2018.08.10", "title": "Гришо отпадна в Торонто след тежка загуба от Андерсън"}
{"url": "https://www.dnes.bg/rusia/2018/08/10/za-kogo-e-izgodno-sasht-vyvlichat-rusiia-v-oryjeina-nadprevara.384680", "text": "Сред главните цели на новите американски санкции срещу Русия е да бъде отслабен нейният отбранителен потенциал. И явно не само чрез забраната на Вашингтон да се доставя на Москва продукция с двойно предназначение. Военачалниците от САЩ реализират днес по-мащабна задача за въздействие върху военната машина на Руската федерация.\n\r\nШефовете на Пентагона градят в общественото мнение - и в руското, и в международното - мит, според който САЩ явно изостават от военните постижения на Русия и на Китай. Както знаем, на този фон САЩ увеличиха военния си бюджет и разшириха програмите за създаване на нови видове оръжия. \n\r\nРано или късно тази политика естествено ще тласне към ответни мерки опонентите на Вашингтон. Това обаче ще е неизгодно за Русия, харчила преди за отбрана над 4 процента от БВП. С оглед постоянно засилваните санкции милитаризацията може да изправи руската икономика на критичната черта, пише Владимир Мухин, \"Независимая газета\".\n\r\r\n                    \r\n                    Генералите от Пентагона не се страхуват от военната мощ на Русия, заяви във вторник началникът на Стратегическото командване на САЩ генерал Джон Хайтън. В слово пред симпозиум за ракетно-космическата отбрана в Хънтсвил, щата Алабама, той се опита да омаловажи значението на мартенските предизборни изявления на президента Владимир Путин за новите въоръжения, разработвани в Русия.\n\r\n\"Путин спомена за възможности от рода на свръхзвукови оръжия, ядрени торпеда, ядрени крилати ракети и тям подобни. Но знаете ли - той все още не може да открие нашите подводници (става дума за американските субмарини, които трябва да унищожават руските ядрени торпеда, бел. на изданието)\", отбеляза Хайтън. \n\r\nСпоред генерала Русия \"не може да извади от строя 400-те ракетни пускови площадки из цялата страна (т.е. пусковите площадки на междуконтиненталните балистични ракети на територията на САЩ, бел. на изданието), . . . затова нашите възпиращи възможности все още са безспорни, ненадминати и могат да доминират, отвръщайки на всяка заплаха\". \n\r\n\"Ние сме доминиращата военна сила на планетата във всяка сфера, в която се водят бойни действия, и всички разбират това\", резюмира американският военачалник.\n\r\nЛюбопитно е сравнително скорошното твърдение на генерал Хайтън, че \"Русия и Китай създават оръжия, които могат да унищожат САЩ, тъй че трябва да увеличаваме своя потенциал, за да можем да реагираме\". \n\r\n\"Винаги ми се е искало да сме започнали разработването на свръхзвукови оръжия преди пет или десет години, за да не се тревожим сега. Обаче не сме постъпили така, затова трябва да се активизираме днес и точно това правим\", добави той.\n\r\nДва дни преди словото му плановете на САЩ да развиват космически оръжия във връзка с \"руската заплаха\" бяха представени от шефа на Пентагона Джеймс Матис. Той съобщи, че подкрепя идеята за формиране на Космическо командване във въоръжените сили на САЩ, с мотива, че \"Вашингтон трябва да разглежда космоса като нов театър на военни действия (ТВД)\".\n\r\nЩе припомним, че създаването на Космическо командване бе споменато като необходимост преди два месеца от президента Доналд Тръмп. Американските медии впрочем писаха тогава, че Матис е против този замисъл. И ето че след време той подкрепи предложението на Тръмп. А фактът, че шефът на Пентагона вижда в космоса нов вид ТВД, показва, че днешното американско военнополитическо ръководство смята да осъществи отдавнашната идея на Роналд Рейгън за \"звездни войни\".\n\r\n\"Независимая газета\" вече цитира експерти, според които в развитието на някои космически програми Русия изостава не само от САЩ, но и от Китай. Затова американската идея да се прехвърли въоръжената борба в космоса означава всъщност други страни да увеличат разходите за противодействие срещу това.\n\r\n\"Сиреч с действията си американците явно принуждават Русия пряко или косвено да се включи в оръжейна надпревара\", коментира пред \"Независимая газета\" полковник Владимир Евсеев, зам.-директор на Института за страните от ОНД. Експертът е убеден, че това бреме няма да е толкова тежко за Русия, ако страната действа срещу американските военно-космически програми съвместно с Китай. Но засега Москва и Пекин си сътрудничат само в дипломатически план, призовавайки международната общност да накара САЩ да загърбят идеята за милитаризация на космоса.\n\r\nЕто мнението на военния политолог Александър Перенджиев, доцент от катедрата по политология и социология в Руския икономически университет \"Плеханов\": \"Милитаризацията на космоса ще има много сериозни последици. Никой човек на тази планета няма да се чувства на сигурно място\". Той смята, че с разсъжденията на Матис за създаване на Космическо командване и прехвърляне на въоръжената борба в космоса Щатите проверяват \"стиска ли й\" на Русия да отвърне, а също и \"как ще реагира международната общност\".\n\r\nА военният експерт полк. Владимир Попов откроява в ситуацията и трета цел, преследвана от Пентагона - да потисне икономиката на Русия. \"Със спекулациите около идеята за \"звездни войни\" Вашингтон предизвиква Русия да се стреми отново към лидерство в космоса, както по времето на Съветския съюз, когато Москва взе да харчи огромни пари в отговор на явно неосъществимата вашингтонска програма \"Стратегическа отбранителна инициатива\" - посочи събеседникът на \"Независимая газета\". - Но за това Москва ще трябва да отпусне съществени материални и финансови ресурси, при все че ползата е трудно предсказуема. А отклоняването на средства всред продължителната икономическа криза може да предизвика в Русия още по-жестоко осиромашаване и социална експлозия. Този сценарий вече го знаем от 1991 г., когато се разпадна Съветският съюз.\"\r\n \r\n/БТА/\r\n ", "date": "2018.08.10", "title": "За кого е изгодно? САЩ въвличат Русия в оръжейна надпревара!"}
{"url": "https://www.dnes.bg/notifikacii/2018/08/10/niama-demokraciia-niama-i-ikonomika-spravka-venecuela.384734", "text": "Намалените обеми на икономиката на Венецуела са резултат от централизацията на икономиката и държавната регулация на цените. Липсата на демокрация води до катастрофи. Не можем да говорим за силна икономика без наличие на демокрация. Това каза Момчил Инджов, журналист, в ефира на \r\n\r\nИнджов коментира, че държавният контрол върху цените се оказва решаващ за напускането на инвеститорите и търговците. Той поясни, че поставянето на конкретни цени на продуктите лишава търговците от възможността да продават за сумите, за които искат да го правят и съответно да получат търсената от тях печалба.\rСпоред госта „социализмът на XXI век“, чието начало е поставено от предишния президент на страната Уго Чавес и в момента настоящият президент Николас Мадуро се опитва да продължи, е спорен като понятие и не е ясно доколко той е такъв.\r\n\r\nЖурналистът посочи, че ако наистина има недоволства срещу сегашното управление, то последващ военен преврат ще се окаже логичен.\r\n\r\nВижте повече на ", "date": "2018.08.10", "title": "Няма демокрация, няма и икономика. Справка: Венецуела"}
{"url": "https://www.dnes.bg/politika/2018/08/10/prezidentyt-radev-nagradi-poslanika-na-ukraina-s-orden.384677", "text": "Президентът Румен Радев награди посланика на Украйна у нас Микола Балтажи с орден \"Мадарски конник\" първа степен.\n\r\nДържавният глава отбеляза, че това високо отличие е не само израз на голямото значение, което България отдава на връзките с Украйна, но е и признание за високите заслуги на посланик Балтажи за развитие на отношенията между двете държави. \n\r\nРадев посочи, че традиционно приятелските отношения между България и Украйна имат здрава основа имат дълбоки културни и исторически връзки.\n\r\nНашите отношения придобиха нов импулс след категорично заявената европейска и евроатлантическа ориентация на Украйна, каза президентът. \n\r\nТой отбеляза, че политическият диалог се развива активно, а и има пречупване на негативната тенденция на спад на стокообмена. \r\n                    \r\n                    \r\nРумен Радев изрази и задоволството си от активните връзки в областта на туризма, образованието, науката и културата.\n\r\nПосланик Микола Балтажи посочи, че мандатът му като посланик в България е съвпаднал с изключително трудно време за неговата държава и благодари за подкрепата на България за държавния суверенитет и териториалната цялост на Украйна, за системните реформи, за европейската и евроатлантическата интеграция на Украйна.\n\r\nГорд съм, че имах възможност да продължа достойно традицията на украинската дипломация в България, започнала с откриването на украинско посолство през 1918 г., каза посланик Балтажи, цитиран от БТА. \n\r\nОставям прекрасната България с невероятни спомени и топли чувства, ще ми липсват планините, приятелите и гостоприемните хора, каза той.\n\r\nВ моята кариера това беше особена мисия, но и специална отговорност, използвах целия си опит и знания за благото на българо-украинските отношения и съм убеден, че за тях има голямо бъдеще, заяви посланикът.\r\n ", "date": "2018.08.10", "title": "Президентът Радев награди посланика на Украйна с орден "}
{"url": "https://www.dnes.bg/sport/2018/08/10/bylgarski-sydiia-na-evropeiskoto-po-mini-futbol.384685", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖурналистът от Bloomberg TV Bulgaria и футболен съдия Александър Костадинов ще представи България на Европейското първенство по мини-футбол в Украйна.\n\r\n\"Утре пътуваме. Започва седмото Европейско първенство по мини-футбол. Ще се проведе в рамките на 7 дни. Съоръжението в Киев е уникално, точно за това Европейско първенство. Благодарение на спонсорите ще се проведе най-добре организираното състезание до този момент\", отбеляза той в \"България сутрин\".\n\r\nГостът на Bulgaria ON AIR посочи, че първенството по мини-футбол е коренно различно от големия футбол.\n\r\n\"Сблъсках се с много характери и личности. Това е футбол на аматьорите, но организиран. Отборите търсят спонсори и стават все по-сплотени. Това се запазва във времето. За една минута може да се случат големи неща в малкия футбол\", поясни той.\r\n                    \r\n                    \r\nБългария е в група с лесно преодолими отбори, с изключение вероятно на Казахстан. Повече информация вижте в \r\n ", "date": "2018.08.10", "title": "Български съдия на Европейското по мини-футбол"}
{"url": "https://www.dnes.bg/obshtestvo/2018/08/10/slujbite-na-hod-opasni-shahti-kucheta-i-shumni-remonti.384682", "text": "Измина още една седмица, време е за новата порция от сигнали в HelpBook.info. Институциите са вече сигнализирани с разнообразни проблеми за решаване, те са на ход!\r\nВ първия  се пита до колко е законно помещения в трафопост да се отдават под наем: \"Има помещение което се ползваше за хидрофлор преди 27 год .От тогава явно не се ползва. Беше обрасло с храсти и дървета. Аз изрязах и поокастрих пред входа и се откри врата с катинар и ел табло. Кой е стопанина и законно ли е отдадени 2 помещения в трафопоста?“ \n\r\nВ  се сезира община Бургас с молба да се направи проверка на шахтите в града, тъй като при проливни дъждове улиците се превръщат в реки. Потребителят е изпратил снимки и клип, в който е видно, че проблемът е достатъчно сериозен и действително „не би трябвало да се гази и шофира в такива води!“.  \r\n                    \r\n                    \r\nСходна е и . Според изпратения клип е видно, че е само въпрос на време някой пешеходец да хлътне в заснетата шахта. Информацията от сигнала е, че шахтата се намира точно срещу магазин от голяма търговска верига. \n\r\nРедовен варненски потребител се жалва от , за което твърди, че е опасно и нечипирано. До колко това е така- ще се докаже от проверката на компетентните органи. \r\nМинаваме към темата за шумни строителни дейности в интервала между 14 и 16 ч. Проблемът е описан така: „Здравейте, в съседство има строеж на нова кооперация. Много често има майстори, които работят в интервала без да се съобразяват колко шум вдигат. Когато им се направи забележка, повечето бригади спират дейност. Днес учтиво помолих, но никой не ми обърна внимание. Подаден е сигнал и на 112, но не знам дали ще има резултат. Строежа се намира в кв Редута, на ъгъла на ул. Петър Богдан и ул. Кобилино бранище.“ Сигналът е подаден към Столична община – Район \"Подуяне\" като от същия реагираха светкавично с информацията, че сигналът е препратен към Район Слатина, тъй като подадения адрес е на тяхна територия.\n\r\nПолучихме  на територията в гр. Перник да се запознаят със случая на потребител, който се оплаква от трудни съседи. Нарушенията се отнасят за свободно пуснато куче без намордник, незаконно изграден автосервиз от сламени бали и прекъснат достъп до улица на целия район. \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на  ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2018.08.10", "title": "Службите на ход: Опасни шахти, кучета и шумни ремонти"}
{"url": "https://www.dnes.bg/za-da-se-razbirame/2018/08/10/goreshto-koi-zodii-imat-strastna-liubov-s-oven.384609", "text": "Ако има знак в зодиака, който не понася скуката, това е Овенът. Целенасочен, грижовен, понякога твърде егоистичен, той е интересен партньор в любовта. С кои 3 зодии връзката е наистина огнена, вижте в следващите редове. \r\n\r\n \r\nВръзката между тези два зодиакални знака е топла и страстна. През цялото време между тях има любовни искри. Овенът и Лъвът имат подобни сексуални предпочитания и определено се приемат сериозно, независимо от нивото на тяхната връзка. Тъй като тук се срещат две силни личности, може да има моменти на борба кой да надделее.\r\n \r\nСексуалната им връзка не може да избледнее с времето, тъй като двата знака са едновременно отделни източници на енергия, чакащи някой да ги следва. И все пак, ако някой от тях има проблеми с егото си, биха могли да унищожат взаимно доверието и либидото си.\r\n \r\nТяхната емоционална природа е много подобна. Двойката успява да усети взаимно емоциите си. Единственият проблем е, че и двата знака искат да бъдат лидери във връзката.\r\n \r\nИмат тенденция да се сравняват един с друг. Хубавото е, че енергията им е напълно достатъчна, за да правят всичко заедно, но проблемът е, че те всъщност не се нуждаят от една и съща ежедневна практика. Овенът обича да бъде активен, да се среща с приятели, да спортува и винаги се чувства развълнуван, когато иска да направи нещо за първи път.\r\n \r\nЛъвът е знак, който посещава места, на които може да си почине, където може да е център на вниманието. За Овена това си е загуба на време, защото той винаги е готов за нещо различно и вълнуващо.\r\n \r\n", "date": "2018.08.10", "title": "Горещо: Кои зодии имат страстна любов с Овен?"}
{"url": "https://www.dnes.bg/notifikacii/2018/08/10/v-chanta-i-prez-terasata-pernichanka-metna-3-bona.384662", "text": "Перничанка е измамена с 3000 лева, съобщиха от местната полиция.\r\nНа телефона на 77-годишната жена се обадил мъж, който заявил, че дъщеря й е приета в болница и се нуждае от средства за операция.\r\nПотърпевшата била заплашена, че ако не събере сумата от 3000 лева, докторите няма да направят нищо за детето й.\r\nТака притеснената пенсионерката събрала парите, сложила ги в чанта и ги хвърлила от терасата на третия етаж.\r\nПо-късно разбрала, че е измамена и подала сигнал в полицията.\r\n ", "date": "2018.08.10", "title": "В чанта и през терасата – перничанка метна 3 бона"}
{"url": "https://www.dnes.bg/zvezdi/2018/08/10/novo-20-ot-djuliana-gani-veche-i-propia.384690", "text": "За ужас на публиката, Джулиана Гани превзе медийното пространство със семейните си драми. След като ни убеждаваше месеци наред колко е щастлива със съпруга си – фитнес инструктора Стефан Ташев, тя се раздели с него и скочи в чаршафите на неговия колега Илиян Найденов.\r\nДни след признанието ѝ тя започна да обяснява как е готова за нова сватба, но целта е ясна – трябва да се шуми около нея.\r\n \r\nСега тя потърси нова порция внимание с кадър от звукозаписно студио, като анонсира, че скоро ще се появи нейна песен. Талантите на Мис Силикон явно са необятни, макар тя да е завършила музикално училище с профил \"Поп и джаз пеен\"“.\r\n \r\nОпитът на нейни колежки с марката \"известни с известността си\" на музикалния фронт обаче са катастрофални. Катрин Вачева, Моника Валериева и Светлана Василева вече имат зад гърба си песни, но вече едва ли някой ги помни. \r\n \r\nПреди години опит с микрофона направи и Николета Лозанова, в тандем с Ванко 1, но и тя бързо разбра, че силата ѝ не е на музикалната сцена.\r\n \r\nСега наред е Джулиана Гани, като не е трудно да се прогнозира и нейната музикална кариера докъде ще стигне... \r\n \r\n", "date": "2018.08.10", "title": "Ново 20 от Джулиана Гани, вече и пропя..."}
{"url": "https://www.dnes.bg/eu/2018/08/10/brexit-veche-ne-e-teoriia-idva-vremeto-na-resheniiata.384681", "text": "Сектор след сектор от британската икономика се изправят пред дилемата за бъдещите си отношения с ЕС. Наближава мигът, в който трябва да се вземе решение каква страна иска да бъде Великобритания, пише в. \"Гардиън\".\n\r\n\"Това вече не са теоретични дебати. Тук става дума за бъдещето на страната ни. Погрешните решения и издигането на лозунги трябва да бъдат избегнати на всяка цена\". Тези думи са от новия доклад на Конфедерацията на британските индустриалци за имиграцията след Brexit. \n\r\nНо те не важат само за въпроса за имиграцията. Те важат с нарастваща неотложност и епохална сериозност за всеки аспект на процеса на излизане от ЕС - както и в по-широк план за бъдещите отношения на Великобритания със съюза като цяло. По въпроси, вариращи от брането на плодове до правосъдието и автомобилната индустрия и от разходите за почивките до северноирландския мирен процес и жизнеспоспособността на университетите, дебатите за Brexit вече не са само теоретични и не са само лозунги, а все повече при тях става дума за това да бъде направен реален избор и за това каква да бъде Великобритания.\r\n                    \r\n                    \r\nПрез последните две седмици британските министри наблягаха на възможността Обединеното кралство да бъде принудено да осъществи рязка раздяла с ЕС през март 2019 г., ако съюзът не покаже \"гъвкав и творчески\" подход към преговорите за Brexit. \n\r\nТереза Мей и министрите тръгнаха да лансират този подход сред лидерите от ЕС. Първият дипломат на Лондон Джереми Хънт предупреждава от кулоарите, че двете страни по случайност са се насочили към Brexit без споразумение, а министърът на международната търговия Лиъм Фокс отива по-далеч с думите, че сценарият за раздяла без споразумение е по-вероятен, отколкото този със споразумение. Изглежда това е точно такова, на каквото прилича: съгласувана стратегия, чиято цел е главният преговарящ на Европейската комисия Мишел Барние да бъде накаран да стане по-сговорчив.\n\r\nТази стратегия има два големи проблема. Първият е, че в Бялата книга на британското правителство за Brexit не са предвидени достатъчно мерки, за да бъде накаран ЕС да възприеме подобен подход. Ако Обединеното кралство не е готово да прави повече отстъпки, съюзът ще трябва да отстъпи прекалено много, а Великобритания да получи прекалено много. Но ако Тереза Мей направи отстъпки, тя ще срещне трудности да прокара подобна стратегия в парламента, без с това да разцепи партията си.\n\r\nВторият голям проблем е времето. Тревожните сигнали за това какъв е залогът за отделните сектори и региони във Великобритания след Brexit се увеличават все по-стремително. Това не е заговор, а утвърждаване на реалността. Тази седмица имаше няколко предупреждения, които при по-дълбокомислена и по-отговорна политическа култура от тази във Великобритания биха били възприети като силно шокиращи. Те не трябва да бъдат отхвърляни като \"всяване на страх\", въпреки че това няма да попречи на безскрупулни пропагандатори на излизането да опитат да го направят.\n\r\nВ понеделник например ръководителите на британската полиция заявиха, че се опасяват от \"значителен риск за обществената сигурност\" при загуба на достъп до процедурите за трансгранични арести и до базите данни, ако Великобритания излезе от ЕС без споразумение. Същия ден министерството на здравеопазването заяви, че ако броят на работниците от ЕС в сферата на социалните грижи намалее, това ще означава повече британки да се откажат от работата си, за да ги заместят. \n\r\nВъв вторник Националният съюз на британските фермери предупреди, че по същото време догодина Обединеното кралство може да изпита недостиг на храна, ако се стигне до Brexit без споразумение. Организация на живеещите във Великобритания над 1 милион поляци изрази опасения, че те може да се превърнат в незаконни имигранти и призоваха Тереза Мей да гарантира правата им.\n\r\nИ нещата не свършват дотук. В сряда фармацевтичният гигант \"Астра Зенека\" заяви, че Brexit без споразумение е заплаха за жизненоважни лекарства за рак и сърдечни и белодробни заболявания. Същия ден лирата поевтиня до най-ниските си нива спрямо еврото за тази година, удряйки британските летовници по джоба. Част от загубите бяха възстановени в четвъртък, но не и преди една от най-големите британски агенции за подбор на персонал да обяви, че несигурността около Brexit се отразява на пазара на труда, тъй като компаниите заемат изчаквателни позиции и отказват да поемат рискове, които могат да си позволят да избегнат.\n\r\nСега Конфедерацията на британските индустриалци се наложи да прави това, което отговорно правителство трябваше да направи още преди 18 месеца - да изложи подробни предложения за балансирана стратегия за имиграцията след Brexit. Министрите биха казали, че заради преговорите не могат да го направят, но ако се бяха замислили за стратегия за имиграцията, преди прекалено да бързат да задействат Член 50, щяха да са в по-силна позиция. \n\r\nФакт е, че Brexit е избор само и единствено на Великобритания. ЕС не иска това и се е посветил да направи така, че 27-те да не платят цената за погрешното й решение. Сега остават само три възможни изхода. Вариантът без споразумение е един от тях. Вторият е компромис по норвежкия модел. Третият е връщане назад на процеса на Brexit. Както се заявява в доклада на Конфедерацията на британските индустриалци, тук не става дума за теория. Става дума за бъдещето на страната. \r\n \r\n/БТА/\r\n ", "date": "2018.08.10", "title": "Brexit вече не е теория, идва времето на решенията!"}
{"url": "https://www.dnes.bg/cars/2018/08/10/mitovete-za-kolanite-v-kolata-na-koito-mnozina-viarvat.384666", "text": "Технологиите се развиват бурно, но едно просто решение, каквото са предпазните колани в автомобилите, си остава най-използваното средство за защита на шофьора и пътниците от десетилетия.\r\nСтатистиката сочи, че над 70% от оцелелите в катастрофи дължат живота си на него. Използването на предпазен колан намалява 2,3 пъти риска от гибел на водача при челене удар, 1,8 пъти при страничен и 5 пъти при преобръщане.\r\nНа фона на това обаче все още някои хора робуват на митове срещу предпазните колани. Ето десет от тях.\n\r\n\r\nТози тип пътно-транспортни поризшествия не е толкова често срещан, но все пак е възможен. Факт е, че при старите предпазни колани може да се получи проблем, а оттам и забавяне при откопчаването. При новите обаче всичко става само с едно натискане.\r\r\n                    \r\n                    \n\r\nДа, при сблъсък със скорост до 30 км/ч няма да загинете, но може да получите сериозни травми. Не забравяйте, че вие може и да карате с 30, но ако настрещният автомобил се движи с по-висока скорост? При челен удар с 50 км/ч теглото на човека нараства до 3 тона. Така че, ако шофьорът няма колан, той ще разбие с глава челно стъкло.\n\r\nСтатистиката кочи, че 80% от катастрофите се случат при скорост до 65 км/ч. Ако решите да скочите от 6-ия етаж, тялото ви ще се удари в земята с 60 км/ч. Какви обаче са шансовете да оцелете? Горе-долу същите, като да пътувате без колан със същата скорост и се ударите челно. При 80 км/ч ударът е равен на падане от 9-ия етап, а при 90 км/ч – от 12-ия.\r\n\n\r\nДори при удар със 30 км/ч дете с тегло 7 кг. със сигурност ще излети от ръцете на възрастния, тъй като ще бъде изложено на сила от 135 кг. А да се удържи такава маса е практически невъзможно.\r\n\n\r\nСтатистиката сочи, че 75% от катастрофите с фатален край за шофьора стават в пределите на 40 км от дома му. Дори при пътуване до съседната улица съществува опасност от инцидент. Затова не подценявайте дори кварталните улички.\n\r\n\n\r\nТова е опасно не само за тези пасажери, а и за хората пред тях. Дори шофьорът да е с предпазен колан, той може да загине, ако бъде ударен от човек, намиращ се зад него, който ще излети напред при сблъсъка. А за излитането и удрянето в предното стъкло вече стана дума.\r\n\r\n ", "date": "2018.08.10", "title": "Митовете за коланите в колата, на които мнозина вярват"}
{"url": "https://www.dnes.bg/stranata/2018/08/10/borisov-nastoia-i-babh-otmeni-porychkata-za-preparat-za-chuma.384733", "text": "Обществената поръчка на Агенцията по храните, която предвиждаше новосъздадена фирма за компютърни части да доставя препарати за диагностициране на чума по животните, ще бъде отменена. Това обяви ръководството на БАБХ на пресконференция, предаде bTV.\r\nРешението е по настояване на премиера Бойко Борисов. Той не е искал оставки заради предизвикалата скандал процедура.\r\n\"Ще проверя случая с обществената поръчка на БАБХ за препарат срещу чумата и ако има проблем, ще го анулирам\", каза по-рано днес премиерът пред журналисти във Варна.\r\nОбщата стойност на препаратите е 336 184 лв. без ДДС, а фирмата е учредена 9 дни след първата заповед на директора на БАБХ за евтаназиране на овце.\r\nСобственикът на фирмата обясни, че води преговори с френския производител от близо половин година. Той допуска, че скандалът е резултат от опити за натиск от монопола в бранша. БАБХ ще търси помощ от европейски лаборатории.\r\n ", "date": "2018.08.10", "title": "Борисов настоя и БАБХ отмени поръчката за препарат за чума"}
{"url": "https://www.dnes.bg/zvezdi/2018/08/10/djystin-za-sylzite-s-heili-ima-dobri-i-loshi-dni.384701", "text": "Два дни след като Джъстин Бийбър и Хейли Болдуин бяха засечени от папараци да плачат по време на тяхна разходка с колело, певецът реши да разясни какво е станало.\n\r\nСлучаят прикова погледите, тъй като двамата наскоро се сгодиха. А не изглеждат щастливи и има сълзи.\n\r\nПо-късно той и Хейли посетиха заведение, където също бяха засечени да са в минорно настроение.\n\r\nФенове на Бийбър помислиха, че причината за сълзите му е свързана с чувствата му към бившата му приятелка Селена Гомес, с която дори се събра за кратко преди няколко месеца. Но явно тези твърдения са се оказали неверни, пише Elite Daily.\n\r\nМузикантът се появил на улицата на Ню Йорк и коментирал ситуацията като показал книгата на Тимъти Келър \"Значението на брака\" и лаконично заявил: \"У всеки от нас има добри и лоши дни. Няма такова нещо винаги всичко да е хубаво\".\r\n                    \r\n                    \r\nДжъстин и Хейли се познават от доста години и преди време имаха кратък роман. Отношенията им се задълбочиха след като Бийбър за пореден път скъса със Селена Гомес.\r\nВижте още за звездите в ", "date": "2018.08.10", "title": "Джъстин за сълзите с Хейли: Има добри и лоши дни..."}
{"url": "https://www.dnes.bg/usa/2018/08/10/voinata-za-kosmosa-zapochva-sasht-syzdavat-kosmicheski-sili.384646", "text": "Американският вицепрезидент Майк Пенс обяви създаването на космически сили на САЩ, в съответствие с плановете на президента Доналд Тръмп, пише френският в. \"Паризиен\".\n\r\nВ речта си Пенс заяви, че някога космосът е бил мирна и неоспорвана територия, но в момента е пренаселен и пълен с конфликти, отбелязва британският в. \"Гардиън\". Вицепрезидентът на САЩ обвини администрацията на предишния президент Барак Обама, че практически е пренебрегнала нарастващите космически заплахи за сигурността. Той освен това каза, че противниците на Съединените щати вече са превърнали космоса в бойно поле.\r\nАко предложението за създаване на шести клон на въоръжените сили на САЩ бъде изпълнено, космически войски ще станат първия нов клон от 1947 година. Всяко подобно предложение обаче ще изисква решение на Конгреса и вероятно ще бъде подложено на сериозна проверка, особено от представителите на опозиционната Демократическа партия, отбелязва в. \"Гардиън\".\r\n                    \r\n                    \r\nПенс заяви, че Белият дом вече разговаря с лидери на Конгреса за одобряване на новите въоръжени сили. Той добави, че САЩ винаги ще се стремят към мир, както на Земята, така и в космоса, но подчерта, че \"историята ни учи, че мирът е възможен само чрез сила\".\n\r\nКосмическите мечти на Тръмп трябва да преминат през един разделен Конгрес, но първоначално проявилите неохота представители на Пентагона подкрепиха предложението и обещават да направят всичко възможно за неговото приемане, пише американският в. \"Ню Йорк таймс\". Поддръжниците на идеята твърдят, че военновъздушните сили не обръщат достатъчно внимание на космоса, а Русия и Китай разработват оръжия за борба със сателити. До три години те ще могат да свалят американски спътници, предупреждава оценка на заплахите, публикувана през февруари от разузнаването на САЩ.\n\r\n\"За секунди можем да останем слепи, глухи и неми\", подчерта през февруари на кръгла маса на Центъра за стратегически и международни изследвания конгресменът от Демократическата партия Джим Купър, който също поддържа идеята. \"Рядко една велика страна е била толкова уязвима\", добавя демократът от Тенеси, цитиран от в. \"Ню Йорк таймс\".\n\r\nОръжията за борба със сателитите могат да засегнат американската система за глобално позициониране, която насочва самолетоносачи в Персийския залив, безпилотни летателни апарати над Йемен, изтребители над Сирия, патрулиращи в Афганистан пехотинци. Представители на американското разузнаване от своя страна използват шпионски спътници, за да събират информация за противниците си, отбелязва в. \"Ню Йорк таймс\".", "date": "2018.08.10", "title": "Войната за... Космоса започва: САЩ създават космически сили!"}
{"url": "https://www.dnes.bg/za-da-se-razbirame/2018/08/10/hitrite-nachini-da-napravite-dobro-pyrvo-vpechatlenie.384612", "text": "Първото впечатление е изключително важно. Вярно е, че то може да лъже, но все пак е от значение, защото може както да ви отвори, така и да ви затвори вратата под носа.\r\nКогато започвате нова работа, когато се запознавате с някого или когато посещавате някакво събитие, вие представяте себе си пред част от обществото. Ако искате да бъдете харесани, одобрени и приети добре в конкретната ситуация, научете се да правите истински добро впечатление при първата си поява.\r\n \r\n\r\n \r\n\r\n \r\n\"По облеклото посрещат, по ума изпращат\", нали така? В такъв случай винаги имайте предвид какъв е поводът. Внимателно съобразете облеклото си със случая. Адекватното облекло винаги прави добро впечатление. Не бихте могли да привлечете одобрението на новия си шеф, ако отидете с анцуг или скъсани дънки през първия си работен ден, например.\r\n \r\n\r\n \r\nНяма по-сигурна и успешна стратегия от озаряващата искрена усмивка. Бъдете приветливи и се усмихвайте естествено. Имайте предвид, че някои хора са чувствителни към изкуственото и прекалено демонстративно позитивно поведение и могат да се подразнят от твърде изявеното ви старание. Другата крайност също не е никак препоръчителна. Не се мръщете и не гледайте враждебно. Това със сигурност няма да е във ваша полза.\r\n\r\n\r\n \r\nКогато говорите с човек, с когото току-що сте се запознали, ще направите много добро впечатление, ако моментално запомните името му и го използвате по-късно в разговора. Хората обичат да бъдат ценени. Това гали егото и със сигурност ще ви спечели поне една червена точка.\r\n\r\n", "date": "2018.08.10", "title": "Хитрите начини да направите добро първо впечатление"}
{"url": "https://www.dnes.bg/temida/2018/08/10/policaiat-trafikant-izvyrshil-prestyplenieto-ot-glupost.384743", "text": "Полицейският служител от Охранителна полиция на СДВР Владимир Стоянов остава за постоянно в ареста. Решението е на Районен съд - Карлово. \nРазследване на полицейски служители от София, Пловдив и Бургас  установи, че Владимир Славов е част от група, която се занимавала с  трафик на бежанци през България.\r\nДо този момент са разкрити четирима от  тях. На 5 юли трафикантите превозили 16 души с четири автомобила от  Бургас до София.\r\nСлавов е трябвало да направи втори курс с  още 6 души от Бургас, но групата била засечена на изхода на Бургас. От  морето до Карлово той не е спрял на шест опита на полицията за това. В  Карлово оставил бежанците, а самият той бил задържан в района Пирдоп.\r\r\n                    \r\n                    Според магистратите има реална опасност той да извърши и друго престъпление. Освен това разследващите имат данни, че е предоставял квартири на мигрантите, и че и друг път ги е превозвал на територията на страната.Положението му се утежнява и от факта, че е служител на МВР, предаде БТА.\r\nЗа деянието, за което е обвинен Стоянов, се предвиждат между една и шест години лишаване от свобода, посочиха от прокуратурата.\r\nВ съдебната зала той заяви, че е извършил престъплението \"от простотия, от глупост\". Като мотив посочи и факта, че има нужда от средства - баща му е бил доскоро в болница, а и бил закъсал с вноските за ипотека.\r\nБягството си по автомагистралата оправда със страх от последствията от евентуална полицейска проверка. Задържаният обеща да свидетелства срещу съучастниците си.\r\n ", "date": "2018.08.10", "title": "Полицаят трафикант извършил престъплението \"от глупост\""}
{"url": "https://www.dnes.bg/politika/2018/08/10/ninova-umilena-ot-hvalbite-na-borisov-shte-i-se-da-mu-gi-vyrne.384711", "text": "Корнелия Нинова отвърна на похвалите на премиера към нея за решението й да отстрани Бенчо Бенчев от групата на общинарите социалисти в Бургас. Тя призна, че би искала да му върне с добри думи, но не успява да ги намери.\r\nПо-рано днес Борисов обяви във Варна, че решението на Нинова е правилното. \"... излезе и обяви – поемам вина, помитам и го махам\", каза министър-председателят.\r\n\"Премиерът Борисов направо ме умилява с непрекъснатите си хвалби за правилното ми решение да поема отговорност и да поискам Бенчо Бенчев да напусне всички постове. Много ми се иска да му върна комплимента. Лято е, може да разменим по две-три мили думи. Опитвам се, но не ми се получава\", написа Нинова в профила си във Facebook.\n\r\r\n                    \r\n                    Тя допълни, че ще почака още няколко дни дали Борисов няма да поеме и своята отговорност.\r\n\"Може пък и той да поеме отговорността да освободи шефа на митницата, която е дала на същия този Бенчев и на Митьо Очите да ги охраняват. Или на шефа на клона на НОИ в Бургас, който също опрял до услугите на Бенчев и \"Очите”. Или попита общинските съветници от ГЕРБ - защо гласуваха Бенчев за заместник-председател на Общинския съвет.\r\nКато висш пилотаж ще приема, ако Борисов успее да поеме отговорност и за кмета си на Бургас-той си знае защо или за шефа на кабинета си, дето смята, че \"Очите” е един легален бизнесмен\", пише Нинова.\r\n\"И малко му \"завиждам” на Борисов - Бенчев не спря да го хвали и да му вика, че е мъжкар, а за мен една добра дума не намери и само ме хули. Разбрах,че премиерът ни бил във Варна. Не е лошо да намине и към Бургас. Лято е и замириса на море, концесии и още нещо\", завършва тя.", "date": "2018.08.10", "title": "Нинова умилена от хвалбите на Борисов! Ще й се да му ги върне..."}
{"url": "https://www.dnes.bg/notifikacii/2018/08/10/piian-myj-strelia-s-gazov-pistolet-mejdu-blokove-v-pleven.384699", "text": "Мъж в нетрезво състояние стреля във въздуха между блоковете в плевенския квартал \"Дружба\", съобщиха от МВР.\r\nВчера, към 10.30 часа, полицаи се отзовали на сигнала за стрелбата. Те установили, че няма пострадали.\r\nПри разпит на очевидци и свидетели изяснили, че мъж е възпроизвел изстрели във въздуха с оръжие и след това тръгнал с лек автомобил. \r\nВ крайна сметка колата \"Опел Корса\" била засечена на паркинг в квартала и било установено, че шофьорът е 27-годишен от Кнежа, който до пристигането на полицейския патрул възпроизвел още няколко изстрела във въздуха. \r\nОръжието - газов пистолет кал. 9 мм, закупен от оръжеен магазин в Плевен същия ден сутринта - е иззето и предстоят експертизи.\r\n27-годишният е тестван за алкохол и наркотици, пробата отчела положителен резултат за употреба на спиртни напитки. \r\nЗадържан е с полицейска мярка за срок до 24 часа.", "date": "2018.08.10", "title": "Пиян мъж стреля с газов пистолет между блокове в Плевен"}
{"url": "https://www.dnes.bg/temida/2018/08/10/arkus-pod-lupa-nap-i-policiiata-vlizat-vyv-firmata.384659", "text": "Специализираната прокуратура възложи на Националната агенция за приходи и Национална полиция проверка на дружество \"Аркус-сигурност Бургас\" и свързаните с него физически и юридически лица.\r\nПроверката се възлага във връзка с разследването на организирана престъпна група за рекет, телесни повреди, разпространение на наркотици.\n\n\n\n\r\nПо делото към наказателна отговорност са привлечени 10 лица, съобщиха от прокуратурата.\r\nПри проведената на 2 август специализирана акция на територията на Бургаска област бяха претърсени над 30 различни адреса, включително и офиси на фирми и домове.\r\nВ някой от тях бяха открити пари, оръжия, боеприпаси и черно счетоводство с бележки за суми, които трябва да се дадат на едно от обвиняемите лица - Димитър Желязков.\r\r\n                    \r\n                    Покрай ареста на групата се оказа, че Митьо Очите бил на трудов договор в бургаската фирма от 2016 г., като работата му била да намира обекти за охрана.\r\nВчера шефът Иван Владимиров заяви, че започва процедура по освобождаването на Митьо Очите от длъжността консултант в \"Аркус сигурност\".\r\n ", "date": "2018.08.10", "title": "\"Аркус\" – под лупа! НАП и полицията влизат във фирмата "}
{"url": "https://www.dnes.bg/muzika/2018/08/10/ti-gubish-debiutyt-na-17-godishnata-eva-parmakova.384653", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ева Пармакова дебютира на музикалната сцена у нас с песента \"Ти губиш\", в която участват още Pavell и Venci Venc. Клипът е заснет в района на Крушунските водопади и е с оригинална индианска тематика.\n\r\n\"Искахме да направим нещо различни, което не е правено на българската сцена, свежо и младежко\", разказа младата изпълнителка в студиото на \"България сутрин\".\n\r\nЕва Пармакова, която е едва на 17 години и все още е ученичка, разказа, че смята да продължава да се занимава с музика.\n\r\n\"Това е единственото нещо, което ми е на сърце\", сподели изпълнителката пред \r\n                    \r\n                    \r\nМузиката пък е в гените на Пармакова, защото дядо ѝ е Любомир Бодуров, който е един от най-известните оперни певци и златни тенори на България.\n\r\n\"Той е наистина едно от най-големите ми вдъхновения\", разказа певицата. Ева Пармакова и добави, че друг източник на вдъхновение за нея е певицата Бионсе.\r\n ", "date": "2018.08.10", "title": "\"Ти губиш\" – дебютът на 17-годишната Ева Пармакова"}
{"url": "https://www.dnes.bg/balkani/2018/08/10/zaev-mai-se-izvini-na-bylgariia-politicite-poniakoga-pravim-greshki.384670", "text": "Премиерът на Македония Зоран Заев публикува пост в Facebook, с който вероятно иска да се извини за думите си отпреди дни, че Илинденското въстание е македонско.\r\nТой не ги споменава, но уверява България и българите, че приятелството и сътрудничеството между двете страни са искрени.\r\n\"Виждам, че в приятелска България е открит обществен дебат и дори се повдига въпросът дали ние - двете страни и двата народа изграждаме искрено приятелство и сътрудничество. Искам да кажа на всички граждани, включително и на критиците в Македония и България, да нямат дилема, че приятелството и сътрудничеството са искрени\". Това написа във Facebook македонският премиер Зоран Заев.\r\n\"Драги приятели и братя от България, вярвайте, искрено градим приятелство, което няколко десетилетия по-рано беше изгубено. Това беше загуба за двете страни. Ние отново намерихме своя приятел и брат. Да не позволим да се връщаме назад. Това е наше задължение пред нашите деца. Понякога може би не сме достатъчно внимателни ние, политиците, понякога правим и грешки, но ви уверявам, че това е само невнимание, защото искрено желаем сътрудничество и приятелство, както подписахме в договора за добросъседство и приятелство\", пише македонският премиер.\r\r\n                    \r\n                    Дискусията в България се породи, след като преди дни в телевизионно интервю Заев заяви, че Илинденското въстание /както в Македония наричат Илинденско-Преображенското въстание/ е македонско. \"Илинденското въстание е македонско и ако някой гражданин от България иска, нека да го чества\", каза Заев.\n\n\n\n\r\nВ отговор премиерът Бойко Борисов препоръча \"всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща. Съветът ми към всички е да бъдат по-обрани\", каза премиерът.\r\n\"Ние повече от една година честваме общите части от историята на двата народа, няколко пъти заедно отбелязахме исторически събития. Аз съм първият премиер на Македония, който се поклони в България (Благоевград) пред паметника на Гоце Делчев по време на съвместното честване на празника. Преди това моят приятел, господин Борисов беше първият български премиер, който се поклони пред гроба на Гоце Делчев в Македония (Скопие) при съвместното отбелязване на празника. Заедно двамата премиери се поклонихме пред паметника на цар Самуил в София. Заедно в Рим, във Ватикана тази година отпразнувахме Светите братя Кирил и Методий, общите всеславянски просветители. Премиерът Борисов дойде в Скопие специално да се поклони пред паметника на еврейския Холокост\", припомня Заев.\r\n\"Нима можем да забравим как премиерът Борисов и министър Захариева се бориха за Македония в Съвета на министрите на ЕС и в Съвета на ЕС за това Македония да получи дата за започване на преговори с ЕС? Те се бориха, както се борят за своята страна\", припомня Заев.\r\n\"Нима може да се правим на слепи и глухи, когато виждаме и чуваме какво направи България и успя да помогне на Македония за получаване на поканата за членство в НАТО? Нима цяла Европа не видя как България помага за това Македония и Западните Балкани да се приближат към ЕС?\", пише македонският премиер.\r\n\"Никога няма да забравим това приятелство, което е доказано на дело. Ние сме благодарни и силно уважаваме това. Затова заедно ще празнуваме и честваме нашето минало и върху темелите на това минало ще продължим да градим нашето общо бъдеще. Заедно ще бъдем като едно семейство заедно със съьюзниците от ЕС и НАТО\", заключава Зоран Заев.\r\n\r\n \r\n", "date": "2018.08.10", "title": "Заев май се извини на България: Политиците понякога правим грешки!"}
{"url": "https://www.dnes.bg/health/2018/08/10/nov-shef-vyv-fonda-za-lechenie-na-deca-georgi-deianov.384674", "text": "Фондът за лечение на деца има нов директор. След като вчера здравният министър освободи досегашният шеф д-р Мариета Райкова по нейно желание, днес той назначи нов.\r\nТова е досегашният главен експерт във фонда д-р Георги Деянов.\n\r\nНазначението се прави, за да не се допусне забавяне в работата на администрацията и за да се осигури приемственост в ръководството на Фонда.\r\nРокадата влиза в сила от 20 август, става ясно от съобщение на здравното министерство.\r\nФондът продължава своята дейност и организация на работа, като следващото заседание на Обществения съвет е насрочено за 15 август 2018 г. , се казва още в съобщението.\r\n ", "date": "2018.08.10", "title": "Нов шеф във Фонда за лечение на деца – Георги Деянов"}
{"url": "https://www.dnes.bg/sofia/2018/08/10/remontite-dovedoha-paiacite-vdigat-koli-do-letishteto-v-sofiia.384669", "text": "\n\r\nУдарните ремонти в София, които обещават по-добри условия за шофьорите, се оказват и неочакван капан за тях.\r\nСтроителните дейности по булевард \"Христофор Колумб\", близо до летището, доведоха до вдигането на десетки автомобили, паркирани от двете му страни.\n\n\r\nНякои от шофьорите остават изненадани от липсата на колите им, а други с викове се опитват да ги спасят от общинския \"паяк\". \r\nУплашена гъркиня се развикала наскоро на служителите на \"Паркинги и гаражи\", разказаха те пред Dnes.bg.\r\nСамо няколко коли ще се спасят от съдбата на другите, защото няма как да бъдат вдигнати. Те са били избутани встрани от пътя и малко по-късно ще бъдат извадени с помощта на специални рампи.\r\r\n                    \r\n                    Уличките около двата терминала на аерогарата се използват често от много шофьори за паркиране. Това е редовна практика както за хилядите пътници, много от тях и чужденци, които се опитват да избегнат платените паркинги на летището, така и за множеството служители в множащите се офиси на фирми в района.\r\nРемонтът на бул. \"Христофор Колумб\" включва изграждането на тротоари от двете му страни, което ще затрудни паркирането оттук насетне.\r\nШофьорите на колите, които се вдигат сега, няма да бъдат глобявани. Когато ремонтът бъде приключен обаче те ще бъдат санкционирани, казаха служителите.", "date": "2018.08.10", "title": "Ремонтите доведоха паяците: Вдигат коли до летището в София!"}
{"url": "https://www.dnes.bg/stranata/2018/08/10/s-oborudvane-na-40-g-ag-to-v-karlovo-pred-zatvariane.384665", "text": "Карлово може да остане през акушеро-гинекологично отделение. В родния град на Апостола се раждат около 350 деца годишно и въпреки това Здравната каса спира финансирането на отделението в болницата. \r\nМедиците разказват, че оборудването е толкова старо, че е вече за музея. Гинекологичния им стол е на 40 години.\r\nПоследното бебе родено в Карлово се казва Мартин, а вероятно ще остане и последното в историята. Най-близкото родилно е в Пловдив – на 60 км. \r\nМайката на Мартин споделя пред bTV, че раждането е започнало през нощта и ако е трябвало да отиде до Града под тепетата, може би е щяло да има усложнение.\r\nД-р Цветан Петров е единственият анестезиолог в родилното отделение на Карлово. За да има АГ-отделение обаче трябват поне двама, а заради липсата Здаравната каса спира парите. \r\r\n                    \r\n                    Д-р Петров е сам. Друг желаещ да работи като анестезиолог при тези условия няма. Стартовата заплата за позоцията, от която зависи ще има ли родилно в радиус от 60 км, е 1000-1500 лева. В чужбина условията са в пъти по-добри. Единственият анестезиолог е на мнение, че не само заплащането, но и грижата за сградата, средата и оборудването отблъскват младите.\r\nСтопанин на болницата е общината. Според градската управа парите на болницата са спрени незаконно, а гастролиращите лекари на по половин щат от Казанлък запълват необходимата бройка анестезиолози. \r\nСпоред кмета и зам.-кмета зад решението стоят икономически интереси на частни клиники в Пловдив. Община Карлово обжалва заповедта на Здравната каса и чака решението на Административния съд. Това решение, ще определи дали в Карлово ще се раждат деца или не.", "date": "2018.08.10", "title": "С оборудване на 40 г. – АГ-то в Карлово пред затваряне"}
{"url": "https://www.dnes.bg/balkani/2018/08/10/vuchich-iskame-dyrjava-chiito-granici-znaem.384656", "text": "Искаме ясни граници, а не временно положение, каквото е днес, при което едно пише, а съвсем друго е на терена, каза президентът на Сърбия Александър Вучич за белградския вестник \"Новости\", обяснявайки позицията си за разграничение с албанците.\n\n\n\n\r\n\"Искаме държава, чиито граници знаем, страна, която пазим\", уточни Вучич за \"Блиц\".\n\r\nТой подчерта пред двата вестника, че идеята му за разграничение не е нещо ново и той е заявявал от години предпочитанията си за тази опция, предава БТА.\n\r\n\"Обявявам се за разграничаване и не го крия, това е политиката, която представям. Дали тази политика ще получи подкрепа от народа или не, аз се обявявам за разграничаване с албанците\", заяви вчера Вучич пред журналисти в град Шид. Той добави, че решението за Косово трябва да бъде \"всеобхватно, а не просто, нито опростенческо, както някои си представят\". \"Да имаме територия, за която не се знае как се третира и кое на кого принадлежи, винаги е източник на потенциални сблъсъци и проблеми\", обясни Вучич.\r\n                    \r\n                    \r\nИзявлението на Вучич предизвиква депресия сред сърбите в Косово, каза обаче за \"Данас\" Момчило Трайкович, член на председателството на Сръбския национален форум и бивш вицепремиер в правителството на Сърбия.\n\r\n\"Като се започне от изявлението, че нямаме нищо в Косово, че всеки метър би бил плюс, че Косово отдавна е изгубено, разграничението не означава нищо друго освен едно голямо разочарование, което из основи ще разтърси останалите сърби в Косово, особено тези, които живеят южно от река Ибър\", каза Трайкович.\n\r\nТой напомни, че в северно Косово има 30 до 40 000 сърби, а всички останали - над 120 хиляди са южно от Ибър.\n\r\nПо думите на Трайкович, изявлението на Вучич из основи е разтърсило позицията на сръбския народ в Косово. \"Тотално обърка онези, които се надяват да се върнат, разочарова онези, които дадоха жертви. Имам приятели, които възнамеряваха да строят къща, след това изявление обмислят дали да го направят\", каза той.\n\r\nВеликобритания смята, че призивите за промяна на границите на Балканите могат да доведат до нестабилност в региона, съобщи британското посолство в Прищина в отговор на въпрос на Радио Свободна Европа по повод представяните през последните дни и от Белград, и от Прищина идеи за подялба на Косово.", "date": "2018.08.10", "title": "Вучич: Искаме държава, чиито граници знаем!"}
{"url": "https://www.dnes.bg/zvezdi/2018/08/10/sviha-ukrasheniia-za-2-mln-ot-izpylnitelia-na-despacito.384645", "text": "Крадец отмъкна от изпълнителя на хита \"Despacito\" Деди Янки украшения на стойност 2 милиона евро, съобщи вестник \"Провинсиас\".\r\nКрадецът проникнал в хотелската стая на пуерториканския певец в испанския град Валенсия, като се правел, че е Деди Янки. Той помолил управата да му отвори сейфа, където се съхранявали скъпите бижута на клиента, пише БТА.\r\nЗлосторникът прибрал съдържанието му и напуснал хотела, като покрай другото задигнал и 2500 долара в налични.\r\nИстинският Деди Янки узнал за кражбата и се обърнал към полицията, която разпитала сътрудниците на хотела и започнала разследване по случая.\r\nДеди Янки е певец, актьор и музикален продуцент. Той е считан за един от най-известните представители на регетона.\r\nЗаедно с Луис Фонси те изпълниха популярния хит \"Despacito\", чиито клип постави рекорд за гледания в YouTube.", "date": "2018.08.10", "title": "Свиха украшения за €2 млн. от изпълнителя на \"Despacito\""}
{"url": "https://www.dnes.bg/stranata/2018/08/10/trikolka-sreshtu-faiton-dete-postrada-v-slynchev-briag.384672", "text": "8-годишно дете от Полша е пострадало при инцидент в Слънчев бряг, съобщиха от полицията в Бургас. \r\nИнцидентът е станал на 8 август около 20:30 часа на алеята пред х-л \"Корона\" в Слънчев бряг.\r\nДетето е карало електрическа триколка с бърза скорост и се е ударило във файтон, който е бил управляван от 30-годишен мъж.\r\nОт инцидента е пострадало момченцето, което е с контузни рани по главата и тялото.\r\nТо е оставено под наблюдение, без опасност за живота, в бургаска болница.", "date": "2018.08.10", "title": "Триколка срещу файтон: Дете пострада в Слънчев бряг"}
{"url": "https://www.dnes.bg/stranata/2018/08/10/tir-otnese-estakadata-na-tec-brikel-krai-gylybovo.384671", "text": "ТИР е катастрофирал тази сутрин край Гълъбово и е разрушил естакадата на ТЕЦ \"Брикел\", която свързва електроцентралата и единствената в страната Брикетна фабрика, съобщава БТА, като се позовава на информация на ОДМВР в Стара Загора.\r\nШофьорът е 47-годишен турски гражданин. Той е настанен в университетската болница в Стара Загора, няма опасност за живота му. \r\nПо първоначални данни той сам е предизвикал катастрофата и най-вероятно е заспал зад волана.\r\nЗаради пътният инцидент е затруднено движението по международния път Русе- Свиленград.\r\nПродължава разследването на инцидента. \r\n ", "date": "2018.08.10", "title": "ТИР отнесе естакадата на ТЕЦ Брикел край Гълъбово"}
{"url": "https://www.dnes.bg/akoshtete-vqrvaite/2018/08/10/top-4-zodii-za-koito-kryvta-voda-ne-stava.384571", "text": " \r\nОвенът е страхотен и истински приятел, но ако трябва да прави избор между приятелите и семейството, ще постави на първо място роднините. Този знак иска да знае, че каквото и да се случва в живота му, винаги ще може да разчита на семейството, затова отвръща със същото. Вярва, че приятелствата идват и си отиват, но кръвните роднини остават за цял живот. Овните са много страстни, затова правят всичко възможно да защитят близките си, и се ядосват, когато някой обижда семейството им.\r\n \r\n\r\n \r\nТелецът също е верен приятел и вярва, че животът става по-хубав, благодарение на тях. С тях преживява много забавни и весели моменти, но знае, че когато трябва да се обърне за помощ към някого, това ще бъде семейството. Не, че не може да разчита и на някои приятели, но не безрезервно - както би разчитал на семейството. Той обича продължителните и сериозни отношения, и ако наистина се намери някой приятел, който телецът много обича, по-скоро ще се опита да го приобщи към семейството си и ще го кани на семейните сбирки.\r\n\r\n\r\n ", "date": "2018.08.10", "title": "Топ 4 зодии, за които кръвта вода не става"}
{"url": "https://www.dnes.bg/dnes-te-kazaha/2018/08/10/10-08-2018.384686", "text": "Виждам, че в приятелска България е открит обществен дебат и дори се повдига въпросът дали ние - двете страни и двата народа изграждаме искрено приятелство и сътрудничество. Искам да кажа на всички граждани, включително и на критиците в Македония и България, да нямат дилема, че приятелството и сътрудничеството са искрени. Македонският премиер Зоран Заев", "date": "2018.08.10", "title": "10.08.2018"}
{"url": "https://www.dnes.bg/balkani/2018/08/10/ikonomicheski-natisk-vyrhu-turciia-bezperspektivno.384664", "text": "Турският президент Реджеп Ердоган окачестви като \"безперспективни опитите за оказване на икономически натиск върху Турция\", включително чрез дестабилизиране на финансовата система.\n\r\nСрещу Турция се водят различни кампании, но не им обръщайте внимание. Ако те имат долари, то ние имаме нашия народ, нашето право и Аллах, каза Ердоган, който говори пред граждани в черноморския окръг Ризе, информира Анадолската агенция, цитирана от БТА.\n\r\nРаботим усилено. Погледнете какво беше преди 16 години и погледнете ни сега, заяви още президентът, цитиран от Ройтерс.\n\r\nТурската лира днес отбеляза рекорден спад спрямо долара, като поевтиня до близо 6 (5,94) за долар на фона на продължаващото напрежение с Вашингтон, съобщава агенцията.\r\n                    \r\n                    \r\nПравителствата на Турция и САЩ имат разногласия заради задържането на американския пастор Андрю Брънсън, обвинен във връзки с терористични организации. Заради казуса с пастора САЩ наложиха санкции на двама турски министри.\n\r\nДнес се очаква турският министър на финансите Берат Албайрак да представи плановете за \"нова икономика\" на Турция, информира ТАСС.", "date": "2018.08.10", "title": "Икономически натиск върху Турция? Безперспективно!"}
{"url": "https://www.dnes.bg/stranata/2018/08/10/us-izdanie-bylgariia-byrzo-zastariava-izchezva-kato-naciia.384667", "text": "Американското издание \"Бизнес инсайдър\" публикува материал, посветен на десет държави със сериозни демографски проблеми.\r\nСпециално място в него е отделено и на демографската криза, като една от проучваните страни е България.\r\nИзданието пресмята, на база статистически данни, че сме страната с най-бързо топящо се население и съвсем скоро българите ще бъдем колкото след края на опустошителната Втора световна война.\r\n\"Очаква се през 2050 г. българите да са едва 5,4 милиона, като за това е виновен не само ниският коефициент на плодовитост от 1,46 деца на жена, но и високата емиграция\", пише \"Бизнес инсайдър\".\r\nДесетте държави с най-бързо изчезващо население в света се намират в Европа, като повечето са членки на ЕС.\r\r\n                    \r\n                    В тази негативна класация след България се нареждат Латвия, Украйна, Хърватия, Румъния, Молдова, Литва, Полша, Сърбия и Унгария, пише \"Дарик\".\r\nИзненадващо обаче със сериозни демографски проблеми се оказват и едни от най-населените държави в света. Проблеми с ниската раждаемост имат дори САЩ, Япония, Южна Корея, Испания, Италия, Обединеното кралство. Повечето от тези страни обаче успяват да компенсират спада на раждаемостта с приема на имигранти.\r\nКитай, с население от над един милиард души, също е изправен пред тиктакаща \"демографска бомба\".\r\nЕксперти предричат, че през 2030 г. 25% от населението на страната ще бъде над 60 години.\r\nВ продължение на десетилетия на китайските семейства не се разрешаваше по повече от едно дете, припомня \"Бизнес инсайдър\".", "date": "2018.08.10", "title": " US издание: България бързо застарява, изчезва като нация!"}
{"url": "https://www.dnes.bg/pop/2018/08/10/8-godishnata-elizabet-s-pyrva-samostoiatelna-pesen.384691", "text": "Елизабет Виталиева от Мездра е само на 8 години, но вече е факт нейната първа самостоятелна песен. Тя се заннимава с пеене от 4-годишна, а в момента е възпитаничка на музикалния педагог Анета Петкова. Тя е една от солистките на Вокална група \"Детски свят Jr.\".\r\nМузикалният талант на Ели е забелязан и от продуцента Димо Филипов от Северозападна музикална компания, който я поканил да запише своята първа авторска песен. Песента се казва \"Родена съм под щастлива звезда\" и се изпълнява и на гръцки език. \r\nКлипът е заснет във Вършец.\r\nАртистичният псевдоним, който си е избрала Елизабет, е Виталия.\r\n", "date": "2018.08.10", "title": "8-годишната Елизабет с първа самостоятелна песен"}
{"url": "https://www.dnes.bg/snimka-na-denia/2018/08/10/uikendyt-idva-a-s-nego-slynce-i-idealno-vreme-za-plaj.384668", "text": "Слънчев, топъл и идеален за плаж ще бъде уикендът, сочи  на НИМХ-БАН.\r\nПрез нощта ще бъде ясно и вятърът ще отслабне, в повечето райони временно ще стихне. В събота ще бъде слънчево, след обяд над източната половина от страната с временни увеличения на облачността.\r\nЩе духа слаб до умерен изток-североизточен вятър. Максималните температури ще са между 29 и 34 градуса, в София - около 29 градуса.\r\nПо Черноморието ще бъде слънчево. След обяд ще има временни увеличения на облачността, но валежи не се очакват. Ще духа умерен вятър от изток-североизток. Максималните температури ще са 27 - 29 градуса. Температурата на морската вода е 26 - 28 градуса. Вълнението на морето ще е 3 - 4 бала.\rНад планините също ще бъде слънчево. След обяд над масивите в Източна България ще има временни увеличения на облачността. Ще духа слаб до умерен вятър от изток. Максималната температура на височина 1200 метра ще е около 23 градуса, на 2000 метра - около 15 градуса.\r\nВ неделя и понеделник също ще бъде слънчево. През първия ден в следобедните часове ще има купеста облачност над планините, без валежи.\r\nВятърът ще е слаб, в Дунавската равнина и източните райони до умерен, в неделя временно от запад-северозапад, през новата седмица - отново с източна компонента.\r\nДневните температури в понеделник ще достигнат 30 - 35 градуса.\r\n ", "date": "2018.08.10", "title": "Уикендът идва, а с него: Слънце и идеално време за плаж"}
{"url": "https://www.dnes.bg/politika/2018/08/10/gotviat-obshtestveni-porychki-za-chakalniata-za-evroto.384623", "text": "Българското правителство готви две обществени поръчки за набиране на експерти, които да му помогнат да се подготви за влизането в чакалнята на еврозоната ERM II. Това става ясно от решението, с което Европейската комисия реши да предостави €1,5 млн евро, прието в четвъртък. Парите по Програмата за подкрепа на структурните реформи са за тази и следващата година, като до декември ще бъдат похарчени 280 000 евро, а 1,22 млн - догодина.\r\nБългария обеща да изпълни 6 предварителни условия, за да бъде допусната до Европейския валутен механизъм, известен като предверието на еврото: да влезе в Банковия съюз, да засили надзора над банките, пенсионните фондове и застрахователните дружества и да промени законодателството за фирмените фалити, прането на пари и управлението на държавните компании, така че да отговарят на европейските стандарти. Срещу ангажимента Еврогрупата обеща да разгледа молбата й за чакалнята догодина.\r\r\n                    \r\n                    За да изпълни намерението си правителството ще наеме чуждестранни експерти, които да му помогнат с поправките чрез грант и две обществени поръчки. Грантът в размер на 400 000 евро ще бъде даден без конкурс на кандидати с експертиза в управлението на държавни компании. Те трябва да имат опит в ЕС или съседските държави и да подадат предложение как ще подобрят мениджмънта на държавните фирми.\r\nСпоред Европейската комисия, икономическите им резултати са слаби и създават рискове за държавните финанси. Брюксел отчита, че управлението на държавните фирми е по-лошо от това в частния сектор, както и на държавните компании в Румъния и Гърция. Финансовото министерство е заявило желание да приравни с помощта на експертите правилата за управлението им със стандартите на Организацията за икономическо сътрудничество и развитие, за членство, в която София кандидатства безуспешо тази година.\r\nЗа останалите 1,1 млн евро кабинетът смята да обяви обществени поръчки, чрез които да намери съветници за прокарването на административни реформи, които да ускорят икономическия растеж.\r\nРеформите ще правят правосъдното министерство и ВСС. Министерството търси съвет как да подобри функционирането на системата за фирмените фалити, а ВСС - как да осигури изпълнението на съдебни решения по вземания.\r\nЕврокомисията смята, че процедурата за несъстоятелност е проблем и се налагат допълнителни мерки за скъсяването й, както и за възстановяване на собствеността на кредиторите. Предвижда се и система за събиране на информация и публикуване на решения за несъстоятелност, става ясо от описанието на поръчката.\r\nМеждународна експертиза се търси и за това как да подбри събираемостта по решенията на първоинстанционните съдилища, и особено на Софийския съд по уреждане за вземания по граждански и търговски дела. Между 50 и 70 % от решенията са такива се изпълняват с огромни закъснения, особено в големите градове, става ясно от решението на Европейската комисия.\r\nБългарското правителство е посочило сумата от 1,5 млн евро за техническата помощ с писмо до Европейската комисия още в края на януари. То е поискало европейските средства да се пренасочат към подготовката за влизането в чакалнята за еврото от парите по Програмата за добро управление, финансирана чрез Европейския социален фонд.\r\nЕкспертите ще бъдат наети от Европейската комисия и други евроинституции, както и от останалите държави от ЕС, уточниха от Комисията за dnes.bg.", "date": "2018.08.10", "title": "Готвят обществени поръчки за чакалнята за еврото"}
{"url": "https://www.dnes.bg/zvezdi/2018/08/10/kaili-djenyr-na-21-nai-bogatata-ot-klana-kardashian.384551", "text": "\nНа 10 август своя 21 рожден ден празнува Кайли Дженър. Най-малката сестра от клана Кардашиян-Дженър наскоро стана майка, а днес вече е и оценена на $1 млрд. \n\r\nМоделът и риалити звездата придобива популярност с началото на реалити шоуто Keeping up with the Kardashians. \n\r\nКогато шоуто започва да се излъчва през 2007 г. тя е една на 10 години и израства пред камерите и погледа на обществото. \n\r\nОткакто е пълнолетна развива своя собствена модна линия и козметични продукти. \n\r\nТя е от най-влиятелните особни в социалните мрежи като Instagram. \n\r\nБаща й, който вече се подвизава с женското име Кейтлин Дженър, е бившия олимпийски шампион Брус Дженър. \r\n                    \r\n                    \r\nИма три полусесрти - Ким, Кортни и Клои. Сестра й Кендал е манекенка. \n\r\nКато тийнейджърка Кайли ходи с рапъра Тайга, като връзката им е често критикувана заради възрастта на младата Дженър. \n\r\nПрез есента на 2017 г. американските таблоиди започнаха да спекулират дали 20-годишната Дженър е бременна. На 1 февруари тази година звездата потвърди, че е станала майка на момиченце - Сторми. Тя публикува пост в Instagram в който обясни, че е искала бременността й да мине далеч от камерите и вниманието. \n\r\nПрез юли месец 2018 г. списание \"Forbes\" определи Дженър като най-младият милиардер, натрупал сам състоянието си.", "date": "2018.08.10", "title": "Кайли Дженър на 21 – най-богатата от клана Кардашян"}
{"url": "https://www.dnes.bg/notifikacii/2018/08/10/stranata-s-nai-mnogo-ubiistva-nad-63-000-za-godina.384627", "text": "Рекордните 63 880 души са били убити в Бразилия миналата година, което я прави най-смъртоносната година в историята на страната, се казва в публикуван вчера доклад, цитиран от Асошиейтед прес.\r\nНай-голямата държава в Латинска Америка е световният лидер по брой убийства. \r\nБразилският форум за обществена сигурност - независима организация, която следи националните статистики, свързани с престъпността и която е автор на доклада, каза, че организираната престъпност е една от причините за нарастващия брой убийства.\r\nТя обаче добави, че съпътстваните с все по-голямо насилие полицейски операции също изиграват важна роля.Тези операции се извършват срещу наркобандите, контролиращи много от бразилските фавели. \r\nСредно по 14 души на ден биват убити от полицейски служители, което е с 20 процента ръст спрямо миналата година.\r\nНад 1000 жени са убити в престъпления от омраза срещу техния пол, посочва докладът.\r\n ", "date": "2018.08.10", "title": "Страната с най-много убийства – над 63 000 за година"}
{"url": "https://www.dnes.bg/notifikacii/2018/08/10/atentatoryt-ot-stokholm-prebit-v-zatvora.384628", "text": "Извършителят на атентата с камион в Стокхолм, който отне живота на пет души през април 2017 г., е бил нападнат в затвора, където излежава доживотна присъда. Това разкри шведската обществена телевизия СВТ, цитирана от Франс прес.\n\r\nНападението е било извършено от друг затворник на 2 август в строго охранявания затвор в град Кумла на запад от Стокхолм.\n\r\nДвайсет и четири годишен затворник е успял да проникне в килията на 40-годишния Рахмат Акилов, затворил е вратата и му е нанесъл удари с юмруци, съобщи СВТ, позовавайки се на властите. Телевизията говори за акт на \"отмъщение\".\n\r\nНе се съобщава нищо за състоянието на Акилов.\n\r\nПолицията потвърди за атаката, без да даде подробности.\r\nАкилов е радикализиран етнически узбек, последовател на \"Ислямска държава\", чиято молба за убежище в Швеция е била отхвърлена. Той прегази с камион хора на оживена пешеходна улица в шведската столица на 7 април 2017 година. През юни тази година бе осъден на доживотен затвор, макар че на практика получилите най-тежката присъда, предвидена в шведския наказателен кодекс, лежат средно по 16 години в затвора, пише БТА. \n\r\nСпециалният столичен съд, който разглежда дела за тероризъм, се съобрази с искането на прокуратурата той да бъде експулсиран от Швеция, след като излезе от затвора.\n\r\n\r\n ", "date": "2018.08.10", "title": "Атентаторът от Стокхолм пребит в затвора"}
{"url": "https://www.dnes.bg/sofia/2018/08/10/kzk-pogna-parnoto-v-sofiia-za-zloupotreba-s-monopol.384629", "text": "Комисията за защита на конкуренцията (КЗК) е предявила на \"Топлофикация София\" ЕАД твърдения за извършено нарушение, изразяващо се в злоупотреба с господстващо положение на пазара на пренос на топлинна енергия. Това съобщиха от антимонополното ведомство, пише \"Монитор\".\n\r\nКомисията е установила, че от юли 2015 г. \"Топлофикация София\" ЕАД сключва договори за присъединяване с утвърдени образци, в които в противоречие на разпоредбите на ЗЗК едностранно налага на клиентите/инвеститорите три нелоялни търговски условия. Тези условия са: да изградят за своя сметка енергийните обекти (присъединителен топлопровод, съоръженията към него и абонатна станция), нужни за присъединяването на клиенти на топлинна енергия за битови нужди към топлопреносната мрежа; да предоставят за безвъзмездно ползване на топлопреносното предприятие изградените от клиента енергийни обекти; да получат заплащане на цената на прехвърлените енергийни обекти в топлинна енергия.\r\n                    \r\n                    \r\nПо своята същност първото условие представлява налагане на необосновани разходи, които съгласно нормативната уредба \"Топлофикация София\" ЕАД следва да поеме във връзка с изграждането на енергийните обекти, нужни за присъединяване на клиенти на топлинна енергия за битови нужди към топлопреносната мрежа. Другото условие представлява налагане на необосновано задължение на клиентите, в техен ущърб, да предоставят за безвъзмездно ползване енергийни обекти, които са изградили със собствени средства, за които съгласно ЗЕ и Общите условия на \"Топлофикация-София\" ЕАД, топлопреносното дружество следва да заплаща цена за ползване. \n\r\nТретото условие необосновано лишава строителите инвеститори от законоустановеното им право да възвърнат инвестицията, която са направили, за да изградят енергийните обекти вместо \"Топлофикация София\", тъй като те не се явяват крайни потребители на топлинна енергия и поради тази причина е невъзможно да се възмездят чрез този наложен им способ.\n\r\nКомисията счита, че тези условия представляват нелоялни търговски условия, налагани от страна на предприятие с господстващо положение, които не са обосновани от обективни обстоятелства, а насочени към извличане на финансови ползи чрез експлоатиране на търговските партньори въз основа на притежаваната пазарна мощ. \n\r\nСъщите нямат друга легитимна цел, освен експлоатацията им, не са обективно необходими и налагането им би било невъзможно от предприятие, непритежаващо господстващо положение, посочват от комисията.\n\r\nВ срок от 30 дни адресатите на определението и молителите имат право да представят писмени възражения по предявените твърдения. Срокът започва да тече от деня на получаване на определението.\n\r\n ", "date": "2018.08.10", "title": "КЗК погна парното в София за злоупотреба с монопол"}
{"url": "https://www.dnes.bg/stranata/2018/08/10/bogat-ulov-moreto-zavria-ot-dreben-palamud-i-safrid.384630", "text": "Морето завря от сафрид и дребен паламуд. Богатият улов на сафрид е край Несебър. Хващат го риболовните кораби и върви по 8 лева за килограм, пише \"Труд\". \r\nТуристите в Стария и Новия град, ресторантьори и местни жители чакат на пристанището да закупят директно от касите на борда пресния улов.\r\nКрай Царево е излязла много циганка – така наричат морските дребния паламуд. Ловят го предимно на чепарета или с мрежи “гъргър”, а го изкупуват масово ресторантьорите.\r\nМалкият паламуд не става за скара, но е идеален за пържене. “Цепят го на две и го пускат в тигана, а туристите буквално си облизват пръстите”, разказа рибарят Георги Пейчев от Царево. \r\nЦената на дребния паламуд е 10 лева килограма. В Ахтопол може и да се намери по 8 лева килото, директно от лодките.\r\n ", "date": "2018.08.10", "title": "Богат улов: Морето завря от дребен паламуд и сафрид"}
{"url": "https://www.dnes.bg/usa/2018/08/10/roditelite-na-melaniia-trymp-veche-sa-grajdani-na-sasht.384631", "text": "Родителите на първата дама Мелания Тръмп положиха клетва като граждани на САЩ, предадоха Асошиейтед прес и ТАСС.\r\nАдвокат на Виктор и Амалия Кнаус съобщи, че словенската двойка е получила гражданството си вчера в Ню Йорк.\r\nВиктор Кнаус е на 74 години, две години по-възрастен от Доналд Тръмп. Амалия е на 73, пише БТА.\r\n48-годишната Мелания Тръмп, по баща Кнаус, е родена в град Ново Место в Словения. Баща й е бил продавач на коли, а майка й е работела в текстилен цех. Тя живее в Ню Йорк от 1996 г. Омъжва се за Доналд Тръмп през 2005 г., а през 2006 г. става гражданка на САЩ.\r\n ", "date": "2018.08.10", "title": "Родителите на Мелания Тръмп вече са граждани на САЩ"}
{"url": "https://www.dnes.bg/index/2018/08/10/receptata-dnes-vkusen-stek-s-mocarela-i-marinata.384549", "text": "\r\n4 свински или говежди стека\r\n2 топки моцарела\r\n2 узрели домата\r\nЗа марината:\r\n250 мл оцет балсамико\r\n6-7 скилидки стрит чесън\r\n1 ч.л. сушен риган\r\n1 с.л. мед\r\n2 с.л. зехтин\r\n1 ч.л. сушена мащерка\r\n \r\n\r\n \r\nПригответе маринатата, като комбинирате всички съставки в дълбока купа и разбъркате добре. В тавичка сложете стековете и ги залейте с маринатата. Оставете ги да се мариноват за 20 минути. След това ги изпечете на добре загрят грил тиган или скара. Около 5-7 минути за страна.\r\n \r\nКогато са готови, не ги махайте от тигана, а сложете върху всеки стек по 2-3 колелца моцарела, а върху нея резени домати. Когато моцарелата леко се разтопи, може да сервирате.\r\n\r\n\r\n ", "date": "2018.08.10", "title": "Рецептата Dnes: Вкусен стек с моцарела и марината"}
{"url": "https://www.dnes.bg/stranata/2018/08/10/tova-izobshto-reka-li-e-tundja-se-pokri-s-biala-piana.384636", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕкокатастрофа в Ямбол - река Тунджа се покри с бяла пяна, съобщава.\r\nПромишлените замърсявания на реката са от години, разказват местните, а причината - Ямбол е един от последните областни градове в страната без градска пречиствателна станция.\r\n ", "date": "2018.08.10", "title": "Това изобщо река ли е? Тунджа се покри с бяла пяна"}
{"url": "https://www.dnes.bg/zvezdi/2018/08/10/antilopa-v-rozovo-tita-smeni-pricheskata.384568", "text": "Тита изненада феновете си с нова прическа. Тя качи снимки в профила си в Instagram, на които се вижда, че е косата ѝ е малко по-къса и в розови нюанси. \r\n19-годишната певица сама казва, че с новия си външен вид, прилича на кукла Барби. За прическата изпълнителката на \"Късай\" се е доверила на фризьора Венелин Кондаков, разбира се от фотосите. Тя вече е демонстрирала розовата грива пред фенове, тъй като е имала участие в столичен клуб.\r\n \r\nВ социалните мрежи коментарите са разнообразни. Някои казват, че силистренката е много красива и чаровна с розова коса, други пък споделят, че това не е нейния цвят.\r\n \r\nПо-наблюдателните потребители веднага заявиха, че Тита е решила да копира колжеката си, Гери-Никол, тъй като варненката също неведнъж си е правила подобни прически. Дори Гери изглеждала сходно във видеото на \"Направо ги убивам\", което излезе миналото лято.\r\n \r\n", "date": "2018.08.10", "title": "Антилопа в розово: Тита смени прическата!"}
{"url": "https://www.dnes.bg/stranata/2018/08/10/podpisvame-dogovor-s-pensionniia-fond-i-chakame-parite.384632", "text": "Поне 30 000 жени горят с втората пенсия. Причината за това е, че първите, които ще имат право да се възползват от преференциите на частните фондове през 2021 г. ще бъдат от нежния пол, съобщава \"Монитор\".\n\r\nСредно годишно у нас се пенсионират по 90 000 души, като половината са жени. Тези от тях обаче, които са се осигурявали на средния доход в индивидуалната си партида ще имат натрупани 7874,42 лв., става ясно от изчисленията на социалното министерство.\n\n\r\nСумата ще бъде по-малка, от необходимата за получаване на пожизнена втора пенсия, защото периодът на внасяне във фонда е бил по-кратък. Това е така, защото месечният размер на сумата, на която имат право, ще бъде по-малка от 20% от минималния размер на пенсията. Вместо това ако натрупаната партида не позволява изплащането на този размер, ще има възможност да се сключи договор за разсрочено плащане за период от 5, 10 или 15 години, обясни социалният министър Бисер Петков.\r\r\n                    \r\n                    При него месечната вноска може да е между 20 и 100 % от размера на минималната пенсия. Това означава, че тези, които изберат да получават втората си пенсия разсрочено в рамките на 10г. месечно ще вземат по 76,93 лв. Ако по време на разсроченото плащане човекът умре, наследниците му получават остатъка. Тези пък, чиято партида не надхвърля трикратния размер на минималната пенсия ще могат да я получат накуп. Чак през 2024г. новите пенсионери ще могат да получават втора пожизнена пенсия в размер на 60.60 лв.\n\r\nПри тях натрупаният капитал в индивидуалната им партида ще бъде 10 810,92 лв. Промените в Кодекса са социално осигуряване, които предлага министър Бисер Петков пък предвиждат пенсионните дружества да бъдат задължени да гарантират минимален размер на допълнителната пенсия, който ще се изчислява на базата на реално събраните осигуровки по партидата.\r\nАко доходността е положителна, размерът щял да бъде по-голям, допълни ресорният министър. За целта ще се подписва пенсионен договор с фонда, в който ще се определя начинът на плащане и гарантираната минимална сума. С измененията се предвижда да имаме право да получим сумата от частните фондове 1 г. преди навършване на пенсионна възраст, а не както беше до сега 5 години по-рано.", "date": "2018.08.10", "title": "Подписваме договор с пенсионния фонд и чакаме... парите!"}
{"url": "https://www.dnes.bg/usa/2018/08/10/us-trilyr-decata-ot-palatkata-na-ada-podgotviani-za-ubiistva.384634", "text": "Повдигнаха  обвинения на двама мъже в Съединените щати, подготвяли непълнолетни за  масови убийства в училища. Миналата седмица полицията в щата Ню Мексико  спаси 11 деца на възраст от 1 до 15 години, открити в изолиран лагер в  пустинята, живеещи при ужасяващи условия. \n\n\n\n\n\r\n                    \r\n                    \n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nПовдигнаха обвинения на двама мъже в Съединените щати, подготвяли непълнолетни за масови убийства в училища. Миналата седмица полицията в щата Ню Мексико спаси 11 деца на възраст от 1 до 15 години, открити в изолиран лагер в пустинята, живеещи при ужасяващи условия.\n\r\nПредполага се, че арестуваните двама мъже са обучавали децата за стрелба в училища. Те са обвинени в насилие над малолетни, съобщава.\r\nИ двамата са класифицирани като \"мюсюлмански екстремисти\". Единият от тях е баща на 3-годишно момче, което изчезнало от дома си близо до Атланта преди месеци. Издирването му довело до откриването на лагера.\r\nМъжът отвел там сина си и го обучавал да стреля с пушка. В лагера са открити тленните останки на детето. Разследването за смъртта му продължава. Още един мъж е арестуван, както и три жени, за които се смята, че са майки на 11-те деца.\r\nПреди няколко дни полицаи нахлули в мизерното, но добре укрепено убежище, издигнато незаконно в частен имот край селцето Амалия, Ню Мексико и се натъкнали на ужасяващата гледка.\r\nВъв вкопана в земята каравана, покрита с найлон – без ток, без течаща вода и без канализация, били открити 11 деца – мръсни, гладни, без обувки и облечени в дрипи.\r\nСпоред униформените всички приличали на бежанци от третия свят.\n\r\n ", "date": "2018.08.10", "title": "US трилър – децата от палатката на ада, подготвяни за убийства!"}
{"url": "https://www.dnes.bg/stranata/2018/08/10/djigiti-gastarbaiteri-trypnete-helikopter-vi-debne.384643", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМВР включва от днес вертолет в помощ на \"Пътна полиция\" в контрола по пътищата към морето, съобщи Росен Рапчев от \"Пътна полиция\".\r\nС него по-лесно ще бъде отбивано движението, ако има катастрофа, аргументира се той пред .\n\n\r\n\"Агресивните водачи и тези, които не спазват дистанция или карат с висока скорост, са под особено наблюдение\", уточни Рапчев.\r\nПо думите му 10 бързи полицейски производства за употреба на алкохол и наркотици са образувани при полицейска операция по Южното Черноморие тази нощ.\r\r\n                    \r\n                    Заловени са петима шофьори, качили се зад волана след като са пили и още петима след употреба на наркотици.\r\nПовод за акцията стана инцидентът в Китен, при който пиян и дрогиран шофьор блъсна шест деца.\r\nРосен Рапчев предупреди, че на пътя от днес ще има и скрити полицаи, които ще са в цивилни коли. Те няма да спират, а само ще подават информация на колегите си в патрулките за нарушители.\r\nЗа пътуващите чужденци през страната МВР е предприело мерки, като им раздава листовки на границата. \r\nВ тях на турски, английски и немски език има информация за правилата за движение по пътищата у нас.", "date": "2018.08.10", "title": "Джигити, гастарбайтери... тръпнете! Хеликоптер ви дебне!"}
{"url": "https://www.dnes.bg/video-prognoza/2018/08/10/oshte-slynce-ni-chaka-temperaturite-do-32-gradusa.384638", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nВремето днес отново ще бъде предимно слънчево. Температурите са близки до комфортните, между 28-32 градуса. Ще бъде малко по-хладно от вчера. Няма да се мине без временните заоблачавания, които няма да развалят слънчевия характер на деня.\r\nТова е прогнозата за времето според климатолога на  Симеон Матев.\r\n\"Не бива да се притесняваме от облаците по крайбрежието ни. От тях дъжд няма да падне. През следващите дни предстои слънце. Единствено по южното ни Черноморие може да има облаци, но за кратко\", уточни той в \"България сутрин\".\r\nНамираме се в период от годината, в който сме близо до преминаваща комета. В чисто и тъмно небе могат да се наблюдават Персеидите. Най-силен ще бъде звездопадът на 11 август.\r\n ", "date": "2018.08.10", "title": "Още слънце ни чака! Температурите до 32 градуса"}
{"url": "https://www.dnes.bg/balkani/2018/08/10/rekorden-spad-turskata-lira-se-srina-spriamo-dolara.384639", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНов рекорден спад на турската лира спрямо американския долар. Тя вече се търгува за над 5,4 лири за долар.\r\nПричината – неуспешните преговори между американски и турски представители около наложените американски санкции срещу двамата турски министри на правосъдието и на вътрешните работи, в началото на месеца.\n\r\nРестрикциите са заради задържането от Анкара на американския пастор Андро Брансън. Спадът на валутата започна в началото на седмицата. Пазарният шок донесе трус и на потребителите в Турция. Цялата ситуация се отрази негативно и на продавачите, предава .\r\r\n                    \r\n                    Пастор Андрю Брансън, който беше задържан преди година и половина в Турция, е обвиняван за връзки с терористични организации.\r\nТурските политици не коментират случващото се на валутните пазари, но обикновените турци смятат, че обтегнатите отношения между двете страни не са единственият проблем.\r\nПрез тази година лирата загуби почти една четвърт от стойността си. Анализатори отдават това на желанието на Ердоган за по-голям контрол над паричната политика на страната.\r\nИзгледи икономиката на Турция да се върне към разцвета си няма. Инфлацията е почти 15 процента, а охладнелите отношения между Анкара и Вашингтон едва ли ще се подобрят скоро.\n\r\n ", "date": "2018.08.10", "title": "Рекорден спад: Турската лира се срина спрямо долара!"}
{"url": "https://www.dnes.bg/bulgaria/2018/08/10/stachkata-na-ryanair-provalia-4-poleta-ot-i-do-bylgariia.384644", "text": "\r\nСтачката на пилотите ще засегне и полети между София и Берлин и Брюксел, става ясно от информация на летището в българската столица.  \r\nАвиокомпанията отменя четири полета от и до летище София:\r\n- FR1148, пристигащ от Шьонефелд, Берлин в 19:10 ч. и FR1149, излитащ от София в 19:35 ч.\r\n- FR6352, пристигащ от Шарлероа, Брюксел в 20:45 ч. и FR6351, излитащ от София в 21:10 ч.\r\nВ петък стачки обявиха пилотите от Холандия, Ирландия, Германия, Швеция и Белгия. 250 полета от и за Германия са анулирани, а 104 – в Белгия, и 42 – в Швеция и Ирландия, където четвърт от всички пилоти започват своя пети стачен ден, предава Ройтерс. Очаква се 85% от предвидените около 2400 полета да бъдат осигурени чрез заместващ персонал.\r\nПрез миналата година авиокомпанията призна най-сетне синдикалните организации, но досега не е постигнала споразумения за колективни трудови договори с персонала в Европа.\r\nПилотите настояват за по-високи заплати и по-добри условия на труд. Служителите от Холандия, Германия, Швеция и Белгия взеха решение да стачкуват в подкрепа на ирландските си колеги, които започнаха протестни действия още през юли. \r\nRyanair оперира над 2 000 полета на ден, обслужващи 223 летища в 37 страни в Европа и Северна Африка, и настоява, че няма да промени модела си на ниски разходи, който преобрази индустрията и направи от Ryanair най-печелившата авиокомпания в Европа.\r\nКак реагираха пилотите вижте ", "date": "2018.08.10", "title": "Стачката на Ryanair проваля 4 полета от и до България"}
{"url": "https://www.dnes.bg/stranata/2018/08/10/rai-za-djebchiite-sred-piianite-turisti-po-rodnoto-more.384626", "text": "Пияни туристи спъват работата на полицията по морето. Те не помнят кога, къде и как са ги обрали. За това се оплакаха командировани от СДВР служители по курортите, пише \"Монитор\". Те се хванали за главите още първите дни, след като в районните управления в по-малките градчета започнали да пристигат голи до кръста махмурлии, които заявявали, че са обрани, и пускали жалби.\n\r\nВ тях обаче не знаели какво да напишат, тъй като си спомняли вечерта едва до второто посетено заведение. След това всичко им се губило, включително и парите. \n\r\nПоследният случай бил в Созопол. Там преди три дни англичанин се появил в приемната на полицията и казал, че му липсват повече от 4 хил. лева. Веднага бил сформиран екип, които тръгнал по дадените насоки от чужденеца. Мъжът, който бил около 60-годишен, обяснил, че е бил на ресторант, след това за едно малко питие на бар. Оказало се обаче, че е посетил три бара, а малките питиета далеч повече от едно. В последното заведение, където бил, пък почерпил щедро седем млади момичета, дал и бакшиш от 1000 лева на сервитьорките.\r\n                    \r\n                    \r\nВ друг случай пък поданик на кралицата се напил до козирката и изгубил празното си портмоне. Отново подал сигнал на следващия ден, а час по-късно намерил парите в задния си джоб. \n\r\n\"Постоянно имаме такива сигнали. Длъжни сме да работим по всеки един от тях, което обаче ни пречи да разкриваме истинските престъпления\", обясниха разследващи. \n\r\nОт там поясниха, че въпреки това всеки ден залавят по един крадец. Отново не случайно жертвите били пияни. Оказало се, че джебчиите по плажа и около заведенията специално чакали набелязания да изпие поне по три питиета, за да го атакуват. Тогава хората ставали изключително немарливи към вещите си.\n\r\n ", "date": "2018.08.10", "title": "Рай за джебчиите сред пияните туристи по родното море"}
{"url": "https://www.dnes.bg/obshtestvo/2018/08/10/aplodismenti-ili-ukori-iz-mola-s-kolelo.384625", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАвантюристи на велосипеди щурмуваха столичен мол. Кратък видеоклип в социалните мрежи показва как двама тийнейджъри успяват да преминат за малко повече от минута от последния до първия етаж по ескалаторите на търговския център.\r\nЗа броени часове клипът събра стотици коментари и реакции, някои от тях ги аплодират, а други упрекват за постъпката им, съобщи . \r\nНякои си спомниха за подобен случай от преди няколко години, когато мотоциклетният състезател Ангел Караньотов и негов приятел влязоха с моторите си в мол.\r\nТе преминаха от подземното ниво на мола, караха по ескалаторите и излязоха необезпокоявани през главния вход.\r\n ", "date": "2018.08.10", "title": "Аплодисменти или укори: Из мола с... колело"}
{"url": "https://www.dnes.bg/eu/2018/08/10/parite-na-briuksel-ne-kupuvat-liubov-na-iztok.384641", "text": "Европейският съюз е похарчил досега почти 1 трилион долара, за да обедини и сближи континента, като финансира магистрали и влакове на места, където някога имаше само чакълести пътеки. В сегашни долари сумата е повече от осем пъти по-висока от плана „Маршал“, който възстанови Европа след Втората световна война. ЕС купи летища и мостове, трамваи и басейни. Ремонтирани са замъци и средновековни църкви.\r\nНо ЕС не успя да купи любов, пише в свой анализ The Wall Street Journal.\r\nЗа притеснение на европейските лидери едни от най-големите получатели на финансиране сега са развъдници на недоволство, препълнени с гласоподаватели, опустошени от културния и политически натиск и заплашващи сближаването на блока.\r\r\n                    \r\n                    Реконструирана детска градина в Лапи, Полша, се намира в близост до светлосин билборд с надпис „Финансирано от Европейския съюз\". ЕС финансира една пета от бюджета на Лапи, подобрява канализационната му система и изгражда офис комплекс за стартиращи фирми. В същото време местните власти подкрепят най-вече полската управляваща националистическа партия, според която ЕС има предимство над полския суверенитет, като не мисли за  поляците и заплашва религиозните ценности на страната.\r\n\"Трябва да има уважение\", казва кметът на Лапи Урсула Яблонска, седнала в кабинета си между флаг на ЕС и разпятие. Ако Полша проведе референдум, подобен на този за Brexit, Яблонска не е сигурна как ще гласува. „Трябва да взема предвид националните ни ценности\", пояснява тя.\r\nОт 1970 г. насам ЕС прехвърля богатството си извън границите си в мащаб, който рядко се е срещал дотогава, по програми, наречени понастоящем „финансиране на сближаването\". Между 2000 и 2020 г. ЕС е напът да изхарчи около 858 милиарда евро за нуждаещите се региони или страни, избрани, защото тяхната икономическа продукция на глава от населението е под 90% от средното за ЕС ниво.\r\nНедоволството произтича отчасти от икономическата криза, която това финансиране не може да успокои, като се има предвид, че парите се разпределят между 28-те държави членки на ЕС. Във всичко това се намесват и по-спорни дебати като тези по въпросите за суверенитета, културната идентичност и уважението. Те се простират от малките градове в най-богатите държави в Европа, включително Великобритания и Франция, до затрудняващи се региони в бързорастящи посткомунистически икономики, като Полша и Унгария.\r\nМного от тях са амбивалентни по отношение на строителните проекти и предпазливи по отношение на придружаващите ги условия.\r\nКой дава най-много и кой получава най-много средства и ", "date": "2018.08.10", "title": "Парите на Брюксел не купуват любов на Изток"}
{"url": "https://www.dnes.bg/akoshtete-vqrvaite/2018/08/10/ivailo-zahariev-s-plik-sybira-bokluci-iz-rodopite.384569", "text": "Ивайло Захариев и семейството му залагат на планинските преходи през лятото. Актьорът е публикувал снимки в Instagram, от които се разбира, че са се били насочили към Фотинския водопад в западната част на Родопите, но не са успели да стигнат до там. \r\n\"Тръгнахме към Фотинския водопад, но не стигнахме. За сметка на това свършихме добра работа на връщане\", написа звездата от \"Под прикритие\", сподели той.\r\n \r\nСтава ясно, че Ивайло и децата му са събирали боклуците по пътя навръщане. Актьорът е качил и своя снимка, на която държи найлон, пълен с отпадъци. Малко по-рано, той пък е постнал и красива снимка на залез над язовира \"Батак\".\r\n \r\nСъпругата му, Миряна, сподели в профила си, че е успяла да направи \"къмпингарска супа\" на бързовар. \r\n \r\n\"Всичко, от което имате нужда, е широка кройка, мерак и гладни деца\", написала е към снимката на кулинарното творение тя.\r\n \r\n", "date": "2018.08.10", "title": "Ивайло Захариев с плик, събира боклуци из Родопите"}
{"url": "https://www.dnes.bg/health/2018/08/10/hranosmilatelnata-vi-sistema-podskazva-za-problemi-chuite-ia.384610", "text": "Поява на киселини след вечеря? Храносмилателната система определено се опитва да ви подскаже, че нещо не е наред и може би вечеряте късно и непосредствено след хапване лягате да спите. Ако вечерята ви е била с високо съдържание на мазнини и въглехидрати, яжте 4 до 6 часа преди лягане.\r\nНамалете размера на порциите, ако вечерята е била по-лека, хапнете 2-3 часа преди сън, не по-късно. Видът на храните и напитките също може да допринесе за появата на киселинен рефлукс.\r\n \r\nВижте още няколко случая, в които храносмилателната система подсказва, че е необходима промяна.  \r\n\r\n\r\n \r\nАко често страдате от подуване на корема, газове, запек, диария, киселинен рефлукс, вероятно имате нужда от допълнителен прием на пробиотици. Пробиотиците подпомагат микробиома като балансират чревната флора, което подобрява храносмилането, абсорбацията на хранителните елементи, подобрява имунитета, метаболизма.\r\n \r\nПолезни храни богати на пробиотици са киселото мляко, ферментиралите храни като кисело зеле, маслини, кисели краставички. Може да попитате и вашия лекар за прием на пробиотични добавки.\r\n \r\n\r\n\r\n\r\n\r\n\r\n\r\n\r\n\r\n", "date": "2018.08.10", "title": "Храносмилателната ви система подсказва за проблеми – чуйте я!"}
{"url": "https://www.dnes.bg/politika/2018/08/10/ochite-bareta-politici-vsichko-se-znae-vsichko-se-vijda.384647", "text": "Връзката между политиците и организираната престъпност е невидима само за децата под 5 години. Никоя уважаваща себе си престъпна групировка не може да съществува без политически чадър. Това е факт навсякъде. Напоследък на престъпниците им писна да плащат и започват сами да влизат в политиката.\r\nТака коментира казуса с Митьо Очите, Златко Баретата, бургаската охранителна фирма \"Аркус\", Бенчо Бенчев и Несрин Узун разследващият журналист Анна Заркова. \n\n\n\n\r\n\"Поздравявам прокуратурата, че покрай ареста на Митьо Очите, тя арестува и двама корумпирани политици. Ще я поздравя още, ако продължава да арестува корумпирани държавници. Акцията се превръща в комедия – навсякъде мафията е съжителството между власт и престъпност\", обобщи още тя.\r\r\n                    \r\n                    Според експертът по сигурност полковник Николай Марков казусът около Митьо Очите представлява симптоматика, но не диагноза.\r\n\"Той не е най-големият престъпник в България. Това са само етикети. Някой може ли да каже какво е съдържанието на споразумението, чрез което Митьо Очите бе освободен? Ако видите как се прилага нормативната база в системата за сигурност, ще видите, че 90% от заповедите са устни. Вече не става въпрос за натрупване на капитали. Става въпрос за управление на финансови потоци. Става въпрос за мафия, която се регулира от естествения триъгълник Москва – Анкара – Брюксел\", подчерта той.\r\nАнна Заркова уточни в \"България сутрин\", че във фирма \"Аркус\" много добре знаят кой е истинският шеф и кой носи парите.\r\n\"Разпитан ли е шефът на охранителната фирма \"Аркус\"? Не. Защото неговите колеги знаят много добре, че в \"Аркус\" служителите наричат с \"шефе\" Митьо Очите и Златко Баретата. Те знаят, че те двамата носят големите клиенти и благодарение на тях се печелят държавни поръчки. Ако не го знаят, то това са най-незнаещите хора в Бургас. Ако го знаят, защо не го разплетат?\", попита журналистът.\r\nПред  полк. Марков отбеляза, че нито думичка, нито дело, нито случка няма, която да не е регистрирана от държавната власт.\r\n\"Всичко се знае. Политическата класа в България умело използва криминалния контингент. Държавата и прилагането на правната норма в нея е единствената гаранция за демократизацията на страната. В момента всички граждани живеят с огромен страх\", категоричен бе експертът.\r\nЗа финал на разговора Заркова посочи, че Митьо Очите много скоро ще се върне в България и ще каже това, което адвокатът му е казал. \"Логично е той да предпочита български затвор пред турски. Той не се страхува от българската решетка\", заключи тя.", "date": "2018.08.10", "title": "Очите, Барета, политици... Всичко се знае, всичко се вижда!"}
{"url": "https://www.dnes.bg/crime/2018/08/10/myj-v-bolnica-sled-boi-pred-selska-kooperaciia.384651", "text": "32-годишен мъж пострада след бой пред земеделска кооперация във врачанското село Остров, съобщават от Областната дирекция на МВР.\r\nОколо 12:30 ч. на 9 август е получен сигнал да възникнал скандал между трима души, който е прераснал в сбиване. \r\nСледствие на случилото се е пострадал 32-годишен мъж от село Остров, който е прегледан в МБАЛ \"Христо Ботев\" - Враца. \r\nДругите две лица, участвали в сбиването, са задържани в Районно управление на МВР-Оряхово. \r\nОбразувано е досъдебно производство.", "date": "2018.08.10", "title": "Мъж в болница след бой пред селска кооперация"}
{"url": "https://www.dnes.bg/stranata/2018/08/10/djigityt-pregazil-decata-v-kiten-nishto-vi-niama.384648", "text": "Прегазените деца от пиян и дрогиран шофьор в Китен още са в шок от случилото се. Четири от пострадалите шест момичета остават в болница за лечение.\n\n\n\r\nДецата били на десетдвена дългочакана почивка на море. На втория ден отивали на концерт, когато става инцидента. \r\n\"Караше силно и излезе от завоя. Удари се в бордюра и после в нас. Каза: \"Добре сте, нищо ви няма, ставайте ще се оправите\". Миришеше на алкохол, но не изглеждаше пиян\", разказа пред bTV една от пострадалите Надя.\r\n\"Стана много бързо и просто се озовахме в тревата. Миналияj вторник имах още една катастрофа и като цяло бях най-изплашена от всички. Добре, че беше една жена, която ми помогна и ме успокояваше\", заяви Янита Любенова.\r\r\n                    \r\n                    Някои от децата са хвърчали на 3-4 метра и е късмет, че са паднали в тревата, която е омекотила ударите. \r\nРодителите са благодарни на лекарите и на хората, оказали първа помощ, но не спират да се тревожат.\r\n\"Това са шест деца! Ако бяха загинали? Има ограничения за скорост, завоят е много остър, няма шанс да караш с голяма скорост, но под въздействието на алкохола и дрогата на него всичко му е било много лесно\", коментира Валентин Александров, баща на едно от пострадалите деца.\r\nРодителите настояват за строго наказание на шофьора, а децата искат бързо да се оправят, за да се върнат на плажа.\r\nОчаква се на 10 август Районната прокуратура в Царево да внесе в съда  искане за налагане на мярка за неотклонение \"задържане под стража\"  спрямо джигита - Даниел С. и да му бъде повдигнато обвинение.", "date": "2018.08.10", "title": "Джигитът, прегазил децата в Китен: Нищо ви няма!"}
{"url": "https://www.dnes.bg/stranata/2018/08/10/beton-moje-chadyri-i-palatki-ne-zabraniavat-kympingite-vyrhu-diuni.384642", "text": "Нова забрана готви министерството на туризма за почиващите на Черноморието.\r\nНова наредба предвижда забрана за опъване на палатки и поставяне на хавлии и чадъри върху... дюни.\n\n\n\r\nТримата ресорни министри - на туризма Николина Ангелкова, на екологията - Нено Димов и вицепремиерът Валери Симеонов, обявиха, че основен проблем за крайбрежието и това лято ще останат къмпингуващите.\r\nКъмпингуващите пък на свой ред смятат, че по-голям проблем е нескончаемо изливащия се бетон и багерите, които копаят дюните, а после се оказва, че дюни дори не е имало.\r\nХристина Генова от РИОСВ-Варна обясни, че към момента дюните са отразени в кадастралните карти, но не са обозначени на място.\r\r\n                    \r\n                    Тя поясни още, че ще има предвидени наказания не само за опъналите хавлии върху дюните, а и за дръзналите да карат АТВ-та върху плажната ивица.\r\n\r\n\"Глобата е винаги съобразена с нарушението. Ако то е маловажно, то глобите са по-малки. Ако нарушението се приеме като трайно увреждане – глобата ще бъде по-сериозна\", посочи тя пред Нова тв.\n\r\nПредвидените глоби са от 1 000 до 3 000 лева - за всеки, дръзнал да  опъне кърпа на плажа или да си паркира караваната там. За фирмите  санкцията е от 2 хил. до 5 хил. лв. \n\r\nПо-солена е глобата, ако  разположите върху дюните преместваемо съоръжение като павилион или  заведение. Тогава тя е до 5 хил. лв. за гражданите и до 10 хил. лв. за  фирмите. \n\r\nПроектозаконът предвижда и различни санкции за  нарушения като ограничаване достъпа до плажа, поставяне на огради на  пътя към ивицата, за неправомерно поставяне на съоръжения, за  необозначавене с табела на свободната зона за поставяне на собствени  чадъри.\r\nМинистърът на туризма поиска да бъде забранена всякаква човешка намеса върху дюните още преди година. Още тогава Николина Ангелкова заяви, че заедно с министъра на регионалното развитие и благоустройството Николай Нанков са изпратили искане до Агенцията по геодезия, картография и кадастър за актуализация на специализираната карта за дюните.\r\nТакова заснемане беше правено през 2011-2012 година, а все още една част от специализираната карта не е влязла в сила предвид обжалванията, допълни Ангелкова. По думите й поради природните процеси вече има промени.\r\nПлажовете ще бъдат разделени в 4 групи и 3 подгрупи според разположението, прилежащата инфраструктура, степен на урбанизация, природа, климат, близост до туристически дестинации и наличие на защитени територии. Ивиците ще се делят на такива близо до курорти, отдалечени от селища и къмпинги, но близо или далеч от туристически атракции, както и плажове за специализиран туризъм с ограничено ползване. Те ще бъдат квалифицирани и според това дали имат детски зони, колко повече от задължителната площ оставят за свободно плажуване, колко заведения работят на тях и какви спортни атракции се предлагат.\r\nСпоред категорията на плажа ще се определя сумата, която трябва да плати наемателят или концесионерът. \r\nМинистерството на туризма ще поддържа публичен електронен регистър със спецификите на всеки плаж. Категорията ще се променя веднъж на 3 години, както и преди всеки търг за отдаване под наем или концесия. \r\n40% от приходите от наем на плаж ще влизат в бюджета на Министерство на туризма.", "date": "2018.08.10", "title": "Бетон може, чадъри и палатки – не! Забраняват къмпингите върху дюни?"}
{"url": "https://www.dnes.bg/balkani/2018/08/10/zashto-zoran-zaev-pak-si-igrae-s-istoriiata-ni-da-reagirame-li.384640", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСкорошните изявления на македонския премиер Заев по повод Илинденско-Преображенското въстание, в които той го окачествява като македонско пред македонска телевизия, разбуниха духовете и се превърнаха в историческа тема, препречила колелата на иначе гладко вървящата дипломация между страните.\r\nОт българска страна първо Корнелия Нинова призова премиера да вземе отношение по въпроса. Вчера Бойко Борисов реагира и призова Заев за \"по-обрани\" приказки по исторически теми като напомни, че именно с него съвместно са отбелязали 115-годишнината от въстанието в Благоевград.\n\n\n\r\r\n                    \r\n                    Темата коментираха и в \"България сутрин\" журналистът Валери Тодоров и депутатът от ВМРО Любомир Милошев.\r\n\"Разделен съм в чувствата си за това дали трябва да реагираме или не, защото ако трябва да реагираме на всичко, идващо от Македония, ще преекспонираме темата\", каза Валери Тодоров в студиото на  и допълни, че въпросът за това как ще разпознае историята си Македония в навечерието на приемането й в ЕС остава.\r\n\"Досега ние показваме толерантност, но България и Македония имат една идентичност и тя е българска\", каза още журналистът и акцентира, че трябва с голямо внимание да следим процеса на присъединяване на Македония към Евросъюза.\r\nСпоред депутата от ВМРО Любомир Милошев за България е важно да се следи оттук нататък пътя на Македония към ЕС и НАТО.\r\n\"Най-отговорната позиция на Българската държава е максимално да подкрепя Македония да се присъедини към ЕС и НАТО\", заяви той.\r\nМилошев обясни, че има комисия занимаваща се с историческите теми, в които всички спорни точки трябва да бъдат изчистени и трябва да се изхвърлят тезите на македонизма.\r\nПо думите на Валери Тодоров българската държава трябва ясно и категорично да изговори своята позиция и тя трябва да бъде разпознаваема, както и да направим ясно разграничение между политика и история.\r\nТой определи България като \"най-засегнатата страна от политиката на изземване на исторически факти\".", "date": "2018.08.10", "title": "Защо Зоран Заев пак си играе с историята ни? Да реагираме ли?"}
{"url": "https://www.dnes.bg/obshtestvo/2018/08/10/istoriia-za-primer-jena-nameri-chanta-i-ia-vyrna.384658", "text": "25-годишна жена от Шумен е намерила чанта с пари и лични документи и я е предала в полицията, съобщиха от МВР.\n\r\nНа 9 август преди обяд Дана Богданова била на улица \"Изворна\" в квартал \"Дивдядово\" в Шумен и е забелязала зелена дамска чанта на тротоара. След като не видяла никого наоколо, проверила и разбрала, че в чантата има лични документи и парична сума. \n\r\nВеднага след това тя я предала в полицията.\n\r\n\"Отворих да проверя какво има вътре в нея. Изглеждаше, че е забравена, не изхвърлена. Видях, че има пари и лични документи на две жени. Нито за секунда не съм си и помисляла да задържа парите за себе си. Представяте ли си тези 160 лева да са единствените средства на някой до края на месеца?\", обяснила пред полицейския служите 25-годишната жена. \r\n                    \r\n                    \r\nВ чантата имало лични документи на майка и дъщеря, 160 лева, рецептурна книжка и дебитна карта. \n\r\nДвете жени са издирени и поканени в полицията да им бъде върната загубената вещ. Оказало се, че живеят в трудности, и за тях парите са били жизнено важни до следващата пенсия на 63-годишната жена.", "date": "2018.08.10", "title": "История за пример: Жена намери чанта и я върна!"}
{"url": "https://www.dnes.bg/travel/2018/08/10/taksa-kymping-s-palatka-na-iaz-batak-veche-4-leva-na-den.384650", "text": "Къмпингуването край язовир \"Батак\" вече е платено. За ден на палатка туристите трябва да платят 2 лева на ден. Ако палатката е над 4 кв м, таксата става 4 лева. За каравана или кемпер – квитанцията е срещу 5 лева.\r\nРешението за това е на Общинския съвет в града и е взето без много шум в началото на годината. \r\nЗа него се разбира едва сега, когато туристите биват канени от служители да платят за престоя си.\r\nОт общинската администрация в родопския град потвърдиха, че е въведено таксуване, пише \"Дарик\".\r\nОбщинарите са въвели заплащането с мотива, че туристите оставят боклук след себе си, което води до допълнителни разходи за сметопочистващата фирма.\r\nСъс събираните такси се обезпечавала комуналната услуга, така че гостите да могат да се радват на чисти природа и води край язовира.", "date": "2018.08.10", "title": "Такса къмпинг: С палатка на яз. Батак – вече 4 лева на ден!"}
{"url": "https://www.dnes.bg/politika/2018/08/10/bsp-sreshtu-gerb-upravlenie-den-za-den-ili-smiana-na-sistemata.384660", "text": "ГЕРБ управлява ден за ден, а БСП напипва пулса на обществото с идеята за промяна на системата.\r\nТова смята социологът Кънчо Стойчев, който коментира документа на социалистите \"Визия за България\". Според него той е несъвършен и незавършен, защото е всеобхватен, а страната ни има нужда от приоритети.\r\nВъпреки това той смята, че дискусията, която предстои, ще доведе до изчистване на излишните неща.\r\nКънчо Стойчев обяви в интервю за \"Фокус\", че държавата ни се управлява ден за ден, със спорадични акции, по метода на гасене на пожарите, което не води до ефективност. \r\nТой допълни, че може би е ефикасно в момента да гасиш пламналата съчка, но по никакъв начин не решаваш стратегическите проблеми на страната.\n\n\n\r\r\n                    \r\n                    \"Те са отсъствието на реформи, главно в бюджетната сфера, здравеопазване, образование, МВР и вътрешна сигурност. Там наливаме пари като граждани и данъкоплатци в бездънни каси. В последните четири - пет години бюджетите на всичките тези сфери са удвоени, в някои случаи утроени. Не знам нормален български гражданин, който да е казал, че нещо се е подобрило. Имаме системен проблем и е необходим сериозен разговор\", допълни той.\r\nВ същото време Стойчев е убеден, че БСП напипва пулса на обществото с идеята за промяна на системата. Социологът смята, че хората са уморени от този тип управление вече 30 години.\r\n\"Има чисто формални признаци на демократично управление – сменят се партии и коалиции, но като цяло тъпчем на едно място. България продължава да е на последно място в ЕС\", каза още анализаторът.\r\nСпоред него страната ни никога не е била последна в Европа и това е обидно.\r\n\"В последните години, колкото и парадоксално да звучи, България бива задминавана дори от страни, които бяха значително зад нас. Имам предвид Албания\", каза Стойчев.\r\nСпоред него силата на документа на БСП е, че не е предизборен, че е принципен и че поставя въпросите остро именно в спокойна обстановка.\r\nДругото качество на \"Визия за България\" според Стойчев е, че не е партийна програма.\r\n\"Първо, защото в момента БСП е опозиция и няма как да реализира своята партийна програма, а и нямаме или поне на хоризонта не се виждат избори. Става дума за непартиен документ, за насочване на вниманието на обществото към наистина дълбоки и важни проблеми, които с десетилетия не решаваме\", допълни социологът.", "date": "2018.08.10", "title": "БСП срещу ГЕРБ: Управление ден за ден или смяна на системата?"}
{"url": "https://www.dnes.bg/blizak-iztok/2018/08/10/miryt-e-po-truden-ot-voinata-koga-shte-go-osyznae-palestina.384652", "text": "Мирът е по-труден от войната, но дали палестинците ще спрат да отхвърлят всички предложения, пита Дани Данон, постоянният представител на Израел в ООН, в статия за в. \"Вашингтон таймс\".\n\r\nПрез цялата ни история Израел винаги е приветствал усилията за постигане на мир със съседите си, така е и днес. Дали този път палестинците ще се откажат от въоръжената сила? Ако се водим от историята, отговорът несъмнено е \"не\", смята Данон.\n\r\nПрез февруари палестинският президент Махмуд Абас изрази в реч пред Съвета за сигурност на ООН \"пълна готовност за постигане на историческо мирно споразумение\". За съжаление, също като Ясер Арафат преди него, Абас има навика да проявява фиктивен интерес към мира, за да трупа международни политически точки, но в крайна сметка избягва преки мирни преговори. Важна и необходима стъпка за постигането на мир е да спрем да позволяваме това лицемерие, пише Данон.\r\n                    \r\n                    \r\nАбас трябва да научи, че прибягването до помощта на ООН не е начин за постигане на мир. Съветът за сигурност на ООН гласува с 14 срещу 1 гласа за осъждане на суверенното решение на САЩ да признаят Ерусалим за израелска столица и ООН продължава да предоставя трибуна за подстрекателство срещу Израел. Това обаче само насърчава палестинците да отхвърлят мирни преговори, както правят от десетилетия, и ни отдалечава от мира, смята израелският дипломат.\n\r\nПалестинците твърдят, че искат мир, но от десетилетия отхвърлят мирните преговори. Защо да очакваме, че днес резултатът ще бъде различен? Израел се стреми към мир със съседите си, но няма да повярва само на думите на Абас, че и палестинците искат същото, отбелязва Данон.\n\r\n\"Мирът е по-труден от войната\", пише той, като цитира бившия постоянен представител на САЩ в ООН Адлей Стивънсън. Израелските споразумения с Египет и Йордания показаха на Израел трудните решения, които мирът изисква. Сега израелското ръководство очаква с нетърпение деня, когато палестинците също ще тръгнат по този по-труден път и най-накрая ще се откажат от оръжието\", отбелязва дипломатът.\n\r\n/БТА/", "date": "2018.08.10", "title": "Мирът е по-труден от войната. Кога ще го осъзнае Палестина? "}
{"url": "https://www.dnes.bg/temida/2018/08/10/advokatyt-na-ivancheva-a-ako-petko-diulgerov-se-otmetne.384654", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Прокуратурата бърза, защото Дюлгеров може да се отметне от показанията си. Той е главният свидетел по делото. Държат го в ареста, а той е с болни очи. Те бързат да го изкарат на процес, за да запазят обясненията, които злепоставят Иванчева и нейната заместничка\", заяви пред Bulgaria ON AIR адвокат Марин Марковски, защитникът на обвиняемата бивша кметица на \"Младост\" Десислава Иванчева.\n\n\n\r\nМарковски добави, че Иванчева има правото на лична защита и това, че иска да чете материалите и да слуша СРС-тата е нейно законно право.\r\r\n                    \r\n                    \"Това дело показа една болест на системата - това е бавенето на следствията. Едно следствие трае по 9 месеца. За по-малко от 4 месеца приключи следствието на Иванчева. При една добра организация следствието може да бъде по-кратко. Влачат, за да изтощят обвиняемия. Дюлгеров дава различни обяснения за това къде Иванчева му е казала, че иска 500 000 евро. Но от нея нищо не зависи, тезата е абсурдна\", бе категоричен Марковски.\r\nТой заяви още, че с приказките си Дюлгеров става съучастник и сам си повдига обвинение.\r\nМарковски коментира начина на конвоиране на Иванчева, който разбуни духовете в последните дни.\r\n\"Когато имаме задачата да защитаваме интересите на гражданите го правим не като спортно състезание, а с оглед на това, че правата трябва да се защитават законно. Имаме член на Конституцията, в който се казва, че държавата се грижи за живота и достойнството на българските граждани. Унижението е противоконституционно\", каза още защитникът.\r\nТой обясни, че в Закона за изпълнения на наказанията е записано какви могат да бъдат помощните средства и в разпоредбите няма кожени колани и вериги.\r\n\"Това не е промяна на реда, а възстановяване на законността, инструкцията е противозаконна. Всички заведени дела от България в Страсбург за нечовешко третиране са спечелени\", отсече Марковски.", "date": "2018.08.10", "title": "Адвокатът на Иванчева: А ако Петко Дюлгеров се отметне?"}
{"url": "https://www.dnes.bg/akoshtete-vqrvaite/2018/08/10/biityls-iskali-da-uchastvat-vyv-vlastelinyt-na-prystenite.384570", "text": "Ливърпулската четворка The Beatles са имали желание да направят филмова адаптация по \"Властелинът на пръстените\". Това става ясно от пост в Twitter на британския кинодокументалист Луис Терукс.\r\nТой е публикувал статус на акаунт, твърдящ, че The Beatles са искали да направят филм по книгата и Джон Ленън да е в ролята на Ам-гъл, и е попитал дали това е вярно. Оказва се, че наистина е било така. \r\nАвторът Дж. Р. Р. Толкин обаче не е дал разрешение на рок групата да осъществи идеята си.\r\n \r\nПотребител на социалната мрежа обяснява в коментар под поста, че Пол, Джон, Ринго и Джордж са искали Стенли Кубрик да бъде режисьорът. Ринго Стар щял да е в ролята на Сам, Пол Маккартни - в тази на Фродо, а Джордж е щял да играе магьосника Гандалф.\r\n \r\n", "date": "2018.08.10", "title": "Бийтълс искали да участват във Властелинът на пръстените"}
{"url": "https://www.dnes.bg/notifikacii/2018/08/10/lirite-svyrshiha-obmennite-biura-v-istanbul-hlopnaha-kepenci.384688", "text": "Десетки обменни бюра в мегаполиса Истанбул днес затвориха врати, а онези, които останаха отворени, обменят само до 100 долара, тъй като турските лири свършиха, съобщи БТА.\n\r\nТурция осъмна с нов шок на валутите. Доларът само за една нощ от около 5.50 турски лири достигна курс 6.50 турски лири за един долар в разстояние само на няколко часа. Подобно нещо отдавна не се е случвало в Турция.\n\r\nПриключилите без успех преговори на турската делегация с американската страна \"подлудиха\" долара.\n\n\r\nОще щом стана известно, че турската делегация се връща с празни ръце от САЩ, котировките стремително скочиха и турската лира се срина буквално за часове, финансовите пазари изпаднаха в колапс.\r\nПо всяка вероятност сривът на турската лира ще продължи, тъй като засега Анкара отказва да предаде на Вашингтон американския пастор Андрю Брънсън, който е под домашен арест в Измир.\n\r\nТурската страна обвързва случая на пастора с искане за екстрадиране от американска страна на мюсюлманския проповедник Фетуллах Гюлен, който живее в щата Пенсилвания. Гюлен е смятан от Анкара за организатор на осуетения опит за преврат от 15 юли преди две години и Турция много пъти прави постъпки пред Вашингтон да й бъде предаден, което американската страна отказва.\n\r\n\"Дайте ни Гюлен и ще ви върнем пастора\" e позицията на Анкара, отбелязват анализатори. В същото време те посочват, че администрацията на Тръмп е решена да продължи санкциите срещу Анкара.\n\r\nЗасега никой не се ангажира да прогнозира доколко ще продължи сривът на турската валута. Малка е вероятността пазарът на валутите да се стабилизира в краткосрочен план. \r\n ", "date": "2018.08.10", "title": "Лирите свършиха, обменните бюра в Истанбул хлопнаха кепенци"}
{"url": "https://www.dnes.bg/sport/2018/08/10/maikyla-otseche-sydiiata-ne-e-vinoven-na-cska.384698", "text": "Белгийският съдия Барт Вертентен не е виновен за загубата на ЦСКА с 1:2 от Копенхаген в първи мач от 3-ия квалификационен кръг на Лига Европа. Това мнение изрази анализаторът на Георги Илиев-Майкъла.\n\r\nСпоред ветерана на \"червените\" реферът правилно е изгонил Божидар Чорбаджийски и е дал дузпа за гостите. Той определи нарушението на Кирил Десподов като \"необмислена постъпка\" и \"напълно излишно\", защото съперникът е бил в безизходица. \"Нямаше как да създаде опасност. Десподов е отличен млад футболист, но е нападател и сякаш помисли, че е в противниковото наказателно поле\", добави Илиев, след което коментира и изгонването на Чорбаджийски. \nТой заяви, че защитникът е правил подобни нарушения и в Първа лига, където му се е разминавало. \"Но това е Европа. Съдията беше на 5 м от ситуацията и я видя перфектно. Не знам какъв е този манталитет, удари съперника с юмрук. Беше изгонен абсолютно заслужено и провали труда на целия отбор. Говорих с Гриша Ганчев, който не е съгласен с мен, но аз така виждам нещата\", допълни Майкъла.\r\n                    \r\n                    \r\nОтносно реванша в Дания след седмица, той заяви, че шансове винаги има и похвали играта на ЦСКА до изгонването на Чорбаджийски. \"Този момент обаче обърна мача. Затворихме се с 10 души пред пеналтерията и Копенхаген диктуваше събитията на терена. Изравниха с малко щастлив гол и дано следващия четвъртък късметът е на наша страна\", пожела си Илиев.\n\r\nТой не пропусна да похвали и феновете на ЦСКА за оказаната подкрепа снощи. \"Публиката беше на ниво Шампионска лига. За пореден път й свалям шапка. Заслужава големи мачове\", завърши Майкъла.\n\r\n", "date": "2018.08.10", "title": "Майкъла отсече: Съдията не е виновен на ЦСКА"}
{"url": "https://www.dnes.bg/sofia/2018/08/10/remonti-v-sofiia-bylgariia-arsenalski-kolumb.384678", "text": "В неделя се затваря бул. \"България\" - между бул. \"Иван Ев. Гешов\" и бул. \"Гоце Делчев\" в посока кв. \"Бояна\" и това ще затрудни трафика, каза зам.-кметът на София за транспорта Евгени Крусев, който провери изграждането на ново тролейбусно трасе в ж.к.  \"Младост\".\n\r\nТой призовава от следващата седмица хората да ползват трамвай № 7, който  ще бъде пуснат и ще преминава безпрепятствено през зоната на ремонта.\r\nКрусев уточни, че тази събота и неделя се затваря и кръстовището на \"СУ.  Св. Климент Охридски“, което ще бъде ремонтирано е рамките на 48 часа, а  следващия уикенд на 18 и 19 август се затваря бул. \"Христофор Колумб“,  който също трябва да бъде преасфалтиран цялостно.\r\r\n                    \r\n                    От понеделник, 13 август, започва ремонт на бул. \"Арсеналски\", който ще бъде на стойност 1,5 млн. лв. Движението там няма да бъде спирано, а ще бъде стеснявано в определен  участък.\r\nПо думите му от понеделник започват работа по премахване на старата  настилка, бордюри и тротоари, които трябва цялостно да се рехабилитират. \"Очакваме  трасето по бул. \"Арсеналски\" до края на годината да бъде готово, а  срокът за реконструкция на булеварда е до 15 септември“, посочи зам.-кметът, цитиран от \"Фокус\".\r\nКрусев  уточни, че днес са започнали ремонтните дейности по бул. \"Пенчо  Славейков“ до Медицинска академия като първоначално работата ще се  насочи към двата тротоара, а след това ще се премине към пътните платна.\r\n ", "date": "2018.08.10", "title": "Ремонти в София: \"България\", \"Арсеналски\", \"Колумб\"..."}
{"url": "https://www.dnes.bg/muzika-interviews/2018/08/10/kameliia-todorova-mechtae-za-monospektakyl-v-teatyr-azarian.384704", "text": "\"Аз трябва да си отворя душата, а моята душа е пълна с любов. Трябва да дам от тази любов, ако искам  да получа поне малко\". Думите са на Камелия Тодорова, която за пореден път обра овациите на многохилядната публика, дошла да я чуе на площада в Банско. Джаз примата изнесе кратък концерт на джаз феста, точно преди на сцената да се появят музикантите от \"Джипси кинг\" на Пако Байландо. \n\r\n\"Трийсет минути са много малко време, но за съжаление такива са условията, споделя изпълнителката. - Освен това, всички ще искат да чуят \"Джипси кинг\", затова няма да отегчавам хората. Аз лично не мога да се оплача, защото винаги съм се радвала на добра публика. Моят редовен слушател Петър Стоянов е тук, така че всичко е наред\", допълва с усмивка тя.\r\n                    \r\n                    \r\nПрез септември Камелия Тодорова ще пее на откриването на джаз феста във Велико Търново, през октомври – в \"София лайв клуб\", подготвя и коледни изненади за своите почитатели.\n\r\n\"Правеното на концерти в България е бременност, много по-дълга от 9 месеца\", коментира певицата. По думите й понякога отнема години да намериш начин за организация и спонсориране. \n\r\n\"Единственият път, в който съм била удовлетворена финансово, бе от последния ми концерт в НДК с филхармонията, и то благодарение на Боршош. Защото ни плати нормални хонорари, а не плюнки, с които да ни замаже очите. И всеки музикант беше доволен, защото това е огромен оркестър плюс вокалист, ритмична секция и брас секция. Това беше един от най-добре организираните концерти\", разказва Камелия Тодорова.\n\r\nТя споделя и друга своя идея – да направи моноспектакъл. \"Трябва ми режисьор, не мога да се режисирам сама. Не съм чак толкова гениална\". \n\r\nСпециално за Dnes.bg Камелия Тодорова разговаря с Даниел Димитров – както за моноспектакъла, така и за предстоящия концерт с Рут Колева и Милица Гладнишка, за новите песни и турнето, планирано за 2019 г.\n\r\n\r\n\n\r\nОще не ми е избистрена идеята, но ще бъде тип мюзикъл – разказвателен, с биографичен характер. \n\r\n\n\r\nНе, още не съм мислила по този въпрос. Идеята тепърва се ражда. Мислила съм за концерт в театър \"Азарян\", но не и за моноспектакъл. Тъй като за моноспектакъл всичко трябва да си направиш сам, освен това се нуждая и от оркестър, и от вокалисти. \n\r\nНе. Трябва да е интимно. А за голяма сцена трябва да бъде режисирано по специален начин, за да се получи тази интимност. Може би трябва да се обърна към Явор Гърдев за помощ. Между другото, през 2012 г., когато правих концерт с Биг бенда на БНР, помолих Хачо Бояджиев да ми помогне като режисьор. Но той тогава ме отряза с думите \"Ти така си го измислила, че аз няма какво да направя!\".\r\n  \n\r\nНай-хубаво пея сега. Всеки период е различен, но сега гласът ми звучи по-интимно и по-зряло.\n\r\n\n\r\nЗа мен това е страшно предизвикателство. Аз много харесвам Милица, гледала съм нейния моноспектакъл, слушала съм я с Мишо Йосифов. Харесвам и Рут, тъй като я познавам от дъщеря ми, която пише песни за нея. Харесва ми, че тя е ужасно пробивна и че носи характер с музиката, която прави – не е елементарна поп музика. И понеже сме много различни и трите смятам, че ще стане един много интересен концерт. Защото ще има музика за всеки вкус.\n\r\n\n\r\nНе, няма да бъде миш-маш, защото си има стил – джаз. И сме се ограничили да изпълняваме евъргрийни, познати на публиката. Дори самата Рут прави изключение, че пее евъргрийни, защото не може да представи само своя репертоар. Аз почти няма да пея авторски неща.\n\r\n\n\r\nНе. В момента, в който Рут ми се обади, аз й казах: \"Имаш ме!\"\n\r\n\n\r\nИмам идея за турне с Петър Салачев (вокал) и американския саксофонист Крейг Бейли. Концертите ще бъдат в зали, в 6-7 града. Смятам, че това ще бъде един голям проект, защото, от една страна, ще има репертоар на Рей Чарлз, а от друта страна – пиеси, съобразени с неговия репертоар. \n\r\n\n\r\nДа, ремиксът е на Кинг. Той е най-голямата звезда сред тези, които създават музиката си на сцената. За съжаление, той е звезда на Запад. Освен това, той е съпруг на моята дъщеря. Навремето, той създаде ремикса на I`ve Got the Music in Me. Не признавам друг за ремикси. Той направи смесването и на целия албум Feels Like. Това му беше първия опит с вокалист. \r\n\r\n", "date": "2018.08.10", "title": "Камелия Тодорова мечтае за моноспектакъл в театър \"Азарян\""}
{"url": "https://www.dnes.bg/obshtestvo/2018/08/10/maikite-pak-se-iadosaha-oceleli-s-uvrejdaniia-iavno-niama-da-ima.384683", "text": "Ново напрежение ескалира между майките на деца с увреждания и управляващите. Родителите поискаха оставката на шефа на Агенцията на хората с увреждания и на зам.-председателя на Националния съвет за интеграция на хората с увреждания към Министерски съвет.\r\nТе се събраха на протест пред сградата на правителството, където заседава работната група, която трябва да подготви новия закон за хората с увреждания. Документът трябва да отрази и забележките на майките, но това не става според очакванията им.\n\n\n\r\n\"С тази помощ няма да има оцелели хора с увреждания\", обяви зам.-шефката на Националния съвет на хората с увреждания Адриана Стоименова пред Нова.\r\r\n                    \r\n                    Според нея проектът е дискриминационен и няма да заработи през януари, защото има заложени няколко шестмесечни срокове преди влизането му. Стоименова смята, че така много хора ще останат без лична помощ.\r\nМайките са разочаровани и от социалния министър. Те отново получиха подкрепата на омбудсмана Мая Манолова.\r\n\"В този проект реформа няма. Аз наистина не разбирам защо е тази съпротива срещу реформата в политиките по отношение на хората с увреждания. Индивидуалният подход, индивидуалната оценка имат абсолютно пожелателен характер. Личната помощ е маркирана с едно изречение и няма никаква гаранция, че тя ще бъде предоставена\", коментира омбудсманът Мая Манолова.\r\nНамеренията са общественото обсъждане на текстовете да започне най-рано на 20 август, а наесен те да бъдат гласувани от депутатите.", "date": "2018.08.10", "title": "Майките пак се ядосаха: Оцелели с увреждания явно няма да има!"}
{"url": "https://www.dnes.bg/sofia/2018/08/10/nova-kampaniia-v-sofiia-vseki-da-si-znae-lentata.384679", "text": "Столична община започва кампания за стриктно спазване на бус лентите в София. Тя е под наслов \"Всеки да си знае лентата\" и е апел към всички шофьори да уважават пътниците в обществения транспорт и маркировката на лентите за автобуси.\r\n\"Всеки иска да отиде на работа, у дома или на среща с приятели навреме, пътниците в градските автобуси и тролейбуси – също\", обявиха инициаторите.\n\r\nВ София в момента се маркират нови бус ленти, които ще дадат възможност за навлизане на автомобили в бус лентата при десен завой на кръстовище.\r\nНовите бус ленти вече са направени по бул. \"Васил Левски\" от Ректората до \"Патриарх Евтимий\". Предстои да се направят и по бул. \"Сливница\", \"Данаил Николаев\", по бул. \"България\" и \"Евлоги и Христо Георгиеви\".\r\r\n                    \r\n                    Нова бус лента ще има и по \"Константин Величков\" в участъка, в който се изграждат перони за споделеното трасе между трамваи и автобуси.\r\nЛица на кампанията \"Всеки да си знае лентата\" ще са звездите от трупата на Младежкия театър Божана Мановска и Севар Иванов, съобщиха от \"Транспорт за София\". Техните лица вече са на автобусите с номера 280 и 304.\r\nПодкрепете ни, за да може всеки да си знае лентата и да пристига навреме!\r\n ", "date": "2018.08.10", "title": "Нова кампания в София: Всеки да си знае лентата!"}
{"url": "https://www.dnes.bg/stranata/2018/08/10/specsili-demonstriraha-300-parashutni-skoka-za-den.384684", "text": "\nВоеннослужещите от 68-ма бригада \"Специални сили\" в Пловдив приключват днес с учебно-тренировъчните парашутни скокове.\r\nТе се провеждат от 30 юли до 10 август и са част от програмата за подготовката им, като отработени задачи, свързани със спецификата на изпълнение на парашутни скокове - приземяване на ограничена площадка, управление на парашутните системи, управление на тялото на парашутиста при свободно падане, съобщиха от командването на военното формирование.\r\nСкоковете се извършват на бившата авиобаза в село Чешнегирово със съдействието на ВВС от самолет C-27J \"Спартан\" с командир м-р Пламен Дончев, втори пилот старши лейтенант Дарина Данева и бордови инженер Пламен Пехливанов.\r\nКомандосите извършваха средно между 250 и 300 скока на ден с различен тип парашути след свободно падане от височина между 400 и 2000 метра. (БТА)", "date": "2018.08.10", "title": "Спецсили демонстрираха 300 парашутни скока за ден"}
{"url": "https://www.dnes.bg/sofia/2018/08/10/zabraven-bagaj-blokira-metrostanciia-centralna-gara.384712", "text": "Временно влаковете от метрото не спират на метростанция \"Централна гара\" в София. \r\nПричината е в забравен на перона багаж, съобщават от пресцентъра на Столичната община.", "date": "2018.08.10", "title": "Забравен багаж блокира метростанция \"Централна гара\""}
{"url": "https://www.dnes.bg/politika/2018/08/10/pomete-benchev-vednaga-pravilno-ninova-pohvali-ia-borisov.384694", "text": "\n\r\nПремиерът Бойко Борисов похвали лидерката на опозицията Корнелия Нинова за реакцията й след ареста на червения общинар Бенчо Бенчев с Митьо Очите преди седмица.\r\n\"Правилното решение е това, което г-жа Нинова излезе и обяви – поемам вина, помитам и го махам. Отговорността е лична и щом са направили нещо незаконно, ще си заминат веднага\", каза министър-председателят във Варна.\r\nБорисов даде пример с американските филми и престъпност и ситуацията у нас.\n\n\n\n\r\n\"Аз обичам много да гледам сериали нощно време, особено американски. Десетки полицейски банди действат в Щатите. И аз се удивих, но както виждате, всяка седмица в Щатите има стрелба и убийство. Там се събират най-често особено тези, които работят в криминалния сектор, агентура, за да научат нещо какво става на улицата, с някого трябва да станат по-близки, да го вербуват и там точно някъде става разминаването. За съжаление, ние не сме по-различни като държава от тези, които са в Европа, Америка, навсякъде\", каза министър-председателят, цитиран от Варна.\r\r\n                    \r\n                    Според него решението на Нинова да изгони Бенчо Бенчев от челвената група в Общинския съвет в Бургас е оздравително и положително. \"Защото останалите започват да си мислят, че в края на краищата рискът да ги хванат е голям и като ги хванат ще последва нещо\", каза министър-председателят, цитиран от \"Фокус\".\r\nТой коментира и случая с фирмата, спечелила конкурса за обществена поръчка на БАБХ за препарат срещу чумата. Вчера стана ясно, че Агенцията е открила процедура за договаряне само с една конкретна фирма, регистрирана в съда преди месец, тъй като единствено тя имала оторизация от френския производител \"ID VET\" да предлага нужните диагностични препарати.\r\nОбщата стойност на препаратите е 336 184 лв. без ДДС , а фирмата е учредена 9 дни след първата заповед на директора на БАБХ за евтаназиране на овце.\r\n\"Ще проверя случая и ако има проблем, ще я анулирам\", каза Борисов. Той обеща, че ще отговори до края на деня.\r\nПред журналисти министър-председателят съобщи и че при операция на ГДБОП са били хванати стотици мастърбокси цигари.\r\nПремиерът инспектира днес строителството на магистрала \"Хемус\" и на пътни участъци във Варна.\r\n\"Финансирането на строителството на магистралата е изцяло от правителството, тя се прави само с бюджетни пари\", обясни Борисов.\r\nТой потвърди, че през 2024 година магистралата ще е изцяло завършена. Борисов коментира, че на 16 август ще бъде направена първата копка на трасето на \"Хемус\" от Белокопитово към Търговище. Магистралата се строи много усилено и откъм Ябланица, каза премиерът.\r\nВъв Варна Бойко Борисов посети и кв. \"Аспарухово\", където преди четири години наводнение отне човешки животи и отнесе къщи. На новото игрище в квартала бе разпънат надпис \"Благодарим ви, г-н Борисов, че спасихте \"Спартак Варна\".\n\r\nДържавата може да отделя по 1 млн. лева годишно за детско-юношеските футболни клубове в \"А\" група, каза премиерът.", "date": "2018.08.10", "title": "Помете Бенчев веднага! Правилно, Нинова, похвали я Борисов"}
{"url": "https://www.dnes.bg/notifikacii/2018/08/10/ruse-izvadiha-28-kapsuli-s-droga-ot-tialoto-na-obvinen.384693", "text": "Чрез медицинска намеса в болнично заведение в Русе от тялото на обвинен са извадени двадесет и осем капсули, всяка от по 15 грама кокаин. Изваденият наркотик е с високо качество.\r\nМедицинската намеса е след като спецпрокуратурата е повдигнала обвинения на петима за участие в организирана престъпна група за разпространение и трафик на наркотици, съобщиха от прокуратурата.\r\nОбвинени са четирима мъже и една жена за ръководство и участие в престъпната група, както и за вторични престъпления - за наркотичните вещества и за пренасянето им през граница.\r\nЕдин от обвинените е с постоянна мярка \"Задържане под стража\", взета от Специализирания наказателен съд, две от лицата са с мерки за неотклонение \"Гаранция в пари\" и две са с \"Подписка\". Те са задържани на 6 август т.г. при специализирана операция на територията на област Русе и област Варна.\rНаправени са тринадесет претърсвания и изземвания на различни адреси. Иззети са около 20 хиляди лева и валута, електронни везни, както и кокаин около 700 г, сочат от прокуратурата.\r\nРазследването продължава. Извършват се разпити и други следствени действия.", "date": "2018.08.10", "title": "Русе: Извадиха 28 капсули с дрога от тялото на обвинен"}
