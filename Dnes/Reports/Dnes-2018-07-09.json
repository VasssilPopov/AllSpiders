{"url": "https://www.dnes.bg/zvezdi/2018/07/09/da-padat-drehi-gola-ioga-s-asia-kapchikova.381728", "text": "Здрав дух в голо тяло. Тази сентенция бе онагледена от носителката на титлата Мис Плеймейт – Ася Капчикова, която нагорещи социалните мрежи с еротичен кадър.\r\nТя свали всички дрехи, за да покаже тренираното си тяло в йога поза и легнала по корем.\r\n \r\n„Обичайте тялото си, грижете се за него все едно се грижите за храм!“, написа под фотоса плеймейтката.\r\n \r\nКапчикова тренира усилено във фитнес залата и не спира да полага усилия, за да се поддържа във форма. Бившата на Криско често споделя кадри с уредите, показвайки, че тренировките се отразяват добре на тялото ѝ.\r\n \r\n\r\n ", "date": "2018.07.09", "title": "Да падат дрехи... Гола йога с Ася Капчикова"}
{"url": "https://www.dnes.bg/akoshtete-vqrvaite/2018/07/09/uj-diushek-pyk-to-kovcheg.381681", "text": "През лятото често се използва израза - \"Умирам от жега\", сигурно и така е дошла идеята да се създаде надуваем морски дюшек, който изглежда точно като погребален ковчег.\r\nТой е розов и си има капак, така че човекът, който го използва може да се затвори, докато е във водата. \r\nТой е дело на канадските дизайнери Андрю Грийнбаум и Иън Фелтън. Идеята им дошла преди три години, но не могли веднага да намерят човек, който да им направи мостра. \r\n \r\nПродуктът обаче още не може да бъде пуснат в продажба, защото дизайнерите не са събрали достатъчно средства за инвестиция.\r\n \r\n", "date": "2018.07.09", "title": "Уж дюшек, пък то - ковчег!"}
{"url": "https://www.dnes.bg/akoshtete-vqrvaite/2018/07/09/kakvi-sa-polzite-ot-studeniia-dush.381680", "text": "Треньорите често съветват някои спортисти да взимат хладни душове. Естествено, ако сте решили да пробвате подобно нещо, лятото е най-подходящият сезон - тъкмо ще се разхладите.\r\nНо и не прекалявайте - говорим за хладка вода (особено при изпробване за първи път), а не за такава, от която зъбите ви ще скърцат. Най-добре е косата да се измива с по-топла вода, а тялото - с хладна.\r\n \r\nРегулирайте струята - първо пуснете по-топла, но не гореща, след това постепенно завъртайте кранчето към студената вода. Така най-лесно ще свикнете, ако искате да се насладите на предимствата на студения душ.\r\n \r\nЕто и какви са те.\r\n\r\n\r\n \r\nКогато студената вода се разлее по тялото ви, сърцебиенето ви се ускорява. Така се подобрява кръвообращението, което дава допълнителна енергия на организма. Студените душове са най-ефективни след тренировка - така ще сте по-свежи и няма да се чувствате много уморени. И заместват кафето и енергийните напитки, с които се опитвате да преборите изтощението.\r\n \r\n\r\n \r\nХладката вода действа добре на кожата, защото стяга порите. Също така, влияе добре на прекалено мазната кожа. И като цяло кожата ви изглежда по-сияйна и блестяща, когато нанасяте грим ще усетите, че ви стои по-добре и изпъква повече.\r\n \r\n", "date": "2018.07.09", "title": "Какви са ползите от студения душ?"}
{"url": "https://www.dnes.bg/notifikacii/2018/07/09/spipaha-alo-izmamnichka-zadignala-30-bona-i-zlato.381717", "text": "Задържана е жена, взела близо 30 000 лева и злато при четири телефонни измами в Попово. Тя е на 64 г. от Варна и живее в Търговище, съобщават от МВР.\n\r\nСлужители на районното управление на полицията установяват, че жената е участник в схема, по която на 18 и на 21 юни в Попово са осъществени четири телефонни измами. В заблуждение са били въведени възрастни жени и са им отнети общо близо 30 000 лв. и 15 грама златни накити.\n\r\nИ в четирите случая е използван един и същи претекст - необходимост гражданите да окажат съдействие на полицейски служители, които провеждали операция по задържането на извършители на телефонни измами. Така от 77-годишна жена е отнета сумата от 13 500 евро и 1100 лв.; от 76-годишна жена - 1200 лв.; от 82-годишна - 1000 лв., и от 84-годишна - 100 лв. и около 15 грама златни накити, уточняват от полицията.\r\nПо случаите са образувани досъдебни производства. На задържаната е повдигнато обвинение за извършени престъпления.\n\r\nНа 5 юли е установено, че жената е съпричастна и към извършването на четири телефонни измами и в Търговище, за което също са й повдигнати обвинени, допълват от МВР. \r\n ", "date": "2018.07.09", "title": "Спипаха ало измамничка, задигнала 30 бона и злато"}
{"url": "https://www.dnes.bg/zvezdi/2018/07/09/krisi-teigyn-kyrmachka-na-bebe-i-kukla.381706", "text": "Криси Тейгън е всеотдайна майка. Даже май прекалено! Още с първото си дете моделът бе категорична, че ще кърми и дори направи няколко скандални селфита, които не срещнаха одобрение.\n\r\nЛуна вече е на 2, но ангажиментът към нея в тази посока все още не е приключил. Криси очевидно трябва да кърми и куклата ѝ.\n\r\nТейгън качи селфи, на което изглежда, че храни близнаци под зоркия поглед на първородното си дете. Всъщност разголената звезда кърми 6-седмичния си син Майлс и куклата на кака му. 32-годишният модел запечата момента с думите: \"Луна ме кара да храня куклата, изглежда, че имам близнаци!“.\n\r\nТова селфи отново получи противоречива оценка, която едва ли ще жегне съпругата на Джон Леджънд, която няма нито срам, нито филтър и обича да шокира публичността.\r\n                    \r\n                    \r\n\"Менструацията, раждането и сексът са също естествени неща, но това не означава, че искам да виждам такива снимки или как Криси Тейгън се къпе или кърми. Разбрахме, че го прави“, написа един от последователите ѝ в Instagram под кадъра.\r\nВижте още за звездите в", "date": "2018.07.09", "title": "Криси Тейгън - кърмачка на бебе и... кукла"}
{"url": "https://www.dnes.bg/notifikacii/2018/07/09/iaroslav-kachinski-ek-niama-da-slomi-polskata-volia.381723", "text": "\"Европейската комисия няма да сломи волята на полския народ\" да завърши реформата в съдебната система, казва лидерът на управляващата в Полша партия \"Право и справедливост\" (ПиС) в интервю, публикувано днес и цитирано от Асошиейтед прес.\n\r\nПред проправителствения седмичник \"Шечи\" (Мрежи) Ярослав Качински, който не заема правителствен пост, но е смятан за реалния носител на властта, казва, че ситуацията е \"или, или\". \n\r\n\"Ако не бъде реформирано съдопроизводството, другите реформи ще имат малко значение, защото рано или късно ще бъдат отречени, отменени от съдилищата, които имаме\", твърди той.\n\n\r\nЕвропейската комисия критикува правителството на ПиС, че промените в съдебната система нарушават демократичните стандарти на ЕС и подкопават върховенството на закона, припомня агенцията.\n\r\nДоскоро 69-годишният Качински бе в болница и в продължение на седмици бе извън полезрението на обществото. В интервюто той обяснява, че имал \"опасна\" бактериална инфекция на коляното.\n\r\nПолският интернет портал wirtualnapolska.pl цитира откъс от интервюто, в който Качински хвали премиера Матеуш Моравецки, че е \"влязъл в огъня и се е справил добре\". \n\r\nПо думите на лидера на ПиС Моравецки \"е много работоспособен и притежава невероятна физическа издръжливост\" и ако не се случи нещо изключително непредвидено, той ще оглавява правителството до следващите парламентарни избори. \n\r\n/БТА/\n\r\n\r\n ", "date": "2018.07.09", "title": "Ярослав Качински: ЕК няма да сломи полската воля! "}
{"url": "https://www.dnes.bg/notifikacii/2018/07/09/chudovishteto-ot-iaponiia-istoriiata-na-shoko-asahara.381694", "text": "Чидзуо Мацумото е петото дете в семейство на беден тъкач на сламени килими. Ражда се сляп с едното око и още от малък проявява жажда за слава и богатства. Никой не подозира, че целеустременото недъгаво момче ще създаде своя религиозна секта за промиване на мозъци и ще се превърне в един от най-опасните терористи в историята на Япония. \n\r\nЧидзуо, по-известен като Шоко Асахара, е осъден на смърт заради атентат през март 1995 г. със зарин в Токийското метро, при който загиват 13 души, а повече от 5 хиляди са ранени. На 6 юли 2018 е обесен в затвора заедно с още шестима свои последователи, съобщават от \"Гардиън\".\n\r\nИсторията на духовния водач, превърнал се в терорист, започва още от училище. Асахара се обучава на различни духовни практики, усвоява йога и таекуондо. Още от малък проявява симптоми на мегаломания и тормози и изнудва свои съученици в училище. За никого, обаче, не светва червената лампа, че той ще се пръврне в опасен престъпник.\r\nЧидзуо иска да стане политик и да се внедри във висшите управляващи кръгове на Японската партия. Така манията му за власт ще бъде задоволена, а с това ще си донесе и големи богатства. Нещата, обаче, не се развиват по план и момчето не е прието в Токийския университет. Затова Чидзуо сменя курса и поема по пътя на духовното търсене, а планът е това да му донесе пари. Амбициозният японец, който преследва целта си на всяка цена, открива своя собствена клиника за акупунктура. \n\r\nНачинанието му носи голям успех, но нещата не са никак чисти. Богатството на Чидзуо се дължи на съмнителни билкови лекарства, които \"лечителят\" пробутвал на гражданите под претекст, че са магически и ще ги изцерят от болестите им. А финансовата схема включва цял пакет от услуги – срещу „скромна“ сума от 7000 долара, към вълшебните лекове се прибавя и  тримесечен акупунктурен курс и упражнения по йога. \n\r\nПрез 1984 г. се появява религиозната секта \"Върховната истина на Аум\", а Асахара се провъзгласява за побуог. Следва период на огромен възход и сектата се сдобива с голяма популярност в Япония и Русия, където Асахара има десетки хиляди последователи. Японецът се превръща в духовният водач Шоко Асахара – име, което повече подхожда на величието му. \n\r\nПросветеният твърдял, че е въплъщение на Шива, можел да левитира, да чете мисли, че притежавал рентгеново зрение, можел да лекува и да предава от своята духовна енергия на последователите си, за което взимал и големи суми пари от излъгалите се. Последователите му били призовавани да правят солидни дарения за развитието на организацията. Скъпите сеанси на духовното гуро включвали и доста екзотични практики, като например консумация на собствената му кръв. \"Върховната истина на Аум\" се оказала огромна машина за пари. Към края на 1987 г. членовете на култа достигат 1500 души само в Япония. А по-късно в Ню Йорк отваря врати и първият международен офис на организацията. \n\r\nВ края на 80-те години започва изграждането на щабквартирата на Аум – място, в което по-късно са направени зловещи разкрития, след като властите попадат на опасни химикали, килии за измъчване, в които все още имало затворници. \n\r\nСектата се превръща в притегателен център за изгубени души – най-голямата плячка на Шоко Асахара. В началото на 90-те години вече над 10% от последователи на \"учението\" били младежи на около 20-годишна възраст, избягали от домовете си, а организацията отказвала всякакво съдействие на родителите. Собствените илюзии на младите хора за свобода биват разпилявани на пух и прах с наказания, лишения, глад и мъчения. \n\r\nСледват поредица от протести и писма до властите срещу опасното движение от страна на притеснени родители. Медиите също атакуват сектата и редица журанилсти остро критикуват движението на Асахара Заради вълната от недоволство на Аум е отказан официален религиозен статут. \n\r\nЧленове на Аум провеждат режисирани кампании, в които тормозят служители на властта със заплахи, обсаждали офисите им. Срещу губернатора на Токио са заведени няколко дела, и заради натиска да не се насажда религиозна нетърпимост в страната, молбата за религиозен статут на Аум била уважена. \n\r\nЧаст от сектантите започват да усещат, че нещо не е наред и решават да напуснат организацията. Те били твърде изморени от постоянния глад, а не виждали никакъв резултат в своето духовно развитие. Когато решили да си тръгнат от култа, били спрени от верните последователи на \"учителя\". \n\r\nРодителите на отвлечените деца, обаче, не се отказват и завеждат общ иск срещу \"Върховната истина на Аум\", а решението на Асахара е просто: няма адвокат - няма проблем. \n\r\nВ нощта на 3 срещу 4 ноември 1989 г. малка група верни последователи влиза в дома на адвоката Цуцумо Сакамото – остър критик на движението, който провежда цяла кампания за връщане на отвлечените от сектата деца. Промитите мозъци на Асахара убиват него, съпругата му и синът им, който е на 1 годинка. Телата са натикани във варели, а след това заровени край централата на Аум. На местопрестъплението е открита значка на сектата.\n\r\nСлед като новината за събитието плъзва по медиите, общественият натиск не позволява на полицията да си затваря очите още дълго. Властите се свързват с организацията две седмици по-късно, но по това време Асахара предвидливо е заминава за чужбина, за да \"наглежда клона на организацята в Германия\". Малко след това духовният водач свиква конференция и отрекъл всякаква връзка със случая на Сакамото. Медиите бързо губят интерес към случая, а с това и полицията. \n\r\nЧувството за безнаказаност дава още повече сила на Асахара и така той решава отново да се пробва в политиката. На изборите за долната камара на парламента Асахара и 25 от най-близките му подчинени се явяват като кандидати, а мащабната кампания, струваща милиони долари обещавала голям успех. Това, обаче, не се случва, а провалът озлобява още повече мегаломана Асахара. Така започват плановете за терористично нападение. \n\r\nОт 1990 до 1995 г.  Асахара прави опити да се сдобие с различни оръжия за масово унищожение. През 1994 г. прави първия си опит за атака, който се оказва сравнително неуспешен. Целта е съдебен процес срещу Аум, но един от членовете на екипа, който трябвало да осъществи нападението, закъснява. Така отровният газ е пуснат по-късно от предвиденото, а заради появилия се вятър веществото се отправя не към съда, а към жилищен комплекс. Загиват само 7 души.\n\r\nТака се стига до 20 март 1995 г. и атентатът в Токийското метро. Петима души, носещи торби, пълни със зарин, пуснакат газа в час пик. 13 души са убити, а над 5 хиляди са пострадали при нападението.\n\r\nАтаката предизвиква огромна паника в цялата страна и полицията вече не може да игнорира очевидната заплаха, която представлява религиозното движение. Следва мащабна акция на властите, при която над 1000 полицаи щурмуват централата на Аум и се натъкват на зловещите картини. \n\r\nДва месеца по-късно Шоко Асахара е задържан, а заедно с него и всички лидери на култа. Процесите срещу водачите започват през 1996 г., но процедурата е протакана с години, поради обжалвания и \"заболяване\" на Асахара.  През 2004 г. духовното гуру най-сетне е осъдено на смърт за 27 убийства. Острият ум на терориста, обаче, ражда идеята той да се преструва на умствено болен. Това отлага изпълнението на присъдата до 6 юли 2018 г., когато Асахара е обесен в токийския затвор заедно със своите последователи. \n\r\nПрез 2000 г. \"Върховената истина на Аум\" се възражда, а неин водач е една от дъщерите на Асахара – Рика Мацумото. Сектата приема ново име и се отрича от доскорошните си практики. На жертвите на култа са изплатени обезщетения. \n\r\n\n\r\n\n\r\n\n\r\n\n\r\n\n\r\n\r\n ", "date": "2018.07.09", "title": "Чудовището от Япония: Историята на Шоко Асахара"}
{"url": "https://www.dnes.bg/politika/2018/07/09/radev-uvajavam-izbora-na-turskiia-narod-i-ochakvam-syshtoto.381740", "text": "\"Моят стремеж е да градя отношения на взаимно доверие и уважение с всички президенти на всички наши съседни страни. Нека не забравяме, че в днешните реалности и особено в нашия регион, добросъседството играе ключова роля за опазване на мира и стабилността.“ Това заяви президентът Румен Радев в Анкара в отговор на въпрос, че е единственият президент на държава-членка на ЕС, който ще присъства на церемонията по встъпване в длъжност на Реджеп Тайип Ердоган като президент на Република Турция, съобщиха от прессекретариата на държавния глава.\n\n\n\n\r\n\"Неведнъж съм обръщал внимание върху недопустимата намеса на Турция в българските избори и нашите религиозни дела, но убеден съм, че ненамесата във вътрешните работи е основата на това, така необходимо на всички ни, добросъседство. Тук съм, защото уважавам избора на турския народ и очаквам същото от страна на нашите съседи“, посочи още Радев, запитан за перспективите за развитие на двустранните отношения след утвърждаването на нашата съседка като президентска република.\r\r\n                    \r\n                    Държавният глава добави, че Турция е най-големият търговски партньор на България извън Европейския съюз, а и югоизточната \"врата\" на Европа, която в момента удържа миграционния натиск.\r\n\"След катастрофалния провал на енергийната ни политика, Турция се превръща и в решаващ фактор по отношение на надеждността на нашата енергийна сигурност, на доставките и на цената на природния газ“, подчерта още българският президент.\r\nДържавният глава изрази увереност, че с президента на Турция ще работят за развитие на двустранните отношения в дух на добросъседство, взаимно уважение и партньорство.\n\r\n \r\n ", "date": "2018.07.09", "title": "Радев: Уважавам избора на турския народ и очаквам същото "}
{"url": "https://www.dnes.bg/snimka-na-denia/2018/07/09/dyjd-i-oblaci-i-utre-posle-se-zatoplia-nad-30-gradusa.381693", "text": "Времето и утре остава неустойчиво. През следващото денонощие на много места в страната ще има краткотрайни валежи с гръмотевици.\r\nПо-значителни ще са валежите отново през нощта в Централна България, а по-късно през деня те ще започнат да спират, а облачността да намалява. Ще духа слаб северозападен вятър. Максимални температури между 23 и 28, в София около 23 градуса, според прогнозата на НИМХ-БАН.\r\nНад Черноморието облачността ще е по-често значителна, на места с краткотрайни валежи и гръмотевици. Ще духа слаб до умерен вятър от северозапад.\r\nМаксималната температура на въздуха ще е 26-28. Температурата на морската вода е 24-25 градуса. Вълнението на морето ще бъде 1-2 бала.\rНад планините облачността също ще е значителна. Ще има краткотрайни валежи с гръмотевици. Ще духа слаб вятър от северозапад, по най-високите върхове на Рила и Пирин от запад. Хладно, с максимална температура на височина 1200 метра - около 18, на 2000 метра - около 12 градуса.\r\nВ средата на седмицата въздушната маса над страната временно и относително ще се стабилизира. Ще има повече слънчеви часове; но около и след обяд все още са възможни и превалявания, вече на малко места и краткотрайни. Температурите ще се повишат и максималните ще са около и над 30 градуса.\r\n ", "date": "2018.07.09", "title": "Дъжд и облаци и утре, после се затопля над 30 градуса"}
{"url": "https://www.dnes.bg/obshtestvo/2018/07/09/sys-stihove-otbeliazvame-168-g-ot-rojdenieto-na-ivan-vazov.381732", "text": "\nНационалният литературен музей организира честване на 168 години от рождението на Иван Вазов, което започна в 11:00 часа пред паметника на поета, на ул. \"Георги С. Раковски\" в София, съобщиха от музея, предаде БТА.\r\nНа честването слова произнесоха Атанас Капралов - директор на Националния литературен музей, и Мирела Иванова - драматург в Народния театър \"Иван Вазов\".\r\nСтихове на поета прозвучаха в изпълнение на актьора Янко Лозанов и на възпитаници на Националния дворец на децата в София.", "date": "2018.07.09", "title": "Със стихове: Отбелязваме 168 г. от рождението на Иван Вазов"}
{"url": "https://www.dnes.bg/obshtestvo/2018/07/09/protest-v-chernomorec-turisti-si-trygvat-zaradi-radiaciia.381727", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жители на Черноморец на бунт. Тази сутрин те окупираха кметството в курортното градче след информацията, че в залива Вромос радиацията е 50 пъти над нормата.\r\nВромос се намира на 3,6 км от Черноморец, но шокиращите новини уплашили летовниците и някои вече отменили резервациите си, направени още през зимата.\n\r\nДнес от Регионалната Здравна Инспекция в Бургас направиха ново замерване. Стойностите, които бяха отчетени са, че тук има радиация 2-3 пъти над тази, която се засича по другите плажове по Южното Черноморие.\n\r\nЖителите на Черноморец обаче не вярват - те искат независима лаборатория, която да направи измерванията, защото според тях сезонът е пред провал и те са готови на бунт.\r\n                    \r\n                    \r\n\"В залива Вромос няма радиационен фон 50 пъти над нормата, показа измерването. Той варира в много ниски стойности\", каза д-р Георги Паздеров- директор на РЗИ Бургас.\n\r\nЖителите на Черноморец настояват независима лаборатория да направи нови замервания, като тази, която е направили замерване на гама фона в залива преди 8 години, съобщава \n\r\nОт здравната инспекция в Бургас правят уточнението, че има риск, ако се почива тук поне два - три месеца.\r\n \r\n ", "date": "2018.07.09", "title": "Протест в Черноморец, туристи си тръгват заради радиация"}
{"url": "https://www.dnes.bg/cars/2018/07/09/sreshtu-5-mln-bugatti-puska-nov-hiperavtomobil.381713", "text": "Френският производител на луксозни и спортни автомобили Bugatti обяви датата на дебюта на новата си хиперкола, чиято цена е 5 млн. евро. Моделът Chiron Divo ще бъде показан пред широката публика по време на Concours d'Elegance в Пебъл Бийч, Калифорния, на 26 август.\nНовият хиперавтомобил на Bugatti е специална версия на Chiron и компанията смята да произведе от него само 100 бройки. Дори при цена от 5 милиона евро моделът вече е продаден, което е типично за подобни коли.\r\n\r\nВ Chiron Divo инженерите на компанията са обърнали специално внимание на ускорението, заради което е пострадала максималната скорост. Моделът ще ускорява от място до 100 км/ч за по-малко от 2,5 сек и до 200 км/ч за 6,5 сек, като ще вдига 385 км/ч. За сравнение, максималната скорост на \"обикновения\" Chiron е 420 км/ч.\r\r\n                    \r\n                    \r\nСъвсем наскоро - на автомобилния салон в Женева през пролетта, Bugatti показа новата версия Chiron Sport (на снимките). Хиперавтомобилът има много детайли от карбон, подобрени амортисьори и нов заден диференциал. Колата е оборудвана с турбодвигател W16 с обем 8 литра, който осигурява максимална мощност от 1500 к. с.\n\r\n", "date": "2018.07.09", "title": "Срещу €5 млн.: Bugatti пуска нов хиперавтомобил "}
{"url": "https://www.dnes.bg/notifikacii/2018/07/09/tusk-severen-potok-2-e-greshka-ne-e-v-interes-na-es.381739", "text": "Европейският съюз потвърди позицията си на непризнаване на анексията на Кримския полуостров и Източна Украйна от Русия, по време на среща на върха ЕС - Украйна, проведена днес в Брюксел.\r\n\"Потвърждаваме нашето осъждане на актовете на нарушаване на суверенитета и териториална цялост на Украйна, чрез актовете на агресия от страна на руските въоръжени сили от февруари 2014 г., както и на незаконното присъединяване на Крим и Севастопол от Руската федерация, провеждането на руски избори и влошаването на ситуацията с човешките права в Крим“, заяви председателят на Съвета на ЕС Доналд Туск след срещата.\r\nЕС порицава още строителството на мост над Керчкия пролив, без съгласието на Киев и както и задълбочаващата се \"милитаризация на Кримския полуостров и на Черно и на Азовско море\".\rОт името на европейските лидери Туск настоя Кремъл да освободи незабавно политическите затворници, включително режисьора Олег Сенцов, който прави от 50 дни гладна стачка в затвор в Сибир. Брюксел призова Москва да поеме отговорността за свалянето на малайзийския самолет МН-17 над Източна Украйна през юли 2014 г, при който загинаха над 283 пътници и 15-членен екипаж. Международното разследване излезе със заключение тази пролет, че ракетата, която свали самолета, най-вероятно е изстреляна от Русия.\r\n\"Имиджът на Русия не зависи само от организацията на Световната купа“, подчерта Туск, който е известен футболен запалянко.\r\nТой добави, че разчита \"макар да не съм сигурен\" американският президент Доналд Тръмп да постави пред руския президент Владимир Путин въпросът за незабавното освобождаване на политическите затворници при срещата им в Хелзинки след седмица.\r\nОт своя страна украинският президент Петро Порошенко настоя \"за координиран отпор\" с Европа и благодари за удължаването на европейските икономически санкции срещу Русия, което влиза в сила от днес, както и за продължаването на кримските санкции през юни. Порошенко нарече действията на Русия \"брутална агресия\" и заяви, че \"въпреки фалшивите оценки, Кремъл плаща висока цена за международните си престъпления и ще продължи да плаща, докато не промени престъпната си политика\".\r\nПо искане на Киев на срещата е било обсъдено и строителството на газопровода \"Северен поток\" 2, който трябва да свърже Русия с Германия под Балтийско море. Новата тръба ще осигури газ за Западна и Централна Европа, заобикаляйки сегашния маршрут през Украйна.\r\nПорошенко заяви, че Киев е \"стратегическа транзитна страна за Европа\" и че втората тръба до Германия ще я лиши от приходи и ще увеличи енергийната зависимост на ЕС от Русия.\r\nЕвропейската комисия поиска от страните членки миналото лято мандат за преговори с Русия по условията за доставка през тръбата. Те обаче още не могат да приемат единна позиция. Въпреки това Туск заяви днес, че според него \"строителството на \"Северен поток\" 2 е грешка\", както и че не е в интерес на ЕС.\r\n\"Северен поток“ 2 е начинание, обединяващо капитали и собственост на руската \"Газпром\", холандската Royal Dutch Shell, германската E.ON, австрийската OMV и френската компания Engie. Германия започна изграждането на терминала край Лубмин през май.\r\n ", "date": "2018.07.09", "title": "Туск: \"Северен поток\" 2 е грешка, не е в интерес на ЕС"}
{"url": "https://www.dnes.bg/rusia/2018/07/09/igrite-za-siriia-blizostta-s-iran-opasnost-za-rusiia.381699", "text": "Войски на сирийската правителствена армия поеха контрола върху границата с Йордания. Съдбата на южната зона за деескалация, чието договаряне през 2017 г. широко бе представено като пример за успешно руско-американско сътрудничество, изглежда е предрешена. Сили на официален Дамаск възстановяват контрола над южните гранични райони в Сирия, останали дълго време в бунтовнически ръце. Агенция САНА информира, че правителството вече е сключило с умерената въоръжена опозиция споразумение за управлението на провинция Дераа. Документът предвижда \"държавните учреждения да подновят дейността си във всички градове и селища\", щом бунтовниците се изтеглят оттам, пише \"Независимая газета\" в редакционен коментар.\r\n                    \r\n                    \r\nЮжните провинции ще бъдат върнати на правителствените сили, но това не решава проблема с иранското присъствие, станало един от факторите, изострящи положението в района. През последните месеци израелската авиация неведнъж нанесе удари в Южна Сирия с мотива, че действа срещу формирования под контрола на Иран, струпани по границата на еврейската държава. През юни премиерът на Израел Бенямин Нетаняху заяви дори, че трябва да се разработи \"широкоформатно международно споразумение, в чиито рамки ще е необходимо Иран да напусне Сирия\". Както сочат изявленията на руското ръководство, че всички несирийски сили трябва да бъдат изтеглени от южните райони на Сирийската арабска република, Москва напълно разбира опасенията на еврейската държава.\n\r\nВ арабския печат напоследък неведнъж изтекоха данни за предполагаеми договорки между Русия, САЩ, Израел и Йордания. Съобщено бе, че Москва се ангажира да предотврати струпване на проирански сили в южните райони, ако срещу това Югът бъде отстъпен изцяло на правителствената армия. С изключение на Голанските възвишения, окупирани от Израел. Лесно се досещаме, че тъкмо Южна Сирия ще е ключова тема в преговорите на руския президент Владимир Путин с израелския премиер. Кремъл потвърди, че двамата лидери ще се срещнат тази седмица в Москва. Посещение в руската столица направи по-рано и външният министър на Йордания Айман Сафади. Тази поредица от разговори изглежда като част от подготовката за наближаващата среща на върха Русия-САЩ.\n\r\nИзточници на Блумбърг твърдят, че на 16 юли Путин и Тръмп може да сложат на хартия договореностите за южните сирийски райони. Според агенцията Русия е дала предварително съгласие да подсигури изтеглянето на бойците, лоялни към Иран, от границата с Израел и Йордания, ако в замяна правителствените войски останат в този регион. В момента представители на Москва и на Вашингтон преговарят интензивно, за да разработят какво да е, но сериозно споразумение за Сирия, което Путин и Тръмп биха могли да подпишат в Хелзинки. Блумбърг изтъква, че президентът на САЩ се нуждае поне от една сериозна договореност, която да представи за доказателство, че срещата е дала плод.\n\r\nРусия преговаря за Южна Сирия и с Иран. Още не се знае доколко е склонен той да спазва поставяните му изисквания. Широко известно е, че негови бойци са дълбоко интегрирани в правителствената армия, било то в 105-а бригада от Републиканската гвардия или в 4-та танкова дивизия. Израелският печат тиражира и данни, че шиитски бойци се преобличат с униформи на правителствената армия, за да избегнат ударите на Израел. Това поставя пред Москва задачата не само да демонстрира чудеса в дипломацията с партньор, прочут с непоклатимата си позиция за Сирия, но и да запази реномето си в очите на глобалните играчи. Същевременно трябва да отбележим, че наклони ли силно нещата към американско-израелския лагер, Русия ще превърне в рисков своя алианс с Иран.", "date": "2018.07.09", "title": "Игрите за Сирия: Близостта с Иран – опасност за Русия?"}
{"url": "https://www.dnes.bg/eu/2018/07/09/evroskepticizym-37-ot-bylgarite-smiatat-che-es-shte-se-syhrani.381716", "text": "Едва 37% от пълнолетните българи смятат, че Европейският съюз ще успее да се съхрани в този си вид в рамките на следващите 10 години.\r\n13% смятат, че ще се превърне в нещо друго, а 19 на сто - че ще се разпадне. Цели 32% се колебаят в отговора си.  Данните са от национално представително проучване на Агенция \"Медиана\" сред 1008 българи в периода 1-6 юли. \n\r\nКраят на Европредседателството на България носи по-скоро разочарование и засилване на скептицизма, посочват социолозите. Свръхочакванията, свързани с него (Шенген, Еврозоната, конкретни политически и преди всичко икономически ангажименти за Западните Балкани), се сблъскват с рутината на едно нормално провеждане, на едно протоколно политическо събитие, на което страната е просто домакин.\r\r\n                    \r\n                    Ако преди председателството 49% са смятали, че от него ще има полза, то след края му така мислят 37%. Увеличават се негативните отговори - от 23% на 43%, че полза няма. \n\r\nПолитическите трусове в Германия и видимият разнобой в позициите на европейските страни по въпросите за миграцията, САЩ и др. засилват евроскептицизма в страната. \n\r\nНа сериозен удар е подложена идеята за общност, солидарност, заедност. Едва 16% смятат, че нещо подобно на \"евроатлантическа солидарност\" реално съществува. За огромната маса от хората това е просто празен звук (политически \"шменти капели\"). 59% посочват, че не знаят какво е това и не могат да преценят, а 25% отсичат, че не съществува.\r\nКато цяло това очертава картината на засилена тревожност от един турбулентен свят и нестабилна Европа, в които всеки играе за себе си, а малка България е просто зрител (и възможен потърпевш), обобщават от \"Медиана\".\r\nСпоред социолозите, ако по време на Европредседателството наблюдавахме нараснал оптимизъм и доверие във властта, сега леко се увеличават песимизмът, разочарованието, желанието за предсрочна смяна на властта (достигайки близо 30% от пълнолетните).\r\nПо отношение на електоралните нагласи на избирателите, ГЕРБ губи един процент, но и БСП пада с два. Разликата се запазва в рамките на 4 % - нещо, което се наблюдава вече половин година. Патриотите запазват стабилни позиции, ДПС е в нормалната си кондиция. Воля, АБВ и различните \"десни\" гравитират около 2% и засега са под линията за попадане в един бъдещ парламент, според данните от проучването.\r\nАко изборите бяха през юли, за ГЕРБ биха гласували 24.8%, а за БСП - 20.5%. Патриотите събират 9.7% подкрепа, а ДПС - 8.3%. Това са и партиите, които влизат в \"юлския парламент\".\n\r\nУстойчивостта на тази картина се дължи не толкова на стабилност, а преди всичко на липсата на ярка политическа алтернатива пред избирателите, посочват анализаторите. Показателно е, че над 55% от всички избиратели заявяват, че е възможно да гласуват за една от двете несъществуващи политически партии (\"партия на Слави Трифонов\" и \"партия на Румен Радев\").     \r\nАко през май 46% са искали правителството да изкара пълен мандат, сега това искат 43%, а с 3% растат желаещите то да си ходи предсрочно - от 26% на 29%. Около 20% са тези, за които това е безразлично.\r\nЗа добри политици българите смятат президента Румен Радев - 69%, столичния кмет Йорданка Фандъкова - 49%, премиера Бойко Борисов - 42%, вицепремиера Томислав Дончев - 36%, вицепремиера Красимир Каракачанов - 34%.\r\n     \r\n", "date": "2018.07.09", "title": "Евроскептицизъм? 37% от българите смятат, че ЕС ще се съхрани"}
{"url": "https://www.dnes.bg/notifikacii/2018/07/09/bebe-s-dvoino-grajdanstvo-zaginalo-v-katastrofata-v-turciia.381741", "text": "При жестоката влакова катастрофа в турската провинция Текирдаг са загинали съпругата и детето на български гражданин, който има и турско гражданство. Това стана ясно след повторна щателна проверка на личните данни на жертвите, съобщиха от министерството на външните работи (МВнР).\r\nПочиналата жена има само турско гражданство. Детето на възраст под 1 година обаче е български гражданин по право, тъй като единият родител също е български гражданин. \n\n\n\r\nЗа турските власти детето обаче се води турски гражданин и затова и до този момент те посочват в отговор на официалните ни запитвания, че няма българи сред жертвите, уточняват от МВнР.\rГенералното консулство на Република България в Одрин и Генералното консулство на Република България в Истанбул извършват допълнителни проверки дали сред ранените и хоспитализирани пътници има български граждани, както и дали има такива сред тези пасажери, на които е оказана медицинска помощ на място и след това са били освободени.\r\nПри тежкия железопътен инцидент има загинало дете с двойно гражданство - турско и българско, потвърди Мехмед Расим от Балчик, близък на опечаленото семейство, съобщи БНР.\n\r\nВ катастрофата са починали и майката на детето Дериа Куртулуш, както и нейната сестра. Във влака е пътувало и второто дете на Дериа Кемал Куртулуш, което вече е у дома си. Днес Дериа Куртулуш и шестмесечното ѝ бебе с двойно гражданство са били погребани в Чорлу, Турция.\r\n ", "date": "2018.07.09", "title": "Бебе с двойно гражданство загинало в катастрофата в Турция"}
{"url": "https://www.dnes.bg/rusia/2018/07/09/pensionna-reforma-mestnite-vlasti-v-rusiia-ne-byrzat.381670", "text": "До 17 юли всеки от общо 85-те субекта на Руската федерация трябва да представи в Държавната дума оценка за законопроектите, вдигащи възрастта за пенсия. Положителни мнения обаче са изпратили засега само 19 региона, информира \"Ведомости\".\n\r\nМестните власти не бързат да одобряват реформата - от една страна, не бива да я критикуват, от друга - ако я подкрепят, това ще застраши предизборните им рейтинги, разсъждава вестникът, цитиран от ВВС.\n\n\n\r\nПри това партията на властта \"Единна Русия\" (ЕР) и парламентът препоръчали на регионите, в които наесен предстоят избори, да се въздържат от оценки. А ръководството на ЕР настояло местните й структури да не споменават по никакъв начин, че партията подкрепя пенсионната реформа, пише БТА.\r\n                    \r\n                    \r\nРуското правителство предлага поетапно увеличаване на пенсионната възраст за мъжете на 65 години от настоящите 60. При жените се предвижда увеличение на възрастта от 55 години на 63. По данни на Световната банка продължителността на живота в Русия е 66,5 години за мъжете и малко под 70 години за жените.\n\r\nМосква и Подмосковието правят опити да смекчат нещата с нови привилегии за пенсионерите, но аргументи в полза на реформата \"още не са обмислени и разработени дори на федерално равнище\", изтъква политологът Константин Калачов.\n\r\nЦентралните власти в Русия няма да позволят мнения с критики за реформата - инак ще последват санкции, убеден е аналитикът Николай Миронов.\n\r\n\"Затова или трябва да хвърлиш оставка, или просто да избягваш отговор. Или пък да хвалиш реформата. Това обаче носи риск - тутакси се излагаш на критики и ти падат рейтингите, особено в регионите с предстоящи избори. Най-вероятно партийното ръководство ще разреши на тези местни клубове да си замълчат\", смята експертът.\n\r\nСпоред \"РБК\" впрочем ръководството на ЕР е разпратило по места и на своите депутати презентация с инфографика, обясняваща позитивните страни на пенсионната реформа - за да обясняват на хората колко е необходима.\n\r\nКато мотиви се посочва, че сегашната възраст за пенсия е установена преди 60 години - още в Съветския съюз, броят на трудоспособните в страната междувременно е намалял от 97 милиона на 76 милиона (без да се уточни през кой период), а по-висока от Русия пенсионна възраст вече са въвели 70 на сто от страните в Г-20 и всички европейски, включително Беларус.\n\r\nТрябва обаче властта да задейства и други канали - да печата брошури за самите граждани, да звучат гласовете на експерти и лидери на общественото мнение, смята политологът Андрей Колядин.\n\r\nС такива мерки руската власт ще може според него \"да убеди хората, че пенсионната реформа е правилна, или поне да ги накара да се примирят\". Но ако информацията идва само от \"Единна Русия\", \"неприемането ще се засилва\", подчертава експертът.", "date": "2018.07.09", "title": "Пенсионна реформа? Местните власти в Русия не бързат"}
{"url": "https://www.dnes.bg/notifikacii/2018/07/09/v-pamet-na-bojdidar-dimitrov-voin-na-bylgarskata-istoriia.381702", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Българската история загуби своя най-страстен, сладкодумен и колоритен защитник.\" На 2 юли почина проф. Божидар Димитров – бившият шеф та Националния исторически музей. \n\r\nВ негова памет в предаването „Операция история“ по Bulgaria On Air бе излъчено последното  телевизионно интервю с професора на историческа тема, в което той разказва за любимите си славни български владетели. \n\r\nИнтервюто, освен това, е посветено и на героизма на българските войни през Втората световна война, когато 450 хилядна армия участва в сраженията с германските войски с Югославия, Унгария и Австрия. \n\n\n\n\r\"Мисля, че ние тепърва ще осъзнаваме колко много направи Божидар Димитров за българската история. Той не беше просто добър учен и историк, той беше войн на българската история\", каза Росен Петров в стъпителните си думи по време на предаването. \n\r\nВ рубриката \"Тяхната история\" журналистката Ваня Сухарова разказа някой истински истории за Вангелия Пандева, наричана от хората баба Ванга. Историите са събирани от преки свидетели и очевидци.\r\nВижте първата част от интервюто на историка в предаванетго \"Операция история\" по ", "date": "2018.07.09", "title": "В памет на Бождидар Димитров – войн на българската история"}
{"url": "https://www.dnes.bg/crime/2018/07/09/pensionerka-dade-3-400-leva-na-izmamnici.381679", "text": "70-годишна жена стана жертва на телефонни измамници в Разлог, съобщават от Областната дирекция на МВР в Благоевград.\r\nНа 6 юли 2018 г. в Районно управление на МВР-Разлог е получен сигнал от 70-годишна жена, че на същата дата, за времето от 15.10 часа до 17.00 часа, по телефона е била въведена в заблуждение, че участва в полицейска акция за залавяне на измамници.\r\nВ резултат на това тя е дала 3 400 лв. По случая е образувано досъдебно производство.", "date": "2018.07.09", "title": "Пенсионерка даде 3 400 лева на измамници"}
{"url": "https://www.dnes.bg/crime/2018/07/09/boi-mejdu-familii-vyv-velikotyrnovsko-dvama-v-bolnica.381715", "text": "Великотърновски полицаи предотвратиха разрастване на семеен конфликт в с. Камен. По-рано днес в стражишкото село е възникнала разпра между две фамилии, която е прераснала в сбиване.\r\nПострадали са двама мъже, които са настанени за лечение във великотърновската болница. Няма опасност от разрастване на конфликта.\r\nВ селото има екипи на полицията, които ще следят за спокойствието и сигурността на местните жители. Работата по изясняване на случая и причината за разпрата продължават, съобщава ", "date": "2018.07.09", "title": "Бой между фамилии във Великотърновско, двама в болница"}
{"url": "https://www.dnes.bg/akoshtete-vqrvaite/2018/07/09/oven-go-pazi-ares-telec-afrodita-koe-e-vasheto-bojestvo.381683", "text": "\r\nВ гръцката митология Арес е бога на войната. Той се асоциира с насилие, жестокост, желание за победа в битките. Затова овните са толкова страстни, буйни и трудно се укротяват.\r\n \r\n\r\n \r\nАфродита е богинята на красотата и любовта. Управляващата планета на телците е Венера - планетата на красотата и удоволствията. Затова не е изненада, че тези зодиакални знаци са много чаровни, наслаждават се на живота, който живеят и обичат силно семейството си.\r\n \r\n\r\n \r\nБогинята Атина се е считала за символ на мъдростта, куража, силата, стратегиите, военните победи. Така и близнаците са сред най-мъдрите мислители, винаги поемат предизвикателства, схватливи са и винаги оцеляват.\r\n \r\n\r\n \r\nТя е богинята на луната, лова, плодородието и женското целомъдрие. Защитавала малките деца и лекувала болните девойки. Раците също са много грижовни, винаги съчувстват на другите и им помагат.\r\n \r\n\r\n \r\nАполон е богът на слънцето, светлината, музиката, поезията и знанието. Умеел да разсмива другите. Лъвът е душата на компанията, винаги е забавен и весел. Харизматичен е и излъчва топлина и щастие.\r\n \r\n\r\n \r\nТя е била закрилница на земеделието, реколтата, плодородието. Тя научила хората как да обработват земята и да се сдобиват с храна. Практична - каквито са и девите. И те извличат всичко полезно от ситуациите и показват на другите верния път.\r\n \r\n", "date": "2018.07.09", "title": "Овен го пази Арес, Телец - Афродита: Кое е вашето божество?"}
{"url": "https://www.dnes.bg/sport/2018/07/09/sled-fiaskoto-v-rusiia-luis-enrike-poema-ispaniia.381729", "text": "Бившият треньор на Барселона Луис Енрике е новият селекционер на Испания, обявиха от футболната федерация на страната.\n\r\nСпециалистът наследява поста на временния наставник Фернандо Йеро, който напусна след отпадането на \"Ла Фурия Роха\" от световното първенство в Русия.\n\r\nЛучо ще парафира договор с федерацията за две години, като целта пред него е Европейското първенство през 2020 година. Твърди се, че Енрике дори е отказал многомилионна оферта, за да поеме европейски клубен тим.\n\r\nСпециалистът си даде продължителна почивка след престоя в Барселона и спечелените отличия с клуба, но очевидно вече е готов за нови предизвикателства.\n\r\nКато футболист Луис Енрике има 62 мача за испанския национален отбор, в които е вкарал 12 гола в периода 1991-2002 година. Той е един от малкото футболисти, направили директен трансфер между двата гранда в страната - Реал Мадрид и Барселона.\r\r\n                    \r\n                    Лучо има 157 мача за \"Белия балет\" и 207 за каталунците.\r\n", "date": "2018.07.09", "title": "След фиаското в Русия: Луис Енрике поема Испания"}
{"url": "https://www.dnes.bg/notifikacii/2018/07/09/brexit-trese-london-boris-djonsyn-syshto-s-ostavka.381738", "text": "Британският външен министър Борис Джонсън днес подаде оставка, броени дни след като премиерът Тереза Мей постигна трудно съгласие от главните си министри за преговорната стратегия на страната с ЕС по Брекзита, предаде Ройтерс.\n\r\nПо-рано днес оставка подаде и министърът за Брекзита Дейвид Дейвис. Двамата министри са в разногласие с Тереза Мей по бъдещите отношения на Великобритания с ЕС след Брекзита, отбелязва Франс прес.\r\n\"Днес следобед премиерът прие оставката на Борис Джонсън като външен министър. Приемникът му ще бъде обявен скоро. Премиерът благодари на Борис за работата му\", се казва в изявление на канцеларията на Мей. (БТА)", "date": "2018.07.09", "title": "Brexit тресе Лондон, Борис Джонсън също с оставка"}
{"url": "https://www.dnes.bg/notifikacii/2018/07/09/erdogan-s-kletva-za-vtori-mandat-i-neogranichena-vlast.381736", "text": "\nПрезидентът на Турция Реджеп Ердоган положи клетва за своя втори мандат като президент на страната. Този път той ще притежава власт, каквато нито един турски лидер не е притежавал от десетилетия.\r\nЕрдоган положи клетва в парламента в 16.43 часа днес, с което Турция официално премина от парламентарна към президентска система на управление, съобщава турският телевизионен канал НТВ.\n\r\nС встъпването в длъжност на турския президент Реджеп Тайип Ердоган на церемония днес в турската столица Анкара, в страната влиза в сила нова система на управление, при която изпълнителната власт е поставена в ръцете на президента.\r\nЕрдоган бе преизбран на изборите на 24 юни с над 52 процента и получи мандат да управлява страната през следващите пет години.\r\nСлед полагането на клетва Ердоган ще посети мавзолея на основателя на Република Турция Мустафа Кемал Ататюрк. По-късно в президентския дворец Бештепе ще се състои церемония по случай официалното встъпване в длъжност на Ердоган.\r\nНа церемонията ше присъстват лидери и представители от 50 държави, както и над три хиляди представители на политическите, деловите, спортните и артистичните среди, посочва в.\"Сабах\". Сред тях се очаква да е и българският президент Румен Радев.\n\r\nВ 21.30 часа се очаква Ердоган да обяви състава на новия кабинет, отбелязва телевизия НТВ. Първото заседание на кабинета ще бъде в петък. (БТА)", "date": "2018.07.09", "title": "Ердоган с клетва за втори мандат и неограничена власт"}
{"url": "https://www.dnes.bg/obshtestvo/2018/07/09/dokladyt-za-aviokatastrofata-s-mi-17-e-gotov.381711", "text": "Готов е докладът за възможните причини за авиокатастрофата с хеликоптер Ми-17.\n\n\nИнцидентът стана  на 11 юни около 20:30 часа в авиобаза Крумово.\r\nПри падането на машината загинаха майор Пламен Пантилеев и  майор Стоян Неделчев, а бордният техник офицерски кандидат Алексей  Каменов бе ранен.\r\nДокладът на Комисията за разследване на авиационното произшествие е поверителен и ще бъде предоставен на Военно-окръжна прокуратура - Пловдив. Това съобщиха от Министерството на отбраната.\r\nОкончателното заключение за причините за катастрофата ще бъдат дадени от Военно-окръжна прокуратура – Пловдив след приключване на досъдебното производство.  \r\nМеждувременно тази сутрин от ВМА в добро здравословно състояние е бил изписан офицерски кандидат Алексей Каменов.", "date": "2018.07.09", "title": "Докладът за авиокатастрофата с Ми-17 е готов"}
{"url": "https://www.dnes.bg/stranata/2018/07/09/edin-zaginal-sled-udar-na-kamion-v-dyrvo.381731", "text": "Един човек е загинал при удар на камион в дърво на пътя между селата Орляк и Векилски. Това съобщиха от пресцентъра на МВР.\r\nСигналът за самокатастрофирал в дърво тежкотоварен автомобил е постъпил към 13.50 часа. На място е загинал водачът.\r\nЗаради пътния инцидент временно е преустановено движението и по пътя с. Орляк – с. Векилски. Обходният маршрут за посока Добрич – Шумен е Орляк – Зърнево – Цани Гинчево.\r\nВ обратната посока трафикът се пренасочва през селата Векилски – Пет могили – Никола Козлево – Цани Гинчево – Зърнево.\r\n ", "date": "2018.07.09", "title": "Един загинал след удар на камион в дърво "}
{"url": "https://www.dnes.bg/zvezdi/2018/07/09/berbatov-demonstrira-umeniia-pri-skokove-v-basein.381704", "text": "Бившият футболен национал Димитър Бербатов все още е без отбор, но за сметка на това демонстрира умения с топка и скокове в басейн на плажа на Слънчев бряг.\r\nНападателят е на почивка със съпругата и двете си дъщери – 8-годишната Деа и 6-годишната Елиа.\r\nОсвен с мачлета на малки вратички със свои приятели този път Бербо изненада десетки хилядите си почитатели в социалната мрежа с интересна фотосесия, озаглавена „Да се забавляваш със семейството си“.\r\nБербатов показва ножични удари при скокове в басейна на хотела, а в клипче показва умения и на играта 21.\r\nВижте още кадри с Бербатов в", "date": "2018.07.09", "title": "Бербатов демонстрира умения при скокове в басейн"}
{"url": "https://www.dnes.bg/zvezdi/2018/07/09/mariia-vae-ten-na-frenskata-riviera.381726", "text": "Фолкпевицата Мария замени сцената с плажовете на френската Ривиера, където отдъхва в компанията на дъщеря си и майка си. Тя е отседнала в емблематичния 5-звезден хотел „Ермитаж“, който се намира в непосредствена близост до прочутото казино в Монте Карло и неведнъж е давал подслон на звезди като Ким Кардашян и Енрике Иглесиас, пише „Монитор“.\r\nПрез последните месеци Мария често пълни куфарите, като това се дължи и на новата ѝ любов. Често отскача до Великобритания, където живее новият ѝ приятел – български бизнесмен с бизнес зад граница.\r\n \r\n„Чувствам се много добре, много обичам човека до мен, и това си личи. Той е един изключителен мъж като интелект, много е близък като години до мен, естествено аз изглеждам мъничка и крехка до него. Много е възпитан, от прекрасно семейство е и погледът ни към живота е един и същ, а и той като мен е абсолютен работохолик, така че се допълваме някак“, категорична е Мария.\r\n \r\nВръзката им очевидно се задълбочава, тъй като наскоро чаровното миньонче запозна с любимия си и малката Марая.\r\n \r\n", "date": "2018.07.09", "title": "Мария вае тен на френската Ривиера"}
{"url": "https://www.dnes.bg/stranata/2018/07/09/myj-zagubi-kontrol-nad-kolata-si-i-katastrofira-fatalno.381707", "text": "Мъж на 71 години загина на място при катастрофа този следобед на пътя от Бургас до село Маринка. \r\nИнцидентът е станал около 13,18 часа, съобщиха от полицията.\r\nМалко преди селото мъжът е катастрофирал самостоятелно с автомобил \"Фолксваген Пасат\". Той е излязъл вдясно от пътя.\r\nПричините за инцидента се изясняват.", "date": "2018.07.09", "title": "Мъж загуби контрол над колата си и катастрофира фатално"}
{"url": "https://www.dnes.bg/notifikacii/2018/07/09/dramata-v-tailand-svetyt-nameri-nai-izdyrjliviia-si-otbor.381718", "text": "\n\r\nВ рамките на 20 секунди в Twitter се появяват десетки постове с хаштага #ThailandCaveRescue, който хиляди хора от цял свят следят с надежда да видят добри новини за спасителната акция в Тайланд. \r\nНовини, молитви, кадри от спасителната операция - всичко може да се намери в тези туитове. Както и някои умилителни карикатури. \r\nСъдбата на 12-те момчета и техния треньор вдъхнови не един и двама творци. В галерията ни може да видите най-креативните карикатури!", "date": "2018.07.09", "title": "Драмата в Тайланд: Светът намери най-издържливия си отбор!"}
{"url": "https://www.dnes.bg/festivali/2018/07/09/sredno-gradishte-pak-se-prevryshta-v-lavandulova-destinaciia.381697", "text": "За пети път в Средно Градище, община Чирпан, се превръща в лавандулова дестинация. Фестивалът, който стартира на 14 юли е уютно сгушен в полите на Сърнена Средна гора. Гостоприемното селце приема всяка година гости от страната и чужбина, а неговите приветливи жители отварят домовете и сърцата си за всичи почитатели на омайната лавандула.\r\nИдеята за Фестивал на Лавандулата e вдъхновена от водещата роля на България в лавандуло-производството и значението на тази индустриална култура върху развитието на съвременното земеделие в страната ни. От 2012 г. насам България е безспорен световен лидер в отглеждането на лавандула и добив на лавандулово масло.\r\nСъбитието се организира през втората половина на юли, в края на лавандуловата жътва. За изминалите четири издания Лавандуловият празник е посетен от над 16 000 души. В подготовката му освен Организационния комитет вземат участие две общини – Чирпан и Генерал Тошево, Дестилерия Пъстрово, Винарна Мидалидаре, ТД \"Средногорец\" – гр. Чирпан и  читалищата от двата региона.\r\r\n                    \r\n                    На сцената на фестивала специални гости бяха четири утвърдени и популярни български звезди, любими фолклорни формации, над 500 различни участници, творци, певци, музиканти, фотографи, художници и приложници представиха своя талант и артистични произведения.\r\nЗа организаторите петото издание е малък юбилей, за който предвиждат гала-концерт на една от най-утвърдените и обичани звезди на българската популярна музика - Глория, отпечатване на паметна брошура, отразяваща събитията и постиженията на Фестивала до момента, както и кратка история на участниците в неговите досегашни издания.\r\nПредстои издаването на Лавандулова карта на България, разработване на концепция за лавандулов туризъм в двете основни лавандулови дестинации и продължават усилията по отношение на популяризиране на празника в страната и чужбина.", "date": "2018.07.09", "title": "Средно Градище пак се превръща в лавандулова дестинация"}
{"url": "https://www.dnes.bg/politika/2018/07/09/eva-maidel-evroshefstvoto-ni-bez-greshki-i-s-rezultati.381664", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗападните Балкани няма да изпаднат от дневния ред на Европа, въпреки че австрийският външен министър ги определи като \"изкуствено понятие\".\r\nТази позиция изрази пред Bulgaria ON AIR евродепутатът Ева Майдел и подчерта, че прогресът по тази тема, който е направен, е впечатляващ.\n\r\nТя сподели още, че ще запомни първото българско председателство на Съвета на Европейския съюз с това, че не са допуснати грешки, а дори има и много конкретни резултати.\n\r\n\"Взехме 150 досиета от естонското председателство, по които работихме, завършихме 78 от тях. Това е невероятен успех\", категорично заяви Ева Майдел за .\r\n                    \r\n                    \r\nЕвродепутатът разтълкува цифрите и подчерта, че те показват, че сме направили единния пазар да работи по-добре и с по-лесен достъп до стоки за европейските потребители.\n\r\nМайдел заяви също, че България е успяла да обедини Европа по най-трудните теми за континента. Според нея, ако БСП беше станала част от процеса на българското европредседателство по конструктивен начин, България е щяла да се представи много по-добре.\n\r\nЕвродепутатът коментира и търговската война между САЩ и Китай, която стартира. Според нея тя не води до нищо добро и няма как някой да излезе печеливш от нея.\r\n ", "date": "2018.07.09", "title": "Ева Майдел: Еврошефството ни без грешки и с резултати"}
{"url": "https://www.dnes.bg/stranata/2018/07/09/vlak-blysna-i-ubi-vyzrasten-myj-krai-burgas.381669", "text": "Мъж почина, след като е бил блъснат от влак между гара Долно Езерово и разпределителен пост Лозово, съобщават от Областната дирекция на МВР в Бургас. \r\nНа 8 юли, около 21.50 ч., във Второ Районно управление - Бургас е получено съобщение за инцидент, при който машинистите на бързия влак, пътуващ от София към Бургас, при навлизане в завой между гара Долно Езерово и разпределителен пост Лозово, забелязали човек, седнал на релсите. \r\nЗадействана е аварийната спирачка на влака, но въпреки това композицията не е спряла навреме. \r\nПри извършения оглед не е установена самоличността на загиналия мъж, който е на видима възраст около 60 – 65 години. Работата по случая продължава от служители на Второ Районно управление – Бургас.\r\n ", "date": "2018.07.09", "title": "Влак блъсна и уби възрастен мъж край Бургас"}
{"url": "https://www.dnes.bg/zvezdi/2018/07/09/bez-da-se-motae-biibyr-predloji-brak-na-heili-bolduin.381678", "text": "След като повторно се раздели със Селена Гомес, Джъстин Бийбър излиза за малко с Баскин Чемпион, но всъщност голямата му любов се оказа моделът Хейли Болдуин.\n\r\nВръзката между двамата стана известна преди около месец, а вече стана ясно, че канадският певец се е сгодил за манекенката, съобщава TMZ.\n\r\nСпоред източници на изданието, певецът направил своето предложение на 21-годишната си избраница по време на вечеря в ресторант на Бахамските острови, пише БТА.\n\r\nКлиенти на заведението разказали на журналисти от сайта, че телохранителите на Бийбър ги били помолили да изключат смартфоните си по време на предложението на певеца.\n\r\nБащата на Джъстин, Джеръми, написа в Instagram, че се гордее със сина си и очаква с нетърпение новия епизод в живота му. Поздрави любимецът на тийнейджърите получи и от майка си, Пати Малет.\r\n                    \r\n                    \r\nХейли Болдуин е дъщеря на актьора от \"Обичайните заподозрени\" Стивън Болдуин и е племенница на Алек Болдуин.\r\nВижте още за звездите в", "date": "2018.07.09", "title": "Без да се мотае: Бийбър предложи брак на Хейли Болдуин"}
{"url": "https://www.dnes.bg/obshtestvo/2018/07/09/smyrtta-v-partiiniia-dom-na-miasto-sys-specohrana-ot-nso.381676", "text": "Мястото, на което е работил охранителя, открит мъртъв в Партийния дом, е било под специална охрана на НСО. Дори ръководството на охранителната фирма не е имало достъп до обекта.\r\nТова стана ясно от думите на собствениха на фирмата, \"Дефанс консулт\", в която е работил мъртвият младеж.\r\n25-годишният Даниел Тасев бил открит в шахта в Партийния дом преди дни след като близките му подали молба за издирването му. Както Dnes.bg писа, младият мъж тръгнал за нощно дежурство в петък вечерта, на следващия ден роднините му опитали да се свържат многократно с него по телефона, но той давал свободно.\r\nВ сградата на бившия Партиен дом от месеци тече ремонт, свързан с преместването на работата на Народното събрание от сградата до Университета в тази на Ларгото.\r\r\n                    \r\n                    Днес работодателят на Даниел Тасев разказа, че починалият е бил един от най-добрите служители на фирмата, но във фаталната нощ по неизяснени причини е напуснал поста си, за да говори със служител на НСО, съобщи bTV.\r\nНа мястото има камери, но шахтата, в която е намерено тялото, е извън обсега им. \n\r\nМВР работи по хипотезата за трудова злополука, но близките имат въпроси, на които не могат да намерят отговор и това ги притеснява.\r\n\"Всички варианти са възможни, предвид какво работи в тази сграда, може нещо да е скрито\", коментира лелята на Даниел – Катя Еленкова. Близките на младия мъж дори не знаят къде в момента се намира тялото му.\r\n\"Не знам дали е бутнат или е станало нещо, но ще се борим да разберем\", каза и брат му – Бранко Величков.\r\nСобственикът на охранителната фирма, за която е работел Даниел, Филип Чипев обясни, че с колегите си също искат да разберат истината, защото Даниел е бил един от най-добрите им служители. Той съобщи, че \"Дефанс консулт\" има задължение да охранява само от 19 ч. до 7 ч. и така нейните служители не се засичат.\r\n\"Това е обект под специална охрана на НСО. Достъп имат само трима охранители с предварително одобрен специален достъп\", обясни още Чипев. Един от тях, който застъпил на следващата вечер, разбрал за нещо необичайно в смяната на Даниел: \"От 7 до 9 и половина не е бил на работното си място, бил е при охраната от НСО, говорили са\".\r\n\"Дефанс консулт\" е свързана със зам.-министъра на труда и социалната политика Султанка Петрова. Чипев е баща на внуците й, а съпругът на Петрова е негов пълномощник. Шефът на фирмата обаче е категоричен, че дружеството няма общо с изпълнителя на реконструкцията на сградата, който е избран с обществена поръчка и след това е наел охрана.", "date": "2018.07.09", "title": "Смъртта в Партийния дом - на място със спецохрана от НСО"}
{"url": "https://www.dnes.bg/notifikacii/2018/07/09/laura-kioveshi-aut-ot-rumynskata-antikorupcionna-prokuratura.381691", "text": "Държавният глава на Румъния Клаус Йоханис подписа указ за освобождаването от длъжност на ръководителя на Антикорупционната прокуратура Лаура Кьовеши, предава AFP.\n\r\nСъответното решение Йоханис обяви след седмици на напрежение с управляващото лято мнозинство, което по-късно в понеделник трябва да гласува за стартирането на процедура за импийчмънт на дясноцентристкия президент, пише \"Фокус\".\n\n\n\r\nОт редакцията припомнят, че миналия месец Конституционният съд на Румъния издаде решение, с което задължи Йоханис да освободи прокурора.\n\r\n\"В държава, подчинена на върховенството на закона, решенията на Конституционния съд трябва да бъдат зачитани. Румънският президент подписа днес указа за уволнението на Лаура Кодрута Кьовеши\", обяви в изявление говорителят на Йоханис.\r\nРумънските социалдемократи инициираха серия от реформи в съдебната система, които срещнаха яростната критика на западните демокрации.\r\n ", "date": "2018.07.09", "title": "Лаура Кьовеши – аут от румънската антикорупционна прокуратура"}
{"url": "https://www.dnes.bg/obshtestvo/2018/07/09/bylgariia-i-divoto-kympinguvane-siva-zona-bez-alternativa.381687", "text": "В разгара на летния туристически сезон темата за палатките на плажа и алтернативните начини за почивка на море отново предизвиква крайни реакции от привърженици и противници.\n\r\nСпоред единия лагер дивото къмпингуване е вредно за околната среда, опасно за почиващите и разрушително за местния хотелиерски бизнес.\n\r\nАргументите на другата страна са, че отговорно прекараната почивка на палатка или в каравана нанася по-малко щети на природата и е сред малкото останали начини човек да може да прекара добре отпуската си на иначе все по-бетонираното ни Черноморие.\n\r\nСпоровете са разгорещени, но законът мълчи – няма разпоредби по отношение на дивото къмпингуване. Общините се опитват да го регулират с наредби, които накрая падат в съда и така в крайна сметка то се оказва нито разрешено, нито забранено.\r\n                    \r\n                    \r\nПротивниците му сочат за пример държавите, където има категорична забрана – например Гърция, Хърватия, Германия, Франция, Дания, Англия и т.н. Тук обаче има важна подробност – в по-малки от България страни като Хърватия и Дания има по над 500 къмпинга, които са от най-различна категория и съответно - заедно поемат милиони нощувки всяка година, пише bTV.\n\r\nВ България къмпингите са 23, половината от които са в отвратително състояние. Става дума предимно за наследени от социализма обекти, защото в момента легалното изграждане на къмпинг минава през процедури, които отказват желаещите.\n\r\nВ Швеция, Норвегия, Финландия, консервативните Турция и Русия дивото къмпингуване е разрешено и даже се насърчава. Има обаче правила. Също както е в Испания – конкретно там на едно място не може да се събират повече от 3 палатки или 10 каравани за над 3 дни и на по-малко от 200 метра от воден басейн. При злоупотреби глобите са изключително солени.\n\r\nВ \"Сивата зона\" – без алтернатива на дивото къмпингуване, но и без ясни правила за него, са България, Румъния, Сърбия и Швейцария, като все пак в алпийската страна се препоръчва да попитате местните, преди да разпънете палатките. Албания пък се превръща в топ дестинация за палатки на плажа.", "date": "2018.07.09", "title": "България и дивото къмпингуване – \"сива зона\", без алтернатива"}
{"url": "https://www.dnes.bg/obshtestvo/2018/07/09/buriata-v-nimh-ostava-bez-prognoza-za-vremeto-sled-9-avgust.381686", "text": "Синоптиците удължиха ултиматума си към държавата \"пари или прогноза за времето\" до 9 август.\r\nНовините за слънце и дъжд трябваше да спрат днес, но след протести и проява на внимание от властта, те дават още месец време за решаване на проблемите им. Те са финансови – синоптиците настояват бюджетът на НИМХ да бъде изваден от бюджета на БАН, за да могат да разчитат на средствата, нужни за осъществяване на работата им.\r\nРаботещите в НИМХ искат и допълнителни 1 145 000 лв. до края на годината, за да могат да продължат дейността си.\r\nВ края на юни просветният министър Красимир Вълчев се срещна с тях и им обеща финансова помощ. Според синоптиците обаче проблемите остават.\n\n\n\r\r\n                    \r\n                    \"Финансовите проблеми на Националния институт по метеорология и хидрология не са решени, но ултиматумът на синоптиците за спиране на прогнозите за времето е изместен от днес за 9 август\", каза днес Красимир Стоев от института пред БНР.\r\nТой обясни, че проблемът на протестиращите синоптици е бил частично решен.\r\n\"След срещата с министъра имаше обещания от страна на ръководството на БАН, които още не са изпълнени. Частично са отпуснати около 120 000 лева, които фактически покриват нуждите на института за още месец”, каза Стоев.\r\nТой потвърди, че датата на ултиматума \"пари или без прогноза за времето\" от 9 юли се променя на 9 август.\r\n\"Положението става доста сериозно и не знам как ще се реши, при условие че обещания има от всички страни, но не се изпълняват, дори обещания, поети от председателя на БАН пред министъра\", каза синоптикът.\r\nСтоев обясни, че колегите му ще търсят и преки контакти с правителството и премиера, за да се намери решение на искането на метеоролозите за по-справедливо заплащане на труда им.", "date": "2018.07.09", "title": "Бурята в НИМХ остава: Без прогноза за времето след 9 август?"}
{"url": "https://www.dnes.bg/stranata/2018/07/09/kritichno-prelia-iaz-rakita-horata-v-gotovnost-za-evakuaciia.381684", "text": "Язовир Ракита преля от обилните дъждове, които паднаха през последното денонощие. Критични ситуации се създадоха на места в област Плевен, съобщиха от областната администрация.\n\r\nПрез цялата нощ областният управител Мирослав Петров, заместник-директорът на ГД ПБЗН Асен Игнатов, директорите на ОД на МВР Красимир Начев и на РД на ПБЗН Станислав Атанасов са били в село Ракита (община Червен бряг) и село Садовец (община Долни Дъбник) заради заплахата от наводнения. \n\r\nНа място са били и кметовете на двете села Нинчо Иванов и Иван Рангелов, пише\". \"Язовир Ракита 1 е прелял през преливника и стената, която е започнала да се отмива под напора на водата - каза областният управител. - Прелял през преливника е и другият язовир - Ракита две, в местността Соватски дол, като водата се е изляла в общо дере.\r\nВ резултат на това са наводнени оранжерии, стопански дворове и мазета на къщи в селата Садовец и Ракита\". Мирослав Петров обясни, че двата язовира са общинска собственост и са били отдадени на концесия.\r\n                    \r\n                    \r\nПоследно са проверявани от комисия, назначена от областния управител, на 21 юни 2018 г. В комисията влизат представители на ГД \"Надзор на язовирните системи и съоръжения\", Държавна агенция метрология и технически надзор, БД \"Дунавски район\" - Плевен, РД на ПБЗН и Областна администрация. Срокът за изпълнение на предписанието на комисията е 31 август 2018 г.\n\r\nХората в двете села - Садовец и Ракита, са предупредени да бъдат в готовност за евакуация при усложняване на обстановката. Взети са мерки за овладяване на ситуацията. Наредени са чували с пясък, които да препятстват потока на водата, допълва областният управител.", "date": "2018.07.09", "title": "Критично:  Преля яз. Ракита, хората в готовност за евакуация"}
{"url": "https://www.dnes.bg/mish-mash/2018/07/09/chistotata-na-vodata-preparatite-kakvo-da-znaem-za-baseinite.381690", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Как да се предпазим от неприятности по басейните и как да различим замърсената вода? Отговорите потърсихме от спасителя с богат опит Йордан Иванов.\n\r\nСиният цвят на водата е основното нещо, по което може да познаем чистотата на водата и че тя се третира с препарати, посочи той. По думите му препаратите може да се окажат опасни, но всеки басейн си има химик, който следи за чистотата на водата.\n\r\n\"Всички водоеми са опасни. На входа на всеки комплекс са поставени табели с указания какво може и не може да се прави в басейна\", отбеляза Йордан Иванов пред .\r\n                    \r\n                    \r\nТой подчерта, че трябва да охладим тялото си преди влизането във водата. Да си напръскаме лицето и намокрим главата, за да може да има плавно преминаване в температурната разлика.\n\r\n\"Най-опасното нещо е незнанието да се плува. Употребата на алкохол също е голям фактор. Има препили хора, които си мислят, че могат да преплуват целия басейн\", каза още спасителят и добави, че най-често хората пренебрегват указанията след употреба на алкохол.\n\r\nВажно е за химията на водата да взимаме душ преди да влезем в басейна, стана ясно още от думите на Йордан Иванов.\r\n ", "date": "2018.07.09", "title": "Чистотата на водата, препаратите... Какво да знаем за басейните?"}
{"url": "https://www.dnes.bg/stranata/2018/07/09/42-godishen-myj-zagina-pri-pojar-v-shabla.381663", "text": "Мъж на 42 години загина при пожар в дома си в Шабла, съобщи директорът на регионалната дирекция \"Пожарна безопасност и защита на населението\" Дарин Димитров.\r\nПо думите му огънят е пламнал след късо съединение в електрическата инсталация в къщата, предаде БТА. Загиналият е намерен задушен от дима, паднал на земята в съседно помещение,където е възникнал пожарът. При инцидента мъжът най-вероятно е спял.\r\nВ къщата са нанесени щети, но пожарникарите са предотвратили разрастването на огъня към две съседни сгради.\r\n ", "date": "2018.07.09", "title": "42-годишен мъж загина при пожар в Шабла"}
{"url": "https://www.dnes.bg/mish-mash/2018/07/09/rokliata-bez-koiato-jenite-ne-mogat.381674", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРади Лазарова е второ поколение дизайнер. Тя изработва сватбени рокли и дамски облекла за други официални поводи. Флоралните мотиви са сред нещата, които непременно присъстват в облеклата, които тя изработва.\n\r\nДизайнерът е автор и на роклята, с която Наталия Гуркова се появи на червения килим в Кан. Според Лазарова всяка жена знае какво иска да постигне с дрехите си.\n\r\n\"Искат да са уникални, искат да са божествени, красиви, запомнящи се, блестящи. Роклята е последната мъничка част от цялостната визия, която понякога може да бъде и най-важната\", сподели Ради Лазарова в студиото на \"България сутрин\".\r\n                    \r\n                    \r\nТя обясни, че освен да следва тенденциите в модата, се опитва да наложи и собствения си почерк.\n\r\n\"Ние, българските дизайнери, сме революционери в някакъв вид. Ние сме хора с прекрасни идеи, млади, талантливи. Сигурна съм, че много скоро ще бъдем на световните подиуми\", допълни Лазарова пред .\n\r\nДизайнерът разказа още, че пътят, който трябва да се измине за създаването на една рокля, започва със скица и избор на комбинация от цветове.", "date": "2018.07.09", "title": "Роклята, без която жените не могат"}
{"url": "https://www.dnes.bg/obshtestvo/2018/07/09/vmro-nastoiavat-da-se-zakriiat-centrovete-za-migranti-v-sofiia.381698", "text": "Българският представител в Европейския парламент и заместник-председател на ВМРО Ангел Джамбазки и столичният общински съветник от ВМРО и председател на \"Патриоти за София\" Карлос Контрера внесоха писмо до Министерския съвет с искане да бъдат закрити центровете за настаняване на мигранти на територията на София. Става дума за Регистрационно-приемателен център–София към Държавна агенция за бежанците, находящ се в столичен район \"Овча купел\", бул. \"Монтевидео\" 21А, и съответните му поделения в кв. \"Военна рампа\" и кв. \"Враждебна\". Министерският съвет е органът, който съгласно чл. 47, ал. 3 от Закона за убежището и бежанците може да вземе такова решение. Това съобщиха от ВМРО.\r\n                    \r\n                    \r\nСпоред Джамбазки и Контрера, със закриването им ще се реши един от основните въпроси, свързани със сигурността в столицата.\n\r\nПатриотите от ВМРО настояват и правителството да заеме позиция с искане да бъдат преразгледани Дъблинските регламенти.\n\r\nКварталите \"Овча купел\", \"Враждебна\", \"Военна рампа\", \"Толстой\" и районът около \"Лъвов мост\" се превърнаха в опасни за преминаване места. Развихри се незаконна дейност с уреждане на документи в Дирекция \"Миграция\" на бул. \"Княгиня Мария Луиза\", посочват те в писмото. \n\r\nТе определят като груба политическа грешка допускането за разкриване на регистрационно-приемателни центрове в София и посочват, че гражданите на столицата са платили висока цена за уникалната управленска глупост, която бе сътворена тогава. \n\r\n\"Тази ситуация подложи на сериозно изпитание както системата за сигурност, така и живота и здравето на столичани\", казват Ангел Джамбазки и Карлос Контрера.\n\r\nТе са категорични, че въпросните три регистрационно-приемателни центъра нямат място на територията на Столична община, както и че центрове у нас не трябва да бъдат от открит, а от затворен тип.", "date": "2018.07.09", "title": "ВМРО настояват: Да се закрият центровете за мигранти в София!"}
{"url": "https://www.dnes.bg/stranata/2018/07/09/37-godishen-ribar-izchezna-vyv-vodite-na-tundja.381688", "text": "Рибар на 37 години изчезна във водите на река Тунджа край казанлъшкото село Розово, според местните реката по тези места е дълбока до 5 метра. Мъжът отишъл за риба в неделя и не се прибрал вечерта. Близките му подали сигнал, че е изчезнал, пише \"\".\r\nВ понеделник преди обяд на брега, недалеч от кариера за пясък, бил открит велосипедът на изчезналия, както и рибарските му такъми. От водата били извадени джапанките му. \r\nПолицията е отцепила района в очакване на водолази, които ще търсят тялото на рибаря в буйните води на придошлата от дъждовете Тунджа. \r\nВ Розово казват, че човекът не бил тукашен и малко го познавали. Живеел с жена от ромската махала, за която това бил втори брак.\r\nРибарят от Розово е втората жертва на река Тунджа от седмица насам. Преди няколко дни в нея се удави оставено без надзор момченце на 3 години от Павел баня.\r\n ", "date": "2018.07.09", "title": "37-годишен рибар изчезна във водите на Тунджа"}
{"url": "https://www.dnes.bg/stranata/2018/07/09/viatyr-dyjd-stud-spasiteli-nosiha-chasove-postradal-belgiec.381682", "text": "\nПланински спасители от Дупница и Самоков помогнаха на пострадал белгиец при изключително тежки условия в планината.\r\nПри спускане от Додов връх, 18-годишното момче пада и удря сериозно коляното си. Той е част от скаутска организация, като останалите от групата продължили по пътя си, оставяйки го в планината заедно с друго момче.\r\nВ спасителната акция е участвал почти целият отряд на Дупница, както и техни колеги от Самоков.\r\nМетеорологичните условия се променят динамично - вали, вятърът се усилва и теренът става изключително хлъзгав.\r\nПридвижване на пострадалия турист е по труднодостъпни места. Над 15 души са участвали в носенето му, съобщават от ПСС.\r\nАкцията продължава и в тъмните часове на денонощието до достигане на хижа Пионерска около 4 часа сутринта.\r\nТоби - 6 месечното куче на един от спасителите, е неотлъчно до тях през тежката акция, продължила над 15 часа.\r\n \r\n ", "date": "2018.07.09", "title": "Вятър, дъжд, студ... Спасители носиха часове пострадал белгиец"}
{"url": "https://www.dnes.bg/notifikacii/2018/07/09/spasenieto-prodyljava-ivadiha-peto-momche-ot-peshterata-v-tailand.381703", "text": "Пето момче е изведено от пещерата Луанг в Тайланд днес, предаде Reuters, като цитира представител на кралските ВМС.\n\n\n\n\r\nПреди това очевидци са видели спасители да изнасят човек на носилка от пещерата, в която са блокирани момчетата и техният треньор по футбол.\n\r\nСпасителната операция за извеждане на момчетата от тайландския футболен отбор, блокирани в пещера повече от две седмици, беше подновена по-рано днес.\r\n\"Нивото на водата е ниско. Времето е хубаво. Екипировката е готова. Затова решихме днес да започнем по-рано от очакваното\", каза ръководителят на спасителната операция Наронгсак Осатанакорн и добави: \"Водолазите са същият екип - тайландци и чужденци, с няколко промени, защото някои от тях са твърде уморени\".\r\nВ спасителната мисия участват 90 водолази - 40 тайландци и 50 чужденци, от които 19 австралийци. Бивш тайландски военноморски тюлен загина в петък, докато поставяше кислородни бутилки в пещерата, която е дълга 10 км.\n\r\nВторият етап от спасителната операция започна в 11:00 ч. местно време и ще отнеме няколко часа. Осем от момчтата заедно с треньора им все още се намират в пещерата. Операцията по извеждането им трябваше да бъде подновена само след смяна на кислородните бутилки по маршрута на тяхното придвижване, който минава частично под вода.\r\n Късно снощи спасителният екип изведе четири момчета от пещерата, един по един. Те бяха незабавно транспортирани в местна болница, където бяха оставени за изследвания и лечение. След тяхното спасяване, Наронгсак каза, че се очаква спасителната мисия за останалите членове на футболния отбор да започне до 20 часа, но благоприятните условия ускориха началото ѝ.\n\r\nВ коментар за хода на спасителната мисия тайландският вътрешен министър Анупонг Паоджинда, съобщи днес, че спасените момчета са живи и здрави, но ще им бъдат оказани медицински грижи, предаде Асошиейтед прес, цитира БТА.\r\n \r\n ", "date": "2018.07.09", "title": "Спасението продължава: Ивадиха пето момче от пещерата в Тайланд "}
{"url": "https://www.dnes.bg/stranata/2018/07/09/dyshteria-tyrsi-bashta-si-niama-go-vtora-sedmica.381692", "text": "56-годишен мъж е обявен за национално издирване, след като е в неизвестност от 1 юли вечерта, съобщиха от полицията. Милен Панов е от хасковското село Узунджово и е изчезнал, докато прибирал кравите си от паша.\n\r\nЗа последно мъжът е видян в района на Ходжова чешма край Хасково, като е вървял в посока стрелбището. Местността била обрасла с гъста растителност и е трудна за претърсване. \n\r\nПреди това да се случи, Панов сам е напуснал болница, без да е изписан от лекар. В здравното заведение се е лекувал от лаймска болест, след като е бил ухапан от кърлеж. \n\r\nДъщерята на издирвания мъж е подала сигнал, че е в неизвестност. \"Получихме сигнал, че баща ми е забелязан край с. Клокотница днес\", коментира Венеса Панова.\r\n                    \r\n                    \r\nПо информация на момичето, което живее в София, баща й е облечен с пастирски дрехи и зелено яке. Тя споделя, че вече била намерила работа и дом за баща си в столицата.\r\nПриятели на Венеса и доброволци й помагат в търсенето на Милен Панов. \"Сега искам да си го прибера жив или мъртъв\", казва през сълзи момичето пред Haskovo.info.\n\r\nАко някой има информация за мъжа, може да съобщи на спешния тел. 112, да се свърже с полицията или близките на телефон 0897 542 094.\r\n ", "date": "2018.07.09", "title": "Дъщеря търси баща си - няма го втора седмица!"}
{"url": "https://www.dnes.bg/stranata/2018/07/09/pravitelstvoto-misli-kak-da-uvelichi-broiat-na-bebetata.381644", "text": "Правителството прогнозира, че около 65 500 бебета трябва да се родят у нас през тази година.В разчетите на управляващите е записан план за изпълнение на демографската стратегия на страната през 2018 г., който е бил одобрен от Министерския съвет по предложение на социалния министър Бисер Петков, съобщава .\r\nПоставената цел е с около 10 000 новородени повече от бебетата, появили се през миналата година. Данни показват, че техният брой е бил над 56 хиляди деца. 2017 г. е годината с най-малко родени деца в страната от 1945 г.насам.\n\n\n\n\r\n2100 от новороденитепрез тази година се планира да са близнаци, става ясно от решението на Министерския съвет. Над 568 млн. лв. за подпомагане на бременни и родилки е предвидило правителството през тази година. С парите ще бъдат платени еднократни помощи при раждане на 65 500 бебета, както и помощ за осиновяване на 700 деца.\r\r\n                    \r\n                    Ще бъдат платени помощи и на 500 студенти, които са станали майки по време на следването си.\r\nПланът обаче не обяснява как ще се постигне повишената раждаемост в страната. Според експерти от социалното министерство тези числа се залагат на базата на наличните в бюджета средства, а не почиват на планиране на раждаемостта в България.\r\nСпоред разчетите на държавата средният размер на парите, които се плащат заотпуск по майчинство ще е 27.91 лв. на ден. С 5 лв. по-ниско се планира да е обезщетението при отпуска за осиновяване на дете.\r\nВъпреки че от няколко години има държавни мерки за насърчаване на работодателите да наемат майки, за тази година е предвидено финансиране само за 160 такива сучая. Предвидени са малко над 505 хил. лв, за да се поемат част от разходите на фирмите за наемането на самотни родители. Според правилата държавата поема разходите на работодателите за половин година.\r\nНад 46 млн. лв. са предвидени за осигуряване на следродилна здравна помощ за майките и бебетата им, като в тази сума са включени и уроци по кърмене на родилките. Срещу тези пари не става ясно колко майки и деца ще успеят да ползват услугата.\r\nПланирани са и над 5 млн. лв. за задължителните ваксинации. Като държавата си поставя за цел най-малкото 90% от децата в България да имат поставени всички задължителни ваксини.\r\nТази година държават си е поставила като цел и намаляване на случаите, когато бащата не признава детето си.\r\nВъпреки че мярката е включена в правителствения план обаче, няма нито данни колко са тези случаи на година, нито каква е целта, която си поставят чиновниците, отговарящи за демографията. 20-22 хиляди живеещи в чужбина българи трябва да се завърнат в страната през 2018 г. според разчетите на правителството.\r\nДържавата залага и мерки за над 50 млн. лв. за стажуване и започване на работа от млади хора. Според плата с тези пари ще се намали броят на напускащите страната хора в репродуктивна възраст и така в следващите години може да се повиши раждаемостта.", "date": "2018.07.09", "title": "Правителството мисли: Как да увеличи броят на бебетата?"}
{"url": "https://www.dnes.bg/eu/2018/07/09/chudo-li-e-50-000-germanci-predpochetoha-bg-pred-rodinata.381646", "text": "Близо 50 хил. германци живеят в България. Това ги поставя в едно от челните места на чуждите касти у нас като бройка, показват цифрите на дирекция \"Миграция\" към МВР, както и на данните от различни статистически проучвания. Заради свободното предвижване в Европа обаче цифрата постоянно варира и не може да е напълно точна, пише \"Монитор\".\n\r\nДанните са категорични, че хиляди граждани на една от най-предпочитаните западни дестинации са избрали родината ни за последните десетина години и са се установили трайно, като дори са получили разрешение за постоянно пребиваване у нас, въпреки че такова не им е необходимо като граждани на ЕС. В повечето случаи то е издадено на базата на различни критерии.\r\n                    \r\n                    \r\nСпоред Закона за чужденците в Република България това може да е на основание образование, или иначе казано студенти, приети на редовно обучение. Годишно с такива документи у нас се сдобиват около 6 хил. чужденци, много от които са жители на страни извън ЕС. Една немалка част от тях са хора от общността, а именно германци, които залагат на висше медицинско образование у нас.\n\r\nДругият критерий, по който чужденците получават така желания документ, въпреки че са жители на ЕС и могат спокойно да пребивават и без него у нас, е осъществяването на търговска дейност.\r\nТака близо 1500 немци правят бизнес в страната ни. Останалата бройка е основно на германски пенсионери, които са предпочели да живеят в България, тъй като с пенсия от минимум 1200 евро те изживяват старините си достойно в пределите на родината ни.\r\nБройката на по-възрастните германци обаче не е ясна, тъй като дирекция \"Миграция\" не ги разделя по години, въпреки че според последните доклади около 70% от немците у нас са възрастни хора.", "date": "2018.07.09", "title": "Чудо ли е: 50 000 германци предпочетоха BG пред родината"}
{"url": "https://www.dnes.bg/eu/2018/07/09/predi-nachaloto-ministyryt-po-brexit-podade-ostavka.381645", "text": "Британският министър за излизането на Великобритания от Европейския съюз Дейвид Дейвис е подал оставка тази вечер, предадоха ДПА и Ройтерс.\n\n\n\n\r\nПричина за напускането му е станала среща, целяща изработване на консенсус в британското правителство относно плановете на британската премиерка Тереза Мей, по данни на ДПА.\r\nЗагубата на главния й преговарящ за Brexit-а е удар за британската премиерка и подчертава дълбоките разделения в управляващата Консервативна партия относно изтеглянето от ЕС.\r\nСлед срещата на кабинета в Чекърс, извънградската резиденция на британските премиери, изглеждаше, че Мей е успяла да убеди най-твърдите поддръжници на Брекзита в кабинета, включително Дейвис, да подкрепят плана й за създаване на зона за свободна търговия между Великобритания и ЕС, отбелязва Ройтерс.\r\r\n                    \r\n                    Известно е, че Дейвис подкрепяше идеята за твърд Брекзит. Оставката му ще насърчи поддръжниците на същите позиции и ако и други министри подадат оставки е възможно да се стигне до падане на правителството, коментира ДПА.\r\nМалко след Дейвис оставка подаде и Стив Бейкър, високопоставен служител на министерството за Brexit-а, съобщава Ройтерс, цитирайки данни на в. \"Телеграф\".\r\nПремиерите на Австрия и Ирландия Себастиан Курц и Лио Варадкар приветстваха новия британски план за Brexit-а като стъпка напред, но подчертаха, че остават много въпроси, на които трябва да бъде намерен отговор, включително относно предложението за митниците, предаде Ройтерс.\r\nХо-рано антиевропейски настроеният министър на околната среда Майкъл Гоув обяви публично подкрепата си за плана на Мей.\r\nБританската премиерка благодари на министъра за излизането на Великобритания от Европейския съюз Дейвид Дейвис за работата му. В писмо Мей описва приноса му по \"някои от най-важните закони от поколения насам\" и не е съгласна с мнението му за политиката, която правителството прие да подкрепи на среща в петък.\r\nВ писмото си до премиерката министърът обясни оставката си, заявявайки, че \"националният интерес изисква министър по въпросите на Brexit-а, който вярва твърдо във вашия подход, а не само неохотно изпълнява задълженията си\".\r\n\"Общата насока на политиката ще ни постави в най-добрия случай в слаба преговорна позиция, а може би в такава, от която не можем да се измъкнем\", добавя министърът, цитиран от Ройтерс. Той отправя критики срещу решението на Мей да се придържа към европейски правила и разпоредби, предупреждавайки, че това ще отстъпи \"контрола над големи части от икономиката ни на ЕС и със сигурност не ни връща контрола над законодателството ни\".\r\nОставката на Дейвис влиза в сила незабавно.", "date": "2018.07.09", "title": "Преди началото - министърът по Brexit подаде оставка"}
{"url": "https://www.dnes.bg/notifikacii/2018/07/09/mini-podvodnica-na-mysk-moje-da-spasi-decata-v-tailand.381648", "text": "Компанията на американския предприемач и милиардер Илон Мъск изпробва мини подводница за спасяването на деца, блокирани в наводнена пещера в Тайланд, предаде Асошиейтед прес.\n\n\r\nМъск публикува в Туитър записи на тестовете на алуминиевата подводница, извършвани в плувен басейн в Калифорния. Ако те преминат успешно, подводницата ще бъде изпратена в Тайланд със 17-часов полет.\r\nКомпанията на Мъск изпрати четирима инженери при пещерата. Неин представител съобщи, че служители на тайландското правителство са поискали подводницата, която може да помогне за извеждане на децата през наводнената пещера. В пещерата все още се намират осем деца и техният учител.", "date": "2018.07.09", "title": "Мини подводница на Мъск може да спаси децата в Тайланд?"}
{"url": "https://www.dnes.bg/eu/2018/07/09/pochina-britankata-otrovena-s-novichok.381652", "text": "Британската полиция започна разследване за убийство след вчерашната кончина на 44-годишна жена, отровена с нервнопаралитичното вещество, известно като \"Новичок\", предадоха световните агенции.\r\nДоун Стърджис, която беше отровена със забраненото вещество в британския град Еймсбъри, почина снощи. Тя беше приета в болница в Солсбъри на 30 юни, заедно с 45-годишния Чарли Роули. Неговото състояние остава критично, отбелязва Асошиейтед прес.\n\n\n\n\r\nСпоред полицията те са били изложени на същото нервнопаралитично вещество, използвано през март при извършеното в Солсбъри отравяне на бившия руски двоен агент Сергей Скрипал и дъщеря му Юлия. Британските сили на реда подозират, че те са се отровили от замърсен с веществото предмет, останал от първото нападение, за което Лондон обвинява Москва. Русия отрича категорично обвинението.\r\r\n                    \r\n                    Британският вътрешен министър Саджид Джавид посети вчера Еймсбъри и Солсбъри, за да увери жителите, че рискът за гражданите остава много нисък, въпреки случаите на отравяне.\r\nНад 100 полицаи работят по откриването на малко шишенце, за което се смята, че е съдържало \"Новичок\".\r\nПремиерката Тереза Мей заяви, че е шокирана и възмутена от новината за смъртта на Стърджис, предаде ДПА.", "date": "2018.07.09", "title": "Почина британката, отровена с \"Новичок\""}
{"url": "https://www.dnes.bg/snimka-na-denia/2018/07/09/hlad-dyjd-i-grymotevici-vremeto-prez-sledvashtite-dni.381651", "text": "И на 9-и юли ще се задържи предимно облачно и с прекъсвания валежите ще продължат. На места, главно в Западна и в Централна България, ще са със значителни количества. Ще духа слаб вятър от северната четвърт. Остава хладно, с максимални температури предимно между 22 и 27 градуса.\r\nАтмосферното налягане ще се задържи по-ниско от средното за месеца, съобщава БТА.\r\nНад Черноморието облачността ще е по-често значителна и на места ще има превалявания. Ще духа слаб до умерен вятър от север и от североизток. Максималната температура на въздуха ще е 24-26 градуса, приблизително колкото е и температурата на морската вода. Вълнението на морето ще е 2 бала.\r\nВ планините ще е облачно и дъждовно. Върховете често ще са в мъгла. Главно в следобедните часове и вечерта ще се развият и гръмотевични бури. Вятърът ще е до умерен от северозапад, в източните масиви - от югоизток. Хладно, с максимална температура на височина 1200 метра - около 17 градуса, на 2000 метра - около 10 градуса.\rВъв вторник валежите ще продължат, но вече ще са на по-малко места, по-слаби и краткотрайни, в процес на спиране. Ще бъде сравнително хладно, с преобладаващи максимални температури между 22 и 27 градуса.\r\nОт сряда въздушната маса над страната временно и относително ще се стабилизира. Ще има повече слънчеви часове; все още са възможни и превалявания, но на малко места и краткотрайни. Температурите ще се повишат.", "date": "2018.07.09", "title": "Хлад, дъжд и гръмотевици. Времето през следващите дни"}
{"url": "https://www.dnes.bg/eu/2018/07/09/statistikata-ne-greshi-u-nas-truda-se-zaplashta-nisko.381647", "text": "\r\n8.4% е средният ръст на минималната работна заплата в 10-те последно приети държави членки в ЕС, стана ясно по време на семинар на КНСБ. В тази група спада и страната ни, в която минималното заплащане е 261 евро, съобщава \"Монитор\".\n\n\n\r\nВ Полша, например, която също е сред тези 10 държави нивото й е 503 евро. Всъщност това е групата с най-ниски равнища по този показател. Среден ръст на минималната работна заплата има в държавите Испания, Словения, Малта, Гърция и Португалия. Там те варират между 859 и 677 евро.\r\nС минимална работна заплата между 1999 и 1463 евро Люксембург, Ирландия, Холандия, Белгия, Франция, Германия и Великобритания заемат първите места по ръст на заплащането.\r\r\n                    \r\n                    Средната месечна заплата у нас пък е 542 евро бруто. Статистиката ясно очертавала социалния дъмпинг в родната индустрия, както и ниската цена на труда, стана ясно по време на семинара.\r\nОсвен това се наблюдавало и наличие на сериозен проблем в разпределението на добавената стойност между труда и капитала в полза на капитала.\r\n ", "date": "2018.07.09", "title": "Статистиката не греши: У нас труда се заплаща ниско!"}
{"url": "https://www.dnes.bg/familen-dom/2018/07/09/da-pomechtaem-za-trapezariiata-komfortnoto-miasto-za-hranene.381595", "text": "\n\r\nСлед като вече планирахме как ще изглежда кухнята ни, идва време да поговорим и за друга много важна част от дома - трапезарията. В рамките на проекта ни \"\", с помощта на един истински експерт като архитект , днес ще видим как най-добре може да изглежда това пространство и да помечтаем за вашата трапезария.\n\r\nНе е тайна, че комфортното място за хранене за един човек се определя според нормите с размери 60х40 см. Това определя и габаритите на всяка маса. Височината й винаги е около 74-76 см., най-често 75 см., а размерите на плота зависят от броя на местата за сядане. Например, масите с шест места са около 120-140х80-85 см., ако са правоъгълни, или са с диаметър 120-130 см., ако са кръгли. \n\n\nМасите с осем места са 160-200х80-100 см. или с диаметър 140 см. Има и по-големи трапезарни маси за 10-12-14 стола, за които разбира се, ни е необходимо и повече пространство.\r\n                    \r\n                    \r\nПри избора на маса може да предпочитате дали трапезарната маса да е с фиксиран размер или с механизъм за разтягане. Когато проектирате или избирате маса, внимаваме основата й да е решена така, че да не пречи на подреждането на столовете около нея и да не нарушава комфорта на седящите. Също така трябва добре да се преценят ширината на седалките на столовете според техният брой така, че да имаме възможност да ги подредим удобно според подпорите на плота.\n\r\nВ зависимост от избраната от нас визия и ефекта, който желаем да постигнем, можем да съчетаем сходни по стил маса и столове или да композираме разнородни модели, както като дизайн, така и като материали и цветове. За по-добър ефект можем да изберем и столове с подлакътници като акцент.\n\r\nНо какво да има в близост до масата ни? Удобно е, например, там да поставим шкаф за съхранение на сервизи, чаши или различна украса като свещници и свещи, салфетки и всичко необходимо за подредбата на една красива трапеза. За акцент може да поставим като комбинация подходяща картина или декоративно пано над него.\n\r\nИ макар всеки за свързва трапезарията с голям телевизор, замислете се добре дали трябва да поставите такъв. Защото това е място, където се събира семейството, близките и приятелите, място за общуване и споделяна, за удоволствието от храненето. А един телевизор на това място може да наруши истинската комуникация с близките. Затова помислете добре дали да поставите телевизор на това място.\n\r\nВ никакъв случай не трябва да пренебрегваме и въпросът с осветлението над и около масата. Съветът е да изберете красиви висящи полилеи или пендели, които да осигурят необходимата светлина над плота, но и да са акцент в цялата композиция. Така трапезарията ви ще стане още по-комфортно и красиво място във вашия дом.\r\nИ докато твориш, не забравяй да се включиш в нашата игра! Защото те чакат нашите страхотни награди! Защото .\r\n()", "date": "2018.07.09", "title": "Да помечтаем за трапезарията – комфортното място за храненe"}
{"url": "https://www.dnes.bg/obrazovanie/2018/07/09/v-uchilishte-30-ot-petoklasnicite-ne-razbirat-noviia-material.381643", "text": "Една трета от петокласниците у нас не са усвоили новата учебна програма по география. 42% от тях пък не са научили почти нищо за континента Африка - един от двата нови компонента (заедно с Антарктида), които през 2016/2017 учебна година бяха добавени към досегашната програма. Това показват резултатите от извънредната миниматура за учениците в пети клас, спусната изненадващо от просветното министерство броени дни преди края на учебната година. \n\n\n\r\nОт министерството наблягат на факта, че над 70% от тийнейджърите са постигнали резултати над поставения праг от 50%, а тълкуването на експертите е, че \"макар и в различна степен, очакваните резултати от новата учебна програма по география и икономика са постигнати от учениците в 5-и клас\".\r\r\n                    \r\n                    През 2016/2017 започна реформата в средното образование, като първите, които започнаха да учат по новите учебни програми, бяха първолаците и петокласниците (тази година на ред бяха ученици от 2-и, 6-и и 8-и клас).\r\nСпециално по предмета география новото бе, че освен темите за Земята като планета, природата, обществото и стопанството на глобално и регионално ниво, към учебното съдържание се добавиха две нови учебници поради липсата на време за издаването им и учиха по старите, уточнява в. \"Сега\". Целта на изненадващото външно оценяване по география и икономика за учениците в 5-и клас бе да покаже до каква степен се справят с материала от новата програма, но на практика то онагледява и как децата са се справили с материала без учебници.\r\nВъншното оценяване по география бе проведено на 7 юни 2017 г. в 212 училища от всички области на страната. Участвали са 5761 ученици, или 9% от целия випуск. 50-минутният тест е бил от 25 въпроса, 7 от които - с кратък свободен отговор по модела на международните изследвания PISA, TIMSS и PIRLS.\r\nЗадачите са били разпределени в две по-широки субтеми - география на Африка и общо географско познание. По първата тема въпросите са били 10, а по втората - 15. 80% от задачите в теста са проверявали разбиране на учебния материал и приложението му, а останалите 20 на сто - възпроизвеждането на наученото.\r\nОт МОН твърдят, че по аналогия с практиката на международните изследвания не се предвижда задачите от теста да се оповестяват  публично. Все пак оттам предоставят примерна задача, свързана с географията на Африка.\r\nУчениците е трябвало да посочат къде в континента има най-големи годишни валежи, а възможните отговори са били по крайбрежието на Средиземно море, в планините на Сахара, в Заирската котловина и по крайбрежието на пустинята Намиб. В друга задача петокласниците е трябвало да сметнат колко километра ще пропътуват по права линия между две африкански столици, ако разстоянието между тях на географската карта с М 1:20 000 000 е 10 см. Посочените възможности са били 200 000 километра, 20 000 км, 2000 км и 200 км.\r\nСредният постигнат резултат от учениците е бил 15.6 точки от максимален бал 25. От МОН обясняват, че целта на външното оценяване по география е била да се види каква е постижимостта на усвояване на учебния материал от петокласниците като цяло, а не на отделния ученик. По тази причина не е предвидена скала за оценяване на постиженията на учениците с оценки от 2 до 6.\r\n\"Възприетият праг за интерпретиране постиженията на учениците  е 50% от учениците, участвали във външното оценяване по география и икономика, са се справили със субтест Африка. Това би трябвало да означава, че 42% от тях не са се справили и са получили под 12.5 точки и не са научили почти нищо за Африка. Малко по-висока е средната успеваемост на въпросите за общо геогафско познание - тук 64.86% от учениците са се справили с този субтест, т.е. 35% от тях не са се справили. учениците са се затруднили най-вече при обясняването на факторите и елементите на африканския климат, както и при групирането на държавите по географското им разположение, посочват от МОН.", "date": "2018.07.09", "title": "В училище: 30% от петокласниците не разбират новия материал"}
{"url": "https://www.dnes.bg/index/2018/07/09/receptata-dnes-kokteilni-hapki-s-kiseli-krastavichki.381442", "text": ":\r\n10 по-големи кисели краставички\r\n150 г тънко нарязана шунка\r\n150 г тънко нарязан кашкавал\r\nмайонеза, горчица\r\n10 чери доматки\r\n \r\n:\r\n \r\nРазрежете краставичките по дължина и с помощта на лъжичка премахнете семките. В едната половинка сложете малко майонеза, горчица, навитите на рулце парче шунка и кашкавал. Завършете с разрязани наполовина чери доматки, поставете другата половинка краставичка и фиксирайте хапката по средата с клечка за зъби или парти клечка.\r\n\r\n", "date": "2018.07.09", "title": "Рецептата Dnes: Коктейлни хапки с кисели краставички"}
{"url": "https://www.dnes.bg/stranata/2018/07/09/nad-100-dushi-izdirvat-momichenceto-ot-panagiurishte.381654", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Продължава издирването на 6-годишното момиченце от Панагюрище. 8-годишната му сестричка беше открита в неделя мъртва в река Луда Яна.\n\r\nПо непотвърдена информация момиченцата излезли от дома си към 9:00 часа, заиграли се край реката, но по-малкото от тях паднало в буйната вода. Каката скочила да спасява сестра си, но не успяла.\n\n\r\nВ търсенето участват над сто души - доброволци, полицаи и пожарникари. Днес екипи на полицията и пожарната в Пазарджик ще обходят отново течението на река Луда Яна.\n\r\nТърсенето вече обхваща и широк диапазон покрай реката с надеждата детето да бъде намерено живо. Издирвателните действия са продължи до късно снощи. 16 км е периметърът надолу по реката, който е претърсен до село Попинци, предаде репортер на .\r\n                    \r\n                    \r\nСемейството е с 5 деца. Бащата работи в чужбина, а майката е отишла на работа и децата са останали без родителски надзор.\n\r\nНепосредствено до буйните води на река Луда Яна има училище, чието корито не е обезопасено по никакъв начин.", "date": "2018.07.09", "title": "Над 100 души издирват момиченцето от Панагюрище"}
{"url": "https://www.dnes.bg/health/2018/07/09/kokosovo-maslo-za-krasivi-koja-i-kosa.381511", "text": "Кокосовото масло е богат източник на хранителни вещества за цялото тяло. Заради противовъзпалителните му и антибактериални свойства то се използва широко и в козметиката.\r\nКокосовото масло действа благотворно както на кожата, така и на косата. Вижте как можете да го използвате.\r\n\r\n1. Дълбоко подхранване за през нощта.\r\nВтрийте кокосово масло в косата си за през нощта. Наблегнете на корените, но и на краищата. Увийте косата с кърпа и стегнете с ластик. На сутринта измийте. Косата ще е дълбоко подхранена и жизнена.\r\n2. За укротяване на хвърчащата коса.\r\nНаблегнете на краищата. Намажете обилно с кокосово масло. Вържете косата и спете с шапка за баня през нощта. Измийте на сутринта.\r\r\n                    \r\n                    3. За добавяне на блясък.\r\nОтново наблегнете на краищата, но този път намажете до средата на косъма.\r\n", "date": "2018.07.09", "title": "Кокосово масло за красиви кожа и коса "}
{"url": "https://www.dnes.bg/sofia/2018/07/09/remontite-u-doma-prez-uikenda-samo-s-razreshenie-na-sysedite.381653", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНова наредба за обществения ред ще регулира шума в София. Очаква се текстът да бъде гласуван до края на месеца от Столичния общински съвет. С наредбата се забраняват шумните строително-монтажни работи от 22:00 ч. вечерта до 8:00 ч. сутринта и от 14:00 до 16:00 ч. Подобни дейности се допускат през уикенда, но само в регламентираните часове и след разрешение от съответния районен кмет.\n\r\nСъщата забрана се въвежда и за домашни ремонти, като в почивните дни те ще може да се правят само с разрешението на съседите. Иван Илиев, председател на Комисията по обществен ред и сигурност в Столичната община обясни, че в наредбата има предвидени и изключения.\r\n                    \r\n                    \r\n\"Първото изключение, това са строежи, които са за общински и държавни цели. Също така това са строежи, които изискват аварийно-монтажни дейности, които са неотложни\", обясни Илиев в ефира на \"България сутрин\". Той допълни, че районните кметове могат да дават разрешение за извършване на технически непрекъсваеми ремонтни дейности извън интервалите от време.\n\r\nОбщинския съветник каза също, че новата наредба, която предстои да бъде гласувана, е описано и ползването на заря, фойерверки и друга пиротехника. Това може да става само до 22:00ч. Изключение е на Нова година, когато се допуска заря до 01:00ч.\n\r\nСкейтбордистите пък вече ще трябва да карат само по рампите, а районните кметове ще предлагат местата в София, където да се разполагат улични музиканти, които обаче няма да имат право да ползват усилватели и тонколони. \n\r\n\"Това, което прави наредбата, е да се опита да осигури един по-спокоен и по-сигурен живот на столичани\", добави пред  Иван Илиев.", "date": "2018.07.09", "title": "Ремонтите у дома през уикенда само с разрешение на съседите"}
{"url": "https://www.dnes.bg/stranata/2018/07/09/tovaren-vlak-pregazi-jena-na-gara-usoika.381656", "text": "Жена е починала на място след като е била блъсната от товарен влак на гара \"Усойка\" край Дупница, съобщава \"Фокус\". \r\nИнцидентът е станал тази сутрин, преди около един час. \r\nЖената е пресичала жп прелеза и най-вероятно не е чула наближаващия влак. На мястото на инцидента е \"Транспортна полиция\". \r\nДвижението от Дупница до Кулата и обратно е напълно спряно. ", "date": "2018.07.09", "title": "Товарен влак прегази жена на гара \"Усойка\""}
{"url": "https://www.dnes.bg/notifikacii/2018/07/09/jertvite-ot-poroite-v-iaponiia-dostignaha-94.381649", "text": "Японски спасители ровят в калта и отломките, опитвайки се да намерят оцелели след поройните дъждове, довели до наводнения и свличания на земни маси, при които загинаха близо 100 души и десетки бяха обявени за изчезнали, предаде Ройтерс.\n\n\r\nДъждовете в Западна Япония отслабнаха. Прогнозата е за безоблачно небе и температури над 30 градуса, което предизвиква опасения за възможни топлинни удари в районите, лишени от електричество или вода, пише БТА.\r\nОколо 12 700 души са без електричество, съобщават енергийните компании. Десетки хиляди са без вода, според медиите.\r\nОфициалната статистика за жертвите на дъждовете е за 94 души. Други 58 са изчезнали.\r\n ", "date": "2018.07.09", "title": "Жертвите от пороите в Япония достигнаха 94"}
{"url": "https://www.dnes.bg/obshtestvo/2018/07/09/integraciia-na-romite-bez-obrazovanie-e-samo-miraj.381655", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСнимка на ромско дете, затрупано с камъни и бутилки, оставено в дупка, се появи в една от затворените групи във Facebook с името \"Простотията българска\" и придружаващ надпис \"на сапун\".\n\r\nСлед като снимката започна да се споделя, постът бе изтрит, а следите водят към Самоков.\n\r\nМомичето е на възраст между 10 и 12 години, от ромско семейство, което живее в колиба в квартал \"Христо Ботев\". Съседите им разказват, че родителите имат пет деца. Те били изключително бедни, а препитанието им идвало от кофите за боклук.\n\n\nИнституциите са задействани, а проучването на случая показва доброволното участие на детето в безспорно стряскащия кадър. Остават обаче редица въпроси, свързани с неслучилата се интеграция и образованието на ромските деца, както и неспособността на голяма част от семействата, живеещи в крайни квартали и гета да се справят с отглеждането на четири, пет или повече деца.\r\n                    \r\n                    \r\n\"Проблемът с интеграцията на циганите е огромен. А в основата му стои липсата на образование. Когато оставиш един човек да бъде безпризорен, то не му остава друго освен да стане бандит\", коментира в студиото на \"България сутрин\" общинският съветник от група \"Пет\" и председател на \"Глас народен\" Светослав Витков.\n\r\nПо думите му институциите са безсилни, защото е изключително трудно да се влезе в циганските гета.\n\r\n\"Ромската престъпност и проблемите ще се задълбочават, защото те не могат да бъдат решени на парче. А най-лошото е, че всеки път, когато в България се сменя правителството всичко започва отначало\", допълни още Светльо Витков.\n\r\nВ телефонен разговор за Димитър Димитров от Института \"Отворено общество\" пък подчерта, че ромската общност в страната ни не е хомогенна и не е правилно да се слага под общ знаменател.\n\r\n\"Ромите в България са много различни. Не може от един или два случая да си вадим изводи за всички роми. Статистиката на МВР показва, че над 90% от престъпленията у нас са извършени от етнически българи, а останалите 10% се поделят между хора, които не са такива. Това обаче не означава само роми, а всички останали, включително и чужденци\", отбеляза той.\r\n ", "date": "2018.07.09", "title": "Интеграция на ромите? Без образование е само мираж..."}
{"url": "https://www.dnes.bg/obshtestvo/2018/07/09/smyrt-v-partiiniia-dom-otkriha-myrtyv-ohranitel.381658", "text": "25-годишен охранител е открит мъртъв в шахта на строежа на новото Народно събрание в бившия Партиен дом.\r\nОт повече от година в сградата тече сериозна строителна дейност за преместване на работата на депутатите от сградата до Университета в тази до Министерски съвет и президентството.\r\nМладият мъж е тръгнал за нощна смяна в петък следобед и близките губят следите му. На следващия ден те звънят многократно на телефона му, който дава свободно, но никой не вдига.\r\nПо-късно, след като подават молба за издирване, с тях се свързват от ръководството на строителния обект и им съобщават, че младежът е открит мъртъв в шахта. До този момент близките му не знаят къде се намира трупът, нито някой от полицията се е свързал с тях.\r\r\n                    \r\n                    \"Научих за инцидента на 7 юли, събота. Той отиде на работа на 6 юли, а на следващия ден ние се усъмнихме, че нещо не е наред, защото телефоните му даваха свободно, а той не отговаряше”, разказа лелята на загиналото момче Катя Величкова пред Нова.\r\nТя обясни, че близките не знаят нищо за инцидента – нито кога точно е станал, нито как.\r\n\"И до този момент нямаме информация къде е закаран трупа. Никой от полицията не ни е информирал”, каза още жената.\r\nБлизките имат много въпроси, на които не получават отговор и това поражда съмнения в тях.\r\n\"На този обект той ходи само нощни смени. Разбрах, че когато инцидентът е станал, той е бил сам на смяна”, каза още Катя Величкова. Тя допълни, че загиналият охранител е разказвал, че са по двама нощна смяна.\r\n\"Там няма ли камери, няма ли осветление\", попита още разтревожената жена.\r\n ", "date": "2018.07.09", "title": "Смърт в Партийния дом: Откриха мъртъв охранител!"}
{"url": "https://www.dnes.bg/football/2018/07/09/levski-v-shok-boka-huniors-otkaza-iubileiniia-mach.381659", "text": "Шок и ужас се възцари на „Герена\" след изненадващо новина от Аржентина. „Сините\" шефове са били информирани, че колосът Бока Хуниорс отказва мача, който трябваше да играе с Левски на 19 август по повод 75-ата годишнина от рождението на легендата Георги Аспарухов. Срещата, която на „Герена\" определиха като \"грандиозен футболен спектакъл\", беше анонсирана още в началото на месец май. Оттогава се продават и билети за нея, а цената им достига до 999 лева.\n\r\nЛевскарите са научили в събота, че Бока Хуниор няма да идва в София, а към днешна дата въобще не са наясно какво да правят с юбилейния мач за Гунди, пише \"Меридиан мач\". Търси се друг съперник, но по това време първенствата в Европа вече ще са започнали и ще е много трудно Бока Хуниорс да са замени с отбор, който дори малко се доближава до реномето на аржентинците.\r\n                    \r\n                    \r\nИнтересно е да се уточни, че вчера продължаваха да се продават билети за мача Левски - Бока.\n\r\nАржентинският колос е отменил и участието в турнира \"Жуан Гампер\", организиран от Барселона. От Бока Хуниорс са обявили, че няма да идват в Европа, защото трябва да се подготвят за мачове от Копа Либертадорес. Каталунците обаче са били уведомени още преди 10 дни за решението на гранда от Аржентина и веднага са започнали да търсят отбор, за да запълнят \"Жуан Гампер\". Те са поканили германския Борусия Дортмунд, а след това и италианския Наполи, но са получили отказ.\r\n\r\n ", "date": "2018.07.09", "title": "Левски в шок, Бока Хуниорс отказа юбилейния мач"}
{"url": "https://www.dnes.bg/notifikacii/2018/07/09/tanciorkata-gabi-v-aresta-do-22-iuli-4-obvineniia-sreshtu-neia.381650", "text": "Четири обвинения е повдигнала  районната прокуратура в Пловдив срещу студентката първокурсничка и  танцьорка Габриела Медарова. Двете досъдебни производства срещу нея са  обединени в едно. Разследванията са за потрошените 10 паркирани коли на  ул. \"Македония\" в Пловдив и за крошето, което Габи заби дни по-късно в  лицето на непозната нейна връстничка в тоалетните на нощен клуб в града, припомня \"Монитор\".\r\n\r\n\r\r\n\r\n\r\n\r\n\r\n", "date": "2018.07.09", "title": "Танцьорката Габи в ареста до 22 юли, 4 обвинения срещу нея"}
{"url": "https://www.dnes.bg/akoshtete-vqrvaite/2018/07/09/sedmichen-liuboven-horoskop-za-9-15-iuli-2018-a.381508", "text": "През тази седмица две планети ще окажат най-силно влияние върху любовния ни живот – Венера и Юпитер. Ще можем да развием връзката си или пък да я преосмислим и да продължим в търсенето на нова любов. Необвързаните също ще се радват на подкрепата на тези планети. Повече за това какво ви очаква според зодията, вижте в любовния хороскоп на Az-jenata.bg\r\nОвен\r\nМир и хармония, такъв ще бъде любовният живот на представителите на зодия Овен. Ще се чувствате необикновено, сякаш сте се качили на влакче в увеселителен парк. Ако сте обвързани, нещата просто ще се случват с лекота между вас и любимия човек. Необвързаните Овни могат да продължават да живеят живота си с пълна сила, любовта идва, когато най-малко я очаквате.\r\r\n                    \r\n                    Телец\r\nИма затишие във връзката ви, а усилията, които полагате за любовния ви живот, сякаш не се възнаграждават? Всичко това е на път да изчезне и да усетите положителната космическа енергия. Юпитер ще заеме добра позиция още във вторник във вашия партньорски сектор, помагайки ви да направите връзката си пълноценна. Ако сте необвързани, Венера се премества във вашия романтичен сектор в понеделник, давайки ви възможността да срещнете нова и интересна личност.\r\nБлизнаци\r\nКогато става въпрос за вашия любовен живот, то нещата се движат в посока напред. С любимия човек ще говорите за това как да направите връзката си много по-уютна. Някои от вас може да заживеят под един покрив. Направете го! С „владетеля“ на вашия партньорски сектор Юпитер, в любовта всичко ще бъде наред.\r\n", "date": "2018.07.09", "title": "Седмичен любовен хороскоп за 9 – 15 юли 2018-а"}
{"url": "https://www.dnes.bg/stranata/2018/07/09/chelen-udar-krai-plovdiv-prati-petima-dushi-v-bolnica.381665", "text": "Заради катастрофа е затруднено движението по път II-86 край Пловдив в района на разклона за село Първенец, съобщиха от ОД на МВР - Пловдив. Към 2.50 часа тази сутрин на телефон 112 е получен сигнал за катастрофа в тази отсечка.\r\nНа място екип на сектор \"Пътна полиция\" установил, че са се ударили челно лек автомобил \"Ауди\", с 29-годишен водач, и лек автомобил \"Фолксваген\", управляван от 45-годишен, пише БТА.\r\nВ болница са настанени двамата шофьори, 28-годишна пътничка от първата кола и двама пътници от втората - на 20 и 54 години.\r\nНа шофиралите е взета кръвна проба за алкохол. Причините за произшествието се изясняват в рамките на досъдебно производство.\r\n ", "date": "2018.07.09", "title": "Челен удар край Пловдив прати петима души в болница"}
{"url": "https://www.dnes.bg/politika/2018/07/09/za-migrantite-ne-sme-gi-kanili-zashto-da-si-gi-vryshtame.381661", "text": "България не е канила мигранти в страната си, защо тогава да трябва да ги връща. Това попита вицепремиерът и министър на отбраната Красимир Каракачанов и уточни, че става дума за 4 500 нелегални мигранти.\r\n\"Нито предишното, нито сегашното българско правителство са канили нелегалните мигранти да идват в Европа. България понесе много загуби. Все още командироваме полицаи на границата, за да помагат на \"Гранична полиция\", каза още Каракачанов пред Нова.\r\nТой прогнозира, че политиката на Германия и няколко други държави в Европа, които безотговорно канят нелегални имигранти, ще доведе до проблем. Каракачанов изрази задоволството си, че кабинетът е заел много категорична позиция по въпроса и допълни, че заслуга за това имат и Патриотите. \n\n\n\r\r\n                    \r\n                    Вицепремиерът припомни първата вълна от мигранти и бежанци, които пресякоха границата на България по пътя им за Западна Европа.\r\n\"Тези хора преди 4-5 години не тръгнаха от Близкия Изток, Афганистан или от Африка, за да дойдат в България. Те дойдоха, поканени от Ангела Меркел и други либерални европейски политици, които казаха, че Европа е отворена за тях. България за тях беше само един транзитен коридор\", каза Каракачанов.\r\nТой прогнозира, че дори и стотина хиляди нелегални мигранти сега да се върнат от Германия обратно в Гърция, те след време отново ще искат да бягат.\r\n\"Тази вълна от хора, която те искат да върнат от Европа в Гърция, отново ще тръгне към Европа. Какъв е смисълът на подобни безумия? И за каква солидарност говорим?\", попита още военният министър.\r\nТой беше категоричен, че българският интерес е такива хора да не бъдат допускани да се връщат в България.\r\n\"Аз мисля че в последните години българската политика започва да се ориентира в правилната посока\", каза още Каракачанов и припомни позицията на страната ни относно плана \"Макрон\", който засяга всички европейски превозвачи.\r\nКаракачанов коментира и темата за вдигането на акциза на безмитните цигари.\r\nПрез миналата седмица ГЕРБ поиска да го вдигне, но ВМРО се обявиха против. Премиерът Борисов се ядоса и оттегли новите акцизи, но ден по-късно депутатите от мнозинството излязоха с компромисен вариант за поетапно увеличение.\r\n\"Когато имаш идеята да вдигаш някакъв акциз, нещо, което би разбунило обществото, най-малкото вазникват няколко въпроса – защо се прави сега, какъв би бил ефектът. Не може в петък, половин час преди да си тръгнат народните представители от парламента, да отидеш с два листа и да им кажеш: \"Хайде, подписвайте, че бързаме\". Малко уважение е необходимо. В края на краищата ние сме коалиционни партньори. И за да няма турболенции, трябва да има диалог, а този въпрос не беше обсъждан\", каза днес Каракачанов.\n\r\n ", "date": "2018.07.09", "title": "За мигрантите: Не сме ги канили, защо да си ги връщаме?"}
{"url": "https://www.dnes.bg/obshtestvo/2018/07/09/borisov-pisa-do-erdogan-izrazi-syboleznovaniia.381662", "text": "Премиерът Бойко Борисов изпрати съболезнователна телеграма до президента на Турция Реджеп Тайип Ердоган.\r\nБорисов изрази съболезнования от името на българското правителство по повод влаковата катастрофа в турската провинция Текирдаг, съобщиха от правителствената пресслужба.\n\n“Бих желал да предам чрез Вас нашето съчувствие към болката и мъката на семействата и близките на загиналите в трагичния инцидент”, пише в телеграмата министър-председателят.\r\nТой пожела и скорошно оздравяване на ранените при катастрофата.\r\n\r\nСвлачище е  най-вероятната причина за  тежкия железопътен инцидент. При  дерайлирането на пътнически влак край Чорлу загинаха 24 и бяха  ранени  над 300 души.\r\nСпоред   министъра на транспорта Ахмет Арслан заради поройните дъждове и  свляклата се  почва под релсите се е образувала празнина, което е  предизвикало катастрофата.\r\n ", "date": "2018.07.09", "title": "Борисов писа до Ердоган, изрази съболезнования"}
{"url": "https://www.dnes.bg/notifikacii/2018/07/09/opasni-lekarstva-v-aptekite-kakvi-sa-riskovete-ot-valsartana.381660", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтотици хиляди български пациенти попадат в капана на потенциално опасни лекарства, съдържащи канцерогенен примес. Изпълнителната агенция по лекарствата блокира 62 продукта за лечение на хипертония, инфаркт и сърдечна недостатъчност заради рисковата съставка.\n\r\nПредседателят на Асоциацията на собствениците на аптеки Николай Костов не смята, че има опасност пациентите да останат без важни медикаменти, тъй като по думите му има множество други терапевтични алтерантиви.\n\n\n\r\nЗа последните 12 месеца 3,5 млн. са опаковките, които съдържат веществото валсартан, посочи той в \"България сутрин\". Костов добави, че от 2012 г. на пазара са лекарства  с опасни примеси, като според него става дума за системен пропуск.\r\n\"Проблемът засяга твърде много хора. Засегнати са 2300 партиди, наистина милиони хора. Само в България са засегнати 390 хил. човека. Този канцероген е един от най-изследваните и не съм сигурен, че е безопасен\", каза още Николай Костов.\n\r\nД-р Николай Брънзалов, който е общопрактикуващ лекар и зам.-председател на УС на Българския лекарски съюз, посочи пред , че валсартан е много известна и добра молекула. С нея се лекува основно артериална хипертония, особено когато е комбинирана със захарен диабет.\n\r\n\"Бяхме изненадани от тази новина, защото формулата наистина е много добра. Притеснявам се за колослания труд, който трябва да се положи, за да се замени това лекарство\", коментира той.\n\r\n\"Силно се надявам, че разумът е надделял, защото не мога да си представя какво ще се случи, ако тази формула даде явен канцерогенен ефект\", уточни д-р Брънзалов.\r\n ", "date": "2018.07.09", "title": "Опасни лекарства в аптеките: Какви са рисковете от валсартана?"}
{"url": "https://www.dnes.bg/obshtestvo/2018/07/09/blizo-do-boian-petrov-kym-vyrha-specialnite-migove.381671", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Специална серия с избрани моменти от 12 интервюта с Боян Петров, в която журналистът на Bulgaria ON AIR Юлия Христова представя откъси от свои разговори с алпиниста. Интервютата са заснети в периода от 2014 година, когато Боян изкачва три осемхилядника за един сезон, сред които и смятания за най-трудния в света – K2, до април 2018, когато потегля към поредното си предизвикателство.\n\n\n\n\n\r\nПоследното интервю с Боян Петров за Bulgaria ON AIR е заснето на 4 април - малко преди началото на експедицията му към Шиша Пангма.\r\n                    \r\n                    \r\n\"Изкачвам осемхилядниците без употребата на допълнителен кислород, защото смятам, че така е честно, така е по-спортно“, казва той, дни преди да се отправи към най-ниския от осемхилядниците.\n\r\nМоменти от пътя му като алпинист и учен – от изкачванията на някои от най-високите върхове в света, през написването на книгата \"Първите седем“, до работата му като зоолог в Националния природонаучен музей в София.\n\r\nЗа изпитанията, преодолените вътрешни и външни граници, за пътя от Княжево до K2, за който Боян разказва, че е чакал цели девет години, докато успее да стигне до върховата му точка и позитивните послания - подробности в прикачения файл.\n\r\nЮлия Христова е автор на редица интервюта и репортажи, разказващи за експедиции до различни точки на планетата, за хора, посветили се на екстремни спортове, алпинизъм, ултрамаратони.\r\nТя е автор на филма \"Поделеният камък – история за приятелство\" – експедиция до Перу (2016г.), с участието на четирима от най-добрите български алпинисти, които изкачват връх Алпамайо, висок почти 6000 метра. Юлия е и автор на интервю с една от най-добрите алпинистки в света - Герлинде Калтенбрунер (Австрия) – първата жена, успяла да изкачи всички осемхилядници на планетата, без употребата на допълнителен кислород.\r\nПрез май 2018 Юлия получи наградата на БАН за задълбочено и обективно журналистическо отразяване на дейността на Академията на науките в ефира на Bulgaria ON AIR, в раздел електронни медии. Носител е на още две награди от национални журналистически конкурси.\n\r\n ", "date": "2018.07.09", "title": "Близо до Боян Петров към върха: Специалните мигове"}
{"url": "https://www.dnes.bg/notifikacii/2018/07/09/maskirani-myje-s-buhalki-pribraha-pari-za-pensii.381668", "text": "Маскирани мъже са нахлули в пощенски клон в софийското село Световрачене.\r\nПо първоначална информация те са успели да ограбят между 2 и 3 хиляди лева, предаде БНР.\r\nОбирът е станал в момент, в който в района е имало възрастни хора, които са чакали да получат пенсиите си. Нападателите са били въоръжени с бухалки, твърдят източници от МВР.\r\nПолицията ги издирва.", "date": "2018.07.09", "title": "Маскирани мъже с бухалки прибраха пари за пенсии"}
{"url": "https://www.dnes.bg/notifikacii/2018/07/09/vmesto-s-aplauzi-iaica-i-kamyni-po-brazilcite-u-doma.381672", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНационалният отбор на Бразилия отпадна безславно от Белгия на 1/4-финалите на световното първенство по футбол. \"Селесао\", които бяха смятани за основен фаворит за голямата купа, в крайна сметка се прибраха у дома с празни ръце.\r\nА завръщането на националния отбор в родината се превърна в истински кошмар. Неймар, Коутиньо и техните колеги бяха посрещнати с яйца и камъни по автобуса им, който ги прибра от летището.\r\nИграчите кацнаха в Рио де Жанейро, а за тяхната сигурност на летището охраната бе солидна. Бесните фенове обаче все пак намериха начин да покажат на любимците си своя гняв.", "date": "2018.07.09", "title": "Вместо с аплаузи: Яйца и камъни по бразилците у дома"}
{"url": "https://www.dnes.bg/politika/2018/07/09/mladite-v-gerb-pishat-na-ninova-rushi-li-bsp-morala.381667", "text": "Младежите в ГЕРБ написаха открито писмо до лидера на БСП Корнелия Нинова с питането защо четирима депутати на левицата още са в парламента и не руши ли това морала и общоприетите закони.\r\nКритиките на младите гербаджии са по адрес на Манол Генов,  Иво Христов, Валери Жаблянов и Таско Ерменков.\r\n\"Важно е да ни отговорите защо народен представител със свален имунитет и повдигнато обвинение за купуване на гласове все още заема мястото си в Народното събрание?\", пишат младежите. \n\n\n\r\nТе допълват, че купуването на гласове е най-циничното и дръзко посегателство срещу демокрацията. \"Престъпление, което Вие самата не пропускате възможност да демонизирате, и с право, но все пак позволявате обвинен в това потъпкване на закона депутат все още да упражнява правомощията си!\", допълват младите от ГЕРБ в писмото си.\r\r\n                    \r\n                    Те искат Нинова да им отговори и как депутат, който нарече 80% от българските граждани \"дебили”, продължава да има най-високата трибуна да се изказва от името на същите тези, които е унижил.\r\nМладежите питат и как може човек, който е обявил \"едно от най-зловещите престъпления \"Народен съд” за \"необходимо правосъдие”, да продължава да е депутат.\r\n\"Важно е като на млади хора да ни отговорите и защо трябваше да изпитаме ужаса за себе си и семействата си, че водата в столицата ни е отровена, а впоследствие се оказа, че отново Ваш народен представител просто си е играел със социалните мрежи?\", допълват младите в ГЕРБ.\r\nТе пишат на Нинова и че отдавна им прави впечатление, че в трудни за страната моменти, тя и партията й търсят конфронтация и скандали.\r\n\"Като активни и загрижени за страната си млади хора, ние от МГЕРБ дълго изчаквахме това Ваше поведение да бъде победено от осмислянето на важността България да остане стабилна и сигурна държава, в която политическите сили, независимо на власт или в опозиция, да се ръководят от търсенето на най-добрите решения и политики за своите граждани. Месеци и години наред, за жалост, Вие доказвате, че чакането ни е напразно и не си заслужава\", допълват младите.\r\n ", "date": "2018.07.09", "title": "Младите в ГЕРБ пишат на Нинова: Руши ли БСП морала?"}
{"url": "https://www.dnes.bg/sport/2018/07/09/tieri-anri-pomaga-na-belgiia-za-bitkata-s-franciia.381685", "text": "Бившият френски национал Тиери Анри помага с опита си на белгийския национален отбор преди полуфиналния мач с Франция на Мондиал 2018, заяви защитникът на \"червените дяволи\" Томас Вермаелен.\n\r\n\"Той е много важен за нас точно в този турнир. Много футболисти ходят при него за съвет. Той е на наша страна и ни дава точната информация\", коментира Вермаелен.\n\r\nАнри е помощник-треньор в националния тим на Белгия и по ирония на съдбата ще се изправи срещу родината си, с която стана световен шампион през 1998 година. 2 години по-късно петлите и Анри станаха и европейски шампиони.\r\n\"Отчаяно искаме да се класираме за финала. Ако не го направим, ще бъде огромно разочарование. Амбицията ни е точно да стигнем до мача за титлата\", заяви по повод срещата Вермален.\r\n                    \r\n                    \r\n\"Освен това, искаме да спечелим финала, след като отстранихме един от най-големите фаворити. Точно поради тази причина смятам, че сме на правилния път. Франция също е един от топ фаворитите\", каза още опитният бранител по време на пресконференция.\n\r\nБелгия играе срещу Франция на 10 юли в Санкт Петербург в първия полуфинал на световното първенство. Ден по-късно Хърватия и Англия ще определят другия финалист.\r\n\r\n ", "date": "2018.07.09", "title": "Тиери Анри помага на Белгия за битката с Франция"}
{"url": "https://www.dnes.bg/politika/2018/07/09/izvodite-sled-16-1-kitaiskiiat-ustrem-kym-zapada-minava-prez-iztoka.381666", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарската и Китайската банка за развитие  подписаха споразумение за кредитна линия от 1,5 млрд. евро за български фирми. Това стана по време на визитата на Ли Къцян у нас, която е и първата му в Европа в рамките на втория му премиерски мандат. \n\r\nСредствата са от китайската банка и ще отидат за кредити с ниски лихви. Общо 10 споразумения бяха подписани след разговорите между Бойко Борисов и Ли Къцян в Министерския съвет. А китайският премиер заяви, че страната му иска да разшири инвестициите си в България.\n\n\n\n\r\nЗащо обаче китайските компании избраха да изсипят милиарди в страната ни и доколко големи проекти като АЕЦ \"Белене\" и тунел под Шипка попаднаха в приоритетите на Пекин и София?\r\n                    \r\n                    \r\n\"Срещата беше важна за добрия имидж на България, тъй като за пръв път от 2000 година насам китайски премиер идва на посещение в страната ни. Надяваме се всичко оттук нататък да бъде успешно\", коментира д-р Иво Ганчев, който е преподавател по право в Пекинския университет.\n\r\nСпоред проф. Васил Проданов, преподавател по философия в УНСС всичко това обаче крие известни рискове.\n\r\n\"Тези инвестиции се случват на фона на една разгръщаща се геополитическа битка, в която единният до момента западен свят започва да се цепи. Налице са търговски и технологически войни, както и една тенденция на мултиполяризация\", подчерта проф. Проданов пред .\n\r\nПо думите му в момента Китай е притиснат от Съединените щати, а от това страда и Европейският съюз.\n\r\n\"При така стичащите се обстоятелства връзките на азиатската страна със Западна Европа стават все по-важни, а пътят към нея минава през Централна и Източна Европа, в които пък Китай вижда добри възможни партньори\", каза още Васил Проданов.\r\n ", "date": "2018.07.09", "title": "Изводите след 16+1: Китайският устрем към Запада минава през Изтока"}
{"url": "https://www.dnes.bg/notifikacii/2018/07/09/oshte-4-navyn-osem-stanaha-spasenite-ot-peshterata-deca.381710", "text": "Вече 8 деца са спасени от пещератa Tам Луанг в Тайланд, съобщиха редица източници в Twitter. \n\r\nCNN потвърди, че спасителите са успели да извадят ооще три деца от пещерата.\n\n\r\nМеждувременно спасените вчера четири момчета, както и първото, изведено от пещерата днес, се намират в специално отделение в болница в Тайланд. Момчетата са временно в изолатор, докато състоянието им се стабилизира. \n\r\nВчера спасителите успяха да изведат успешно първите четири момчета. Днес в 11 часа започна вторият етап от спасителната операция. \n\r\nВ спасителната мисия участват 90 водолази - 40 тайландци и 50 чужденци, от които 19 австралийци. Бивш тайландски военноморски тюлен загина в петък, докато поставяше кислородни бутилки в пещерата, която е дълга 10 км.\r\nВ коментар за хода на спасителната мисия тайландският вътрешен министър Анупонг Паоджинда, съобщи днес, че спасените момчета са в живи и здрави, но ще им бъдат оказани медицински грижи, предаде Асошиейтед прес.\r\n ", "date": "2018.07.09", "title": "Още 4 навън: Осем станаха спасените от пещерата деца"}
{"url": "https://www.dnes.bg/dnes-te-kazaha/2018/07/09/09-07-2018.381712", "text": "Нито предишното, нито сегашното българско правителство са канили нелегалните мигранти да идват в Европа. България понесе много загуби. Военният министър Красимир Каракачанов за това дали ще приемем нелегални мигранти от Германия", "date": "2018.07.09", "title": "09.07.2018"}
{"url": "https://www.dnes.bg/notifikacii/2018/07/09/nashenci-pazaruvali-navyn-za-nad-500-hil-koli-bijuta.381673", "text": "От 2017 г. България е част от автоматичния обмен на данни с държавите от общото икономическо пространство на ЕС и още 30 държави.\n\r\nТака до българските институции са дошли сигнали, че през 2017 г. българи са пазарували в чужбина за 500 хил. евро и повече, пише .\nОсвен от банки, имотни агенции, застрахователни компании, пенсионни дружества, чрез автоматичния обмен се предоставя и проверява информация и от компании за продажба на автомобили, луксозни бутици, магазини за продажба на бижута и други скъпи стоки.\n\r\nТака във въпросния списък попадат любители на скъпи часовници, бутикови коли, скъпи златни бижута. Имало и имена на бизнесмени, които се интересували къде могат да открият сметки в криптовалута. В масовия случай подозрителните движения се засичали чрез плащания с банкови карти.\r\nЗа да бъде завършена проверката, следва дълга преписка и серия питания до съответните служби, обясняват за изданието експерти, работили по критериите за селекция.\n\r\nСлучвало се е от нея да излязат нови данни за сметки, за подозрителни преводи, за придобити имоти, неплатени данъци и другаде, а не само в държавата, от която е тръгнал първоначалният сигнал.\n\r\nНАП, финансовото разузнаване и прокуратурата са селектирали и чужди граждани, чието поведение отговаря на рисковите профили. Поискана е информация за над 2000 души от различни държави. Във въпросния списък имало и имена, селектирани по “българска линия”, най-често хора, които често пътували зад граница.\n\r\nСпоред българските закони всеки български гражданин е длъжен да декларира притежавана от него недвижима собственост, като посочи държавата, адреса, вида и датата на придобиване на имота.\n\r\nАко получава доходи от него, също е длъжен да ги обяви. Всеки облагаем доход от чужбина също трябва да бъде деклариран пред българските данъчни власти.\n\r\nНаскоро НАП официално съобщи, че проверява 300 българи, които са похарчили над 50 000 лева за м.г., но се осигуряват на минималната заплата или не са подали данъчни декларации, т.е. нямат и лев доход.\n\r\nТехнологията на проверките се задейства веднага след като в приходната агенция няма декларирани доходи, които да позволяват подобен начин на живот.\n\r\nНад 80 са критериите, по които данъчните правят селекция на рискови данъкоплатци, разказват бивши инспектори.\n\r\nПървият легален източник на информация са работодатели. Ако получателят не е обявил доходи пред българските данъчни и не е вписал къде са платени данъците за тях, получава първата червена точка.\n\r\nДанъчните държат под око всеки, който няма легален източник на доход, но пътува често в чужбина, а при връщането си у нас декларира на митницата скъпи покупки.\n\r\nСигнал за повишено внимание от инспекторите е и деклариране на големи заеми, особено от близки и приятели зад граница, защото много често тези пари служат като алиби за харчове, които превишават доходите.\n\r\nВ черния списък попадат и членове на управителни и контролни съвети на компании или еднолични търговци, които държат скъпи офиси под наем или плащат лизингови вноски за автомобили, а компаниите им отчитат загуби пред данъчните. Имотните агенции и лизинговите къщи са задължени да докладват в приходната агенция за отдадени или купени скъпи имоти.\n\r\nАко някой непрекъснато превежда или получава пари от и към чужбина без задоволително обяснение, банките или финансовите институции, през които минават тези преводи, също веднага трябва да подадат сигнал, а данъчните да проверят основанията за превода, както и източника на парите.\n\r\nЛюбителите на инвестиции в имоти трябва да знаят, че също ще бъдат предмет на особено внимание. Най-вече, ако влагат в имоти, не отчитат никакви доходи от наеми, а част от придобивиките биват продавани периодично. Данни за чести сделки от един и същи човек е задължена да подаде Агенцията по вписванията.\n\r\nЗастрахователните компании също подават информация, особено ако издават полици за голямо имущество, което принадлежи на един и същи човек или на свързани лица.", "date": "2018.07.09", "title": "Нашенци пазарували навън за над €500 хил. - коли, бижута..."}
{"url": "https://www.dnes.bg/notifikacii/2018/07/09/baba-sreshtu-babi-alo-apashka-otmykva-pari-ot-naborki.381696", "text": "Възрастна жена се пробва като ало измамничка и успя да отмъкне сериозни суми от свои връстнички и по-възрастни дами. Бабата бандитка обаче била заловена от полицията.\r\nПреди да бъде спипана от полицията тя успяла да задигне пари и злато от Търговище и Попово.\n\n\r\n64-годишната дама от Варна е действала по схемата съдействие на полицейски служители, съобщи \"Дарик\".\r\nТака на 18 и 21 юли тя задигнала 13 500 евро и 1000 лева от възрастна жителка жителка на Попово, от друга жена на 76 години измамничката отмъкнала 1200 лева.\r\nВъзрастната ало апашка продължила с ударите, нейни нови жертви се оказали възрастна жена, която олекнала с 1000 лева и баба на 84 г., която имала само 100 лева в брой, но дала и 15 грама златни накити.\r\nНа 5 юли в Търговище бяха проведени процесуално-следствени действия, които доказаха, че 64-годишната варненка е съпричастна и към извършването на четири телефонни измами в областния град.\r\n ", "date": "2018.07.09", "title": "Баба срещу баби: Ало апашка отмъква пари от наборки"}
{"url": "https://www.dnes.bg/cars/2018/07/09/bmw-8-series-vliza-v-seriino-proizvodstvo.381689", "text": "Представители на BMW съобщиха, че възроденото купе 8-Series, което дебютира официално в средата на миналия месец, вече е пуснато в серийно производство в завода на компанията в Динголфинг, Долна Бавария.\r\nBMW 8-Series бе качено на конвейера в същия завод, в който се сглобяват новият флагмански седан 7-Series и 5-Series. Моделът стана първият автомобил на баварската марка, чийто покрив е изработен от армиран въглеводороден полимер. В бъдеще, освен купе компанията ще започне да произвежда модела във версии кабриолет и 4-врато Gran Coupe.\r\nВ началото на продажбите BMW 8-Series, което ще излезе на пазара в Европа през ноември, ще бъде на разположение с нов битурбинен V8 двигател. При обем от 4,4 литра той развива мощност от 530 конски сили и 750 Нм въртящ момент. С него купето може да ускори от място до 100 км/ч само за 3,7 секунди.\r\r\n                    \r\n                    Освен това моделът ще получи дизелова модификация с 3-литров шестцилиндров редови двигател, който генерира 320 коня при 680 Нм. Тази версия ще ускорява от място до 100 км/ч за 4,9 секунди.\r\n\r\n ", "date": "2018.07.09", "title": "BMW 8-Series влиза в серийно производство"}
{"url": "https://www.dnes.bg/rusia/2018/07/09/shte-stignat-li-do-probiv-trymp-i-putin-v-helzinki.381657", "text": "Нито Москва, нито Вашингтон очакват пробиви от предстоящата среща на Владимир Путин и Доналд Тръмп. Но самата среща е постижение в очите на съветника на Тръмп по националната сигурност Джон Болтън, пише руския \"Комерсант\".\n\r\nПреговорите на 16 юли в Хелзинки няма да са \"твърдо структурирани\" - Путин и Тръмп известно време просто ще разговарят насаме, уточнил Болтън пред вестника, но допуснал, че двамата лидери все пак ще стигнат и до конкретни договорки, пише БТА.\n\n\n\n\n\r\nА Юрий Ушаков, помощник на Путин, прогнозира след президентската среща най-малкото общо изявление, \"което да обрисува по-нататъшните стъпки на двете страни и за подобряване на двустранните отношения, и за съвместни действия на международната арена\".\r\n                    \r\n                    \r\nСпоред източници от държавните структури в САЩ Вашингтон разглежда в момента проект за такова изявление, предложен от Москва, и е готов да го приеме като основа. Но Белият дом държи било в документ, било устно да се отрази загрижеността на американските власти във връзка с намесата на руски спецслужби в президентските избори от 2016 г. и \"да прозвучат гаранции\", че \"подобни неща няма да се повторят занапред\".\n\r\nВладимир Путин може би ще склони да се посочи в общото изявление, че Русия и САЩ смятат за недопустима намесата в изборни процеси в други страни, допуска директорът на Московския център \"Карнеги\" Дмитрий Тренин. \"После, на пресконференцията, руският президент може да каже нещо в смисъл: \"Никога не сме се месили и не се каним да го правим и занапред\". За Доналд Тръмп това ще е достатъчно. За опонентите му - не, но и те няма как да очакват повече\", казва политологът.\n\r\nСпоред Тренин Тръмп има нужда от срещата в Хелзинки по вътрешнополитически причини - за да покаже, че \"може да урежда неща, с които не се е справял никой от неговите предшественици\". По принцип обаче Тръмп няма особен интерес към Русия и след няколко дни, щом се наслади от поредния си успех в Хелзинки, американският лидер ще се насочи към други теми.\n\r\nЮрий Ушаков обаче смята, че срещата Путин-Тръмп ще е \"главното международно събитие това лято\".\n\r\nРусия се включва в започналата световна търговска война срещу САЩ, твърди \"Ведомости\", цитиран от BBC. В петък руският премиер Дмитрий Медведев подписа постановление, вдигащо митата върху вноса на някои стоки от САЩ в отговор на американските мита върху стоманата и алуминия, въведени през март.\n\r\nРусия налага повишени ставки на митата в размер от 25 до 40 на сто върху стойността на близо 80 стоки, внасяни от САЩ - машини и оборудване, пътностроителна техника, оптични влакна и др. Русия има право на такава компенсация според правилата на Световната търговска организация (СТО), напомня всекидневникът коментар на икономическия министър Максим Орешкин.\n\r\nСпоред \"Ведомости\" обаче обезщетението е само частично - руското министерство прогнозира от митата на САЩ щети в размер на 537,6 милиона долара, и очаква компенсация едва от 87,6 милиона. Митата, наложени от Медведев, ще засегнат под 3 процента от износа на САЩ. Вестникът впрочем предрича, че \"размяната на мита\" ще продължи и Москва ще наложи нови - или от 21 март 2021 г., когато влизат в сила американските мерки, или след като СТО се произнесе по руския иск срещу Вашингтон за нарушение на търговските правила.\n\r\nСлужители в три от петте най-големи металургични компании в Русия смятат, че изобщо няма да усетят намалелите доставки на самосвали и друга техника от САЩ, защото използват руски или беларуски машини. Вносът на пътна техника от други страни вместо от САЩ също не е проблем. А потреблението на оптични влакна в Русия е твърде ниско засега и пазарът няма да усети особено американските ограничения.\n\r\nРуските ответни мита ще обхванат нищожна част от стокообмена със САЩ, изтъква аналитикът Александър Кнобел. За САЩ те са незабележими, но може да създадат допълнителни конкурентни предимства за производителите от Русия, смята той.\r\nА според руския бизнесмен Иля Рачков всички ответни мита са контрапродуктивни - част от стоките ще трябва да се купуват от други страни, а тамошните аналози може да поскъпнат.\n\r\n ", "date": "2018.07.09", "title": "Ще стигнат ли до пробив Тръмп и Путин в Хелзинки?"}
{"url": "https://www.dnes.bg/sofia/2018/07/09/novi-remonti-i-tapi-po-stariia-pyt-za-letishteto.381700", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Тежък трафик и огромни километрични задръствания се образуваха тази сутрин в столицата заради ремонта на булевард \"Христофор Колумб\".\n\r\nПътуването до района, където има доста фирми и са работните места на много хора, отнема близо три пъти повече време от обичайното.\n\r\nКилометричните задръствания продължават цял ден, като движението по Източната тангента е изключително затруднено, а липсата на полиция, която да регулира движението, на моменти води до тотален хаос и неспазване на правилата за движение.\n\r\nДългото време, което някои автомобили прекараха в задръстването, доведе до повреди за някои от тях. Водачи споделиха пред камерата на , че през квартал \"Христо Ботев\" 2 километра се минават за повече от 1 час.\r\n                    \r\n                    \r\nРемонтът на булевард \"Христофор Колумб\" се извършва между кръстовището на Източната тангента и улица \"Продан Тракчиев\", където движението е спряно. Това причинява отклоняване и на градския транспорт в района.\n\r\nОчаква се ремонтните дейности да продължат до края на месеца.", "date": "2018.07.09", "title": "Нови ремонти и тапи - по стария път за летището"}
{"url": "https://www.dnes.bg/notifikacii/2018/07/09/pomnite-li-tozi-mig-12-g-ot-udara-na-zidan-sreshtu-materaci.381708", "text": "\n\r\nНа днешния 9 юли се навършват 12 години от финала на световното първенство по футбол в Германия през 2006 година. \n\r\nТогава Италия спечели 4-ата си световна титла, след като надви с 5:3 Франция след изпълнение на дузпи. Финалът обаче бе белязан с един от най-скалдалните и запомнящи се моменти в историята на световните първенства – прословутият удар с глава на Зинедин Зидан в гърбите на италианския защитник Марко Матераци.\n\r\nПо този начин един от най-елегантните и фамозни халфове в историята на футбола приключи последния мач в кариерата си - с червен картон, а постъпката му бе увековечена дори с бронзова статуя. Петметровият паметник бе поставен в парижкия музей на модерното изкуство “Помпиду”.\r\n \r\nИнцидентът между Зидан и Матераци стана продълженията на финала, в 110-ата минута. След това Зидан се извини за постъпката си, но обяви, че действията му са били продиктувани от обидна реплика на Матераци.\r\nА днес, 12 години по-късно, мнозина не си спомнят кои вкараха дузпите на самия финал. Но главата на Зидан остана в историята.", "date": "2018.07.09", "title": "Помните ли този миг? 12 г. от удара на Зидан срещу Матераци"}
{"url": "https://www.dnes.bg/eu/2018/07/09/sofiia-raztrevojena-ot-ekstremisti-14-arestuvani-minalata-godina.381721", "text": "14 души, свързани с ислямския тероризъм, са били арестувани в България през миналата година, се съобщава в доклад на европейската полицейска агенция Европол.\r\n \r\nДокументът не дава подробности за дейностите, за които са задържани, нито за тяхната националност. В доклада обаче се посочва, че българските власти се опасяват, че България се използва като транзитен маршрут от и за Сирия от джихадисти, отиващи да се бият на страната на „Ислямска държава“, или връщащи се обратно. Заради забраната за влизане в Турция, те биват връщани в България, се казва в доклада, който анализира тенденциите в терористичната дейност по света.\n\n\n\r\n \r\nПодобни грижи имат и в Полша, където се забелязва тенденция връщащи се джихадисти да се опитват да се промъкнат в ЕС през границата с Украйна.\r\n \r\nВъв всички европейски държави, с изключение на Прибалтийските републики, Хърватия, Словения, Кипър и Малта, джихадисти са арестувани през 2017 г. Най-много те са във Франция – 373-ма, следвани от 78 в Испания, 52-ма в Германия, 50 в Белгия и 48 в Унгария.\r\n \r\nОбщо 705 души в ЕС са били задържани за терористични дейности в полза да джихадистки организации като \"Ислямска държава“ и \"Алкайда“. Ислямският тероризъм пребладава да доминира с ¾ от всички арести за терористична дейност, следван от анархистите – 36 и десните екстремисти – 20 души.\r\n \r\n660 от арестуваните джихадисти са задържани за участие в терористични действия и подготовка и планиране на атентати, 73-ма за пропаганда, вербоване и финансиране на терористични действия и 28 за пътуване до конфликтните зони, основно в Сирия и в Ирак.\r\n \r\n638 от ислямските терористи, задържани от полицията са мъже, 123 – жени, а средната им възраст е 29 години, посочва Европол. Агенцията отбелязва, че се увеличават опитите за вербуване на жени.\r\n \r\nСпоред организацията военните загуби на ислямистите и затегнатият граничен контрол в ЕС намаляват възможностите за организиране на атентати. Терористите са затруднени от загубата на инфраструктура и достъпа до финансови средства, но се забелязва тенденция за увеличаване на броя на самотните терористи, които са повлияни от ислямистката пропаганда.\r\n \r\nОбщо 5000 европейци са се били на страната на джихадистите в Ирак и Сирия, като се смята че през миналата година броят им е спаднал наполовина, като около 1500 вече са се върнали у дома и около 1000 са убитите. Европол цитира унгарските служби, че около 1000 бойци са излезли от държавите в Западните Балкани, като Сърбия съобщава, че се забелязва засилване на активността на вербовчиците на бойци сред циганите.\r\n \r\nПрез миналата година са осъществени 33 терористични атентата в 9 европейски държави. 10 от тях успешни, 12 непостигнали напълно целите си и 11 пропаднали. Жертвите от нападенията, сред които няколко в Лондон, в Манчестър, Барселона, Хамбург, Марсилия, Париж и Стокхолм са 62-ма души, а ранените са 819.\r\n \r\nМакар, че вдъхновеният от джихада тероризъм да доминира, полицейската агенция съобщава за удвояване на броя на арестуваните десни ексремисти, подготвящи атентати. На този фон в доклада се посочва, че се засилват международните контакти между такива групи и се цитира белгийска групировка екстремисти, които са се свързали със сродни организации в България, Русия, Германия, Австрия и Полша.", "date": "2018.07.09", "title": "София разтревожена от екстремисти: 14 арестувани миналата година"}
{"url": "https://www.dnes.bg/politika/2018/07/09/za-konflikt-na-interesi-bsp-iska-ostavka-na-zam-ministyr.381705", "text": "БСП поиска оставката на зам.-социалния министър Султанка Петрова заради конфликт на интереси. Ръководството на соцпартията призова лидерите на \"Обединени патриоти\", от чиято квота е тя, да я оттеглят от властта.\r\nИмето на Султанка Петрова изплува покрая трагичния случай с починал охранител в сградата на бившия Патриен дом. Там в момента се извършва мащабно строителство по преместването на работата на Народното събрание.\r\nОказа се, че Петрова, която в предишния мандат бе депутат от Патриотичния фронт, допреди няколко години е била съдружник в охранителната фирма, която е работодател на загиналото момче. Сега, на висок пост в организацията, е съпругът й.\n\n\r\r\n                    \r\n                    Социалистите изразиха съболезнования за смъртта на младежа и се обърнаха към Валери Симеонов, Красимир Каракачанов и Волен Сидеров с искане Султанка Петрова да бъде извадена от правителството.\r\n\"Като достойни патриоти, дайте пример, че за вас конфликтът на интереси в политиката е недопустим\", призоваха от БСП.\r\nЧервените напомнят, че Симеонов преди време се е противопоставил смело на \"калинките\" на ГЕРБ и на \"партизанските назначения\". \"Призоваваме Ви да продължите със същото отношение към съвместяването в едно семейство на пост заместник- министър и управление на фирма, която охранява Народното събрание\", допълват социалистите..\r\nТе са категорични, че когато властта и парите са така здраво обвързани, за хората остава засилващото се чувство за несправедливост.", "date": "2018.07.09", "title": "За конфликт на интереси: БСП иска оставка на зам.-министър"}
