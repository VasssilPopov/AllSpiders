{"url": "https://www.dnes.bg/notifikacii/2019/04/14/vdovicata-na-slobodan-miloshevich-pochina-v-rusiia.407592", "text": "Миряна Маркович, вдовицата на бившия сръбски лидер Слободан Милошевич, често наричана \"Лейди Макбет на Балканите\", почина на 76 години, съобщи днес пред АФП неин близък.\n\r\nЗа жалост мога да потвърдя, че Мира Маркович почина, каза Милютин Мрконич без да съобщи повече подробности.\n\r\nМестни медии уточниха, че тя е починала в болница в Москва след боледуване.\n\r\nСпоред един от нейните приятели Драголюб Кочович, цитиран от сръбския вестник \"Блиц\", желанието на Мира Маркович е било да се върне в Сърбия, \"но не и ако от летището я отведат направо в затвора\".\n\r\nМиряна Маркович, която упражняваше голямо влияние върху съпруга си, през 2003 година напусна Сърбия, където бе обвинена в злоупотреба с властта. Тя бе обвинена и по делото със загадъчното убийство през 2000 година на бившия президент Иван Стамболич.\n                \n                \r\nПрез юни 2007 година в Сърбия бе издадена заповед за арест на Маркович и нейния син Марко по обвинение в участие в мрежа за трафик с цигари.\r\nПрез 2008 година майката и синът получиха политическо убежище в Русия.\n\r\nСлободан Милошевич, бивш президент на Югославия, почина през март 2006 година в килия в центъра за задържане на Международния наказателен съд за бивша Югославия в Хага преди края на процеса срещу него за геноцид, престъпления срещу човечеството и военни престъпления през 90-те години в бивша Югославия. Той бе свален от власт след народен бунт през октомври 2000 година, а през април 2001 бе арестуван, припомня АФП, цитирана от БТА.", "date": "2019.04.14", "title": "Вдовицата на Слободан Милошевич почина в Русия"}
{"url": "https://www.dnes.bg/stranata/2019/04/14/ediniiat-ot-shofiorite-v-tejkata-katastrofa-krai-makaza-liutvi-mestan.407582", "text": "Единият от автомобилите в инцидента по пътя за пункта \"Маказа\", при който загина 6-месечно бебе, е управляван от Лютви Местан. Това съобщи говорителят на главния прокурор Румяна Арнаудова за \"Фокус\".\nПрипомняме, че днес около 13.30 ч., при включване в главния път автомобил \"Фолксваген\" се блъсна в друг автомобил, в който пътувало семейство с две деца.\n\r\nИ на двамата водачи тестовете за употреба на алкохол и наркотици са отрицателни, посочи Арнаудова.\n\r\n\"До момента сме установили, че по пътя за село Загорско към Т- образното кръстовище се е движил лек автомобил, управляван от Лютви Местан, а по пътя Кърджали-\"Маказа\", който е път с предимство, се е движил друг автомобил, в който е имало семейство- мъж, жена и две деца\", каза Арнаудова.\n                    \n                    \n                \r\nПри инцидента 6-месечно бебе, което е пътувало в колата, е загинало. Друго дете на 10 години, жена на 28 години, както и мъжът, управлявал автомобила, са приети в кърджалийската болница. \n\r\nЛютви Местан е с изкълчена китка.\n\r\nНа мястото на инцидента е извършено тестване за употреба на алкохол и наркотични вещества, и на Лютви Местан, и на водача на другия автомобил. И четирите теста са отрицателни. Предстои и взимане на кръвна проба от двамата шофьори, добави Румяна Арнаудова.\n\r\n\"В следващите часове, след като приключат първоначалните следствени действия, огледа и разпитите на свидетели, прокуратурата ще вземе решение за следващите си действия. Мога да уверя, че прокуратурата ще приложи еднакъв аршин, както досега е реагирала, по отношение на сходни инциденти, при които по непредпазливост се причинява смърт\", подчерта тя.\n\r\nНа мястото на произшествието се разпитват свидетели. Полицейски разследващи органи работят под личното ръководство на окръжния прокурор на Кърджали Желязко Стефанов.", "date": "2019.04.14", "title": "Единият от шофьорите в тежката катастрофа край \"Маказа\" - Лютви Местан"}
{"url": "https://www.dnes.bg/stranata/2019/04/14/pyten-ad-i-krai-karlovo-zaginaha-dvama.407583", "text": "Затруднено е движението по Подбалканския път край Карлово заради катастрофа с две жертви, потвърдиха от пловдивската полиция.\r\nПроизшествието станало следобед до разклона за ханчето \"Певците\". \r\n\"Рено\" предприело ляв завой и отнело предимството на мотоциклет \"Хонда\". \r\nНа място е загинал 30-годишният моторист. Въпреки усилията на екипа на ЦСМП, починала е и 82-годишна пътничка в колата, управлявана от 79-годишен шофьор.\r\nИзясняват се причините за катастрофата.", "date": "2019.04.14", "title": "Пътен ад и край Карлово, загинаха двама"}
{"url": "https://www.dnes.bg/index/2019/04/14/graciite-ni-sys-srebro-na-obrychi-i-buhalki-taseva-s-oshte-3-medala.407584", "text": "\nБългария завърши с шест медала Световната купа в София - злато и сребро за ансамбъла, както и три сребърни и едно бронзово отличие за Катрин Тасева.\n\n\n\n\r\nДнес ансамбълът на България спечели сребърните медали на финала на три обръча и два чифта бухалки на Световната купа по художествена гимнастика в София.\n\r\nВъзпитаничките на Весела Димитрова в състав Симона Дянкова, Стефани Кирякова, Мадлен Радуканова, Ерика Зафирова и Лаура Траатс изиграха трудното си съчетание си под бурни аплодисменти на публиката, изпълнила \"Арена Армеец\".\n\r\nБългарките получиха оценка от 24.050 точки (15.900 за трудност и 8.150 за изпълнение).\n                \n                \r\nЗа българския ансамбъл това е втори медал от Световната купа в София след златото в многобоя вчера.\n\r\nТитлата на обръчи и бухалки спечели Украйна с 24.100 точки, а на трето място е Япония с 23.600 точки.\n\r\nБългарският ансамбъл завърши на шесто място на финала на пет топки по-рано днес. Грациите допуснаха грешка и бяха оценени с 21.050 точки. Българският щаб подаде контестация за преразглеждане на оценката, но тя не беше уважена от съдиите. Победител на пет топки стана Беларус с 23.600 точки, а втората и третата позиция заеха съответно Япония с 23.250 и Русия с 23.150 точки.\n\r\nКатрин Тасева пък спечели три сребърни медала на финалите на отделните уреди на Световната купа по художествена гимнастика в София. В последния финал на лента тя взе отличието със силно изпълнение, за което получи оценка от 19.400 точки.\n\r\nТасева днес има още сребро още на финалите на топка и бухалки, а вчера стана трета в многобоя. Шампионка на лента е рускинята Александра Солдатова с 19.700 точки, а трета се класира Линой Ашрам (Израел) с 19.150 точки.\n\r\nНа бухалки Тасева изпълни стабилно съчетанието си и получи оценка от 20.650 точки, което й отреди втората позиция. Златото на бухалки завоюва Линой Ашрам (Израел) с 20.900 точки, а трета е Александра Солдатова (Русия) с 20.050.\n\r\nПо-рано днес на финала на топка Тасева също се класира на второ място. Тя се представи страхотно и беше оценена с 19.950 точки. Невяна Владинова допусна неточности в изпълнението си на топка и остана на шесто място с 19.100 точки.\n\r\nШампионка на топка стана Екатерина Селезньова (Русия) с 20.700 точки, а трета е Линой Ашрам (Израел) с 19.600. Невяна Владинова и Катрин Тасева заеха съответно четвърто и шесто място на финала на обръч. Владинова изигра много добре съчетанието си и беше оценена с 20.000 точки.\n\r\nКатрин Тасева изпълни стабилно композицията си и получи оценка от 19.600 точки. Победителка на обръч стана Линой Ашрам от Израел с 21.200 точки, а след нея се наредиха рускините Екатерина Селезньова с 21.050 и Александра Солдатова с 20.750 точки.\r\n", "date": "2019.04.14", "title": "Грациите ни със сребро на обръчи и бухалки,Тасева - с още 3 медала!"}
{"url": "https://www.dnes.bg/akoshtete-vqrvaite/2019/04/14/zodiite-na-koito-vse-drugite-sa-im-vinovni.407422", "text": "Тези зодиакални знаци винаги търсят вината у другите, а не в себе си. Дори когато става въпрос за неща, за които самите те са били отговорни. Те не могат да се справят с чувството за вина и затова им е най-лесно да обвинят околните и да прехвърлят топката. Вижте кои са те.\r\n \r\n\r\n \r\nТе не могат да предположат и повярват, че са причинили неудобство или нещо лошо на някого. И когато приятелските или любовните им връзки са поставени пред изпитание и тествани, те вярват, че другите хора са виновни. Водолеите намират вина у приятели, близки, роднини, партньори, но не и в себе си. Полудяват, когато някой обвини тях самите и веднага отричат.\r\n \r\n\r\n \r\nПросто са по-вятърничави и безотговорни по природа. Гледат да не приемат нещата много сериозно, да не мислят и анализират прекалено много, бягат от по-сложните ситуации и от проблемите. Затова, когато се появи конфликт, спор, драма - винаги обвиняват другия. Близнаците се фокусират над победите си и над мечтите си, не мислят с кое са сбъркали.\r\n \r\n\r\n \r\nПерфекционисти по природа. Изпипват всичко до последния детайл и са старателни, затова им е трудно да повярват, че може да имат вина за нещо. Ако нещо не върви по план, те обвиняват другите. Защото Девите са измислили перфектния план и са предвидили всички подробности. Просто някой друг е объркал нещата. Самокритични са и дават най-доброто от себе си, но не могат да приемат, че и те правят грешки.\r\n \r\n", "date": "2019.04.14", "title": "Зодиите, на които все другите са им виновни"}
{"url": "https://www.dnes.bg/stranata/2019/04/14/zadyrjaha-liutvi-mestan-zaradi-katastrofata-v-koiato-zagina-bebe.407585", "text": "Лидерът на ДОСТ Лютви Местан е задържан за 24 часа заради тежката катастрофа с негово участие край \"Маказа\", при която загина 6 -месечно бебе. Срещу него няма повдигнато обвинение.\n\r\nПървоначално той беше в болницата под полицейско наблюдение, след което бе откаран с патрулка в ареста на полицията в Кърджали, съобщава bTV.\n\r\nСлед обстойни медицински прегледи е преценено, че той е годен за задържане. \n\r\n\"Единственият шанс да не се бе случило това е да не бях там\", каза Местан и посочи, че е спрял на знака \"Стоп\"..\n\n\n\r\nПътният инцидент стана малко след 13:30 ч. днес на главния път за \"Маказа\", на няколко километра след Момчилград.\n                    \n                    \n                \r\nКолата на Местан излязла на главния път от разклонение на с. Загорско и засякла движещ се автомобил, в което е пътувало семейство. Колата изхвърча на 50 метра в близкото дере и се прекатурва няколко пъти.\n\r\nЗагива 6-месечно бебе. Майката, 10-годишно момченце и бащата са в болница.\n\r\nОбщинският лидер на ДОСТ Мустафа Исмаил, който е шофирал след Лютви Местан, обясни, че лидерът на ДОСТ е спрял на знак \"Стоп\" преди да излезе на главния път.\n\r\n\"Тъкмо зави и един трясък, много силен, един дим, дори не видяхме как можа толкова моментално да излети с такава скорост тази кола. Това беше… не мога да си представя дали 180, дали 200 км в час, това момче. Той спря на „Стоп”, огледа се, гледа наляво, надясно, и след това потегли\", разказа Мустафа Исмаил.\n\r\nПо информация на окръжния прокурор на Кърджали има образувано досъдебно производстово за катастрофа по непредпалзивост и причиняване на смърт на едно лице.\n\r\nАлкохолните проби и на двамата водачи са отрицателни. Взета им е проба за употреба на наркотици.", "date": "2019.04.14", "title": "Задържаха Лютви Местан заради катастрофата, в която загина бебе"}
{"url": "https://www.dnes.bg/index/2019/04/14/s-taino-glasuvane-bsp-opredelia-listata-si-za-vota.407586", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Националният съвет на БСП избира с тайно гласуване как да бъде подредена листата на партията за предстоящите европейски избори в края на месец май, предава Bulgaria ON AIR.\n\n\n\n\r\nПленумът на БСП след дълга и тежка разправия заключи, че 4 места от листата на БСП ще са за гражданска квота и коалиционни партньори. Като гражданска квота е и водачката на листата Елена Йончева.\r\nПредложени са още няколко души за част от листата, като сред тях е и председателят на ПЕС Сергей Станишев, който отсъстваше от първоначалния вариант, който Корнелия Нинова предложи на членовете на партията.\r\nВ момента се провежда балотаж за второто и третото място в листата. Балотажът за второто място е между народния представител Петър Витанов и Цветелина Пенкова. За третото място се борят президентът на ПЕС Сергей Станишев и Иван Кръстев.", "date": "2019.04.14", "title": "С тайно гласуване БСП определя листата си за вота"}
{"url": "https://www.dnes.bg/za-da-se-razbirame/2019/04/14/kak-da-syzdadete-priiatelstva-v-zriala-vyzrast.407474", "text": "Истинските приятелства в живота на повечето хора възникват в по-ранните години, при някои даже в детска възраст. С напредване на времето става все по-трудно да създадем нови приятелства и най-вече да ги задържим. Причините са много, най-вече социални и психологически. Опитът, който трупаме, разочарованията ни карат все повече да губим доверието в хората и да „подаряваме“ искреното си приятелство, защото предателствата във всичките им аспекти причиняват много болка.\r\nВъпреки това всеки човек има нужда от приятели. На някои са им достатъчни няколко човека, на които да разчитат, за да се чувстват добре. Други не могат да съществуват пълноценно, ако не са обградени от широк кръг приятели.\r\n                    \n                    \n                Каквато и да е вашата нужда от социални контакти, вижте как да съумеете да ги създавате в зряла възраст и как да успеете да ги запазите, което е най-важното.\r\n\r\nПовечето от нас създават най-дълготрайните си и най-пълноценни приятелства, които запазват дълги години, в детството. Това не е случайно. Тогава сме неспособни да носим социални маски, които впоследствие се научаваме да „ползваме“. Те прикриват най-интимните ни емоционални преживявания – страх от отхвърляне, различие в мисленето, което притъпяваме, само за да се впишем в даден социален кръг, желание да се харесаме непременно.\r\nЗа да регистрирате истинското потенциално приятелство в зряла възраст, което би ви удовлетворило, обърнете внимание в компанията на кого се чувствате най-естествено. Ако не ви се налага да носите социалната маска, не се притеснявате да изразявате свободно мнението си, не сте потиснати от куп задръжки, значи с този човек имате по-специална връзка. Работете в посока на нейното развитие и превръщането ѝ в приятелство.\r\n", "date": "2019.04.14", "title": "Как да създадете приятелства в зряла възраст?"}
{"url": "https://www.dnes.bg/notifikacii/2019/04/14/granichni-policai-spipaha-polovin-ton-kanabis-v-kamion.407587", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Контрабандни цигари за над един милион лева и половин тон канабис задържаха гранични полицаи. Пратките са били открити в тайници на ТИР-ове. Двамата шофьори са задържани, съобщава Bulgaria ON AIR.\n\r\nЕдиният от камионите, натоварен с половин тон марихуана, е бил задържан на вход на ГКПП Златарево. Минавайки през рентген за проверка граничните власти са установили наркотика. Канабисът е бил висококачествен и по всяка вероятност е бил предназначен за българския пазар.\n\r\nВ същото време граничните власти спират за проверка втори камион. При проверката се установява, че в ремаркето, което по документи превозва климатични инсталации от Италия за Румъния, зад тапа са скрити 840 мастербокса цигари, възлизащи на над 1 милион лева.\n                \n                \r\nИ в двата случая става дума за добре планирани и подготвени пратки, най-вероятно предназначени за българския пазар. \n\r\nПо случая работи Окръжна прокуратура в Благоевград.", "date": "2019.04.14", "title": "Гранични полицаи спипаха половин тон канабис в камион"}
{"url": "https://www.dnes.bg/tenis/2019/04/14/grisho-zapochna-s-pobeda-na-starta-v-monte-karlo.407588", "text": "Григор Димитров започна с победа участието си на силния \"Мастърс\" в Монте Карло, след като надделя над италианеца Матео Беретини след 7:5, 6:4 за 1 час и 54 минути игра.\r\nТова бе първи мач между двамата, а българинът показа изключително стабилна игра и съответно характер, тъй като имаше и трудни моменти по време на двубоя.\r\nВ първия сет Матео проби още на старта и след това си затвърди пробива, за да поведе с 2:0 в геймовете. Последваха обаче много силни минути за нашенеца, който върна пробива в четвъртия гейм и след това стигна до решителен пробив в заключителния 12-и гейм в сета, за да го спечели. В ситуацията неговият опонент направи двойна грешка при сетбол за хасковлията и в крайна сметка така бе сложен края на първата част.", "date": "2019.04.14", "title": "Гришо започна с победа на старта в Монте Карло"}
{"url": "https://www.dnes.bg/football/2019/04/14/levski-ne-uspia-da-pobedi-ludogorec-moci-vbesi-sinite-fenove.407590", "text": "Два червени картона и разгневени фенове белязаха победата на Лудогорец над Левски с 2:0 в двубой от 29-ия кръг в Първа лига, игран на стадион \"Васил Левски\".\n\r\nМачът предложи здрав сблъсък, изпълнен с доста битка в средата на терена. Мачът вървеше равностойно, но непростима грешка в защитата на \"сините\" позволи на Клаудиу Кешерю (37') да се разпише.\n\r\nВ началото на втората част домакините имаха няколко добри възможности от статични положения да възстановят равенството, но в крайна сметка Козмин Моци (80') удвои преднината на тима си от дузпа, а Иван Горанов бе изгонен. \n\r\nРумънецът също получи втори жълт картон заради провокациите си след гола. Тогава ситуацията ескалира и играта беше временно прекъсната, тъй като феновете на Левски се опитаха да нахлуят на терена откъм Сектор Б, а един привърженик от Сектор А счупи тунела към съблекалнята, скачайки върху него.\n                    \n                    \n                \r\nТака Левски се отдалечи чувствително от борбата за титлата. \"Сините\" са на третото място с актив от 58 точки, с 9 по-малко от Лудогорец и 6 от ЦСКА.\n\r\n", "date": "2019.04.14", "title": "Левски не успя да победи Лудогорец, Моци вбеси \"сините\" фенове"}
{"url": "https://www.dnes.bg/index/2019/04/14/plenumyt-prenaredi-listata-na-ninova-stanishev-shte-e-kandidat-za-evrodeputat.407591", "text": "Червеният пленум бламира лидерката си Корнелия Нинова и след инфарктно заседание пренареди предложената от нея листа за евроизборите. \n\n\n\n\n\r\nПрезидентът на Партията на европейските социалисти (ПЕС) Сергей Станишев все пак ще бъде кандидат за евродепутат, но в листата ще е на пето място.\n\r\nЯнаки Стоилов, който бе предложен от Нинова за второ място, но след гласуването на пленума изпадна до 12-о, обаче си направи отвод и няма да е въобще кандидат за евродепутат, пише \"\".\n\r\nЕто окончателния вариант на листата на БСП за евроизборите:\n                \n                \r\n1. Елена Йончева\r\n2. Петър Витанов\r\n3. Цветелина Пенкова\r\n4. Иво Христов\r\n5. Сергей Станишев\r\n6. Иван Кръстев\r\n7. Деница Златева\r\n8. Румен Гечев\r\n9. Момчил Неков\r\n10. Велизар Енчев\r\n11. Димитър Данчев\r\n12. Тодор Стоилов\r\n13. Валери Жаблянов\r\n14. Мариела Модева\r\n15. д-р Десислав Тасков\r\n16. Крум Дончев\r\n17. Емил Георгиев\n\r\nВ първоначалния вариант, който Корнелия Нинова предложи на членовете на партията, Сергей Станишев изобщо не фигурираше. Пленумът обаче дописа листата на Нинова и предложи 9 нови имена. След това последва тайно гласуване и така бе определен окончателният вариант на листата на БСп за евровота.\r\n\"Водещото за мен е БСП да се яви със силна \"Визия за България\", която да е уважавана и социална в единна Европа\", каза пред журналисти президентът на ПЕС Сергей Станишев след Пленума на БСП.\n\r\nТой посочи, че каквото зависи от него, то ще бъде направено, за да има силна и убедителна кампания. Станишев заяви, че кампанията на БСП за евровота трябва да има ясен европейски и социалистически профил, съобщи \"Фокус\"\n\r\n\"Всеки ден ГЕРБ създава проблеми, скандали и напрежение. Ние трябва да сме актуални с позицията и с това, което се случва, а се занимаваме със себе си\", коментира лидерът на ПЕС. \n\r\n\"Всичко това, на което бяхме свидетели днес, един много напрегнат пленум, можеше да бъде избегнато\", посочи Станишев. ", "date": "2019.04.14", "title": "Пленумът пренареди листата на Нинова, Станишев ще е кандидат за евродепутат"}
{"url": "https://www.dnes.bg/world/2019/04/14/protestirashtite-v-sudan-poiskaha-byrzo-formirane-na-kabinet.407571", "text": "Бързо формиране на цивилно правителство, това поискаха лидерите на протестното движение в Судан. Те представиха своите виждания на поелите властта военни, съобщава БТА.\r\nВчера новият ръководител на поелия властта в Судан преходен военен съвет генерал Абдел Фатах Бурхан заяви, че след консултации с опозицията ще бъде съставено цивилно правителство, и обеща, че преходният период ще продължи най-много две години.\r\nСнощи 10-членна делегация на протестното движение се е срещнала с военния съвет, който свали с преврат в четвъртък дългогодишния президент Омар ал Башир, съобщи в комюнике Омар ал Дигеир - председателят на Съюза за свобода и промяна, който обединява профсъюзи и опозиционни партии. Те са поискали в преходния военен съвет да бъдат включени цивилни, след това военните да предадат властта на цивилно правителство, както и да бъде преструктурирана могъщата разузнавателна служба.\r\n                    \n                    \n                Хиляди демонстранти остават днес пред генералния щаб на въоръжените сили в столицата Хартум, за да запазят натиска върху военния съвет - ден след като генерал Бурхан обеща да \"премахне корените\" на режима на Башир.\r\n ", "date": "2019.04.14", "title": "Протестиращите в Судан поискаха бързо формиране на кабинет"}
{"url": "https://www.dnes.bg/notifikacii/2019/04/14/izrael-shte-popravi-greshkata-prashta-nov-aparat-na-lunata.407573", "text": "След провала на израелската мисия до Луната по-рано тази седмица, \"Спейс Ай Ел\" реши да конструира и изпрати втори апарат на спътника си. Както и за първата мисия, \"Спейс Ай Ел\" ще разчита за набирането на средства на частни дарители и широката общественост.\r\n\"Имах време да помисля през уикенда над случилото се. Имайки предвид цялата подкрепа, която получавам, подкрепата на хора от цял свят, обявявам началото на нов проект: \"Берешит 2\". Започнахме дело, което ще бъде завършено\", заяви Морис Кан в интервю за Канал 12 на израелската телевизия.\r\n\"Няма да разчитаме на държавна подкрепа\", допълва Кан, като отбелязва, че инженерният екип на \"Спейс Ай Ел\" ще се срещне днес, за да започне планирането на проекта.\r\n                \n                Частният израелски космически кораб \"Берешит\" с тегло 585 килограма се разби на 11 април при спускането си на лунната повърхност. Ако опитът беше завършил успешно, Израел щеше да стане едва четвъртата страна в света след Съветския съюз, САЩ и Китай, осъществила кацане на Луната.\r\nМисията на \"Берешит\" първоначално беше част от съревнованието \"Лунар Екс Прайз\" на Гугъл и дори стигна до финала. Надпреварата обаче приключи миналата година, без да бъде излъчен победител. От компанията решиха да продължат със собствени усилия, успявайки да съберат 100 милиона долара. Дарения за мисията направиха както милиардери, така и ученици.", "date": "2019.04.14", "title": "Израел ще поправи грешката – праща нов апарат на Луната"}
{"url": "https://www.dnes.bg/notifikacii/2019/04/14/sriv-facebook-messenger-instagram-i-whatsapp-padnaha.407574", "text": "Социалната мрежа Facebook, както и Messenger, Instagram и WhatsApp, се сринаха в половин Европа. Българските потребители също не могат да ползват социалната мрежа от няколко часа.\n\n\r\nПри опит за отваряне на Facebook страницата изобщо не може да се зареди.\r\nЗатова и потребителите се пренасочиха към конкурентната Twitter, където коментират и изразяват недоволството си от срива на Facebook.\r\nПредполага се, че причината е технически проблем, но компанията все още не е коментирала официално.\r\nВ средата на март имаше също такъв подобен глобален срив, който засегна милион потребители за часове.", "date": "2019.04.14", "title": "Срив: Facebook, Messenger, Instagram и WhatsApp паднаха"}
{"url": "https://www.dnes.bg/stranata/2019/04/14/tejyk-pyten-incident-krai-makaza-zagina-bebe-na-6-meseca.407575", "text": "Тежък пътен инцидент със загинало дете на 6 месеца стана в неделя към 13:30 часа на международния път за Гърция край село Загорско. \r\nПо непотвърдена информация единият от катастрофиралите автомобили е на Лютви Местан, съобщава \"\".\r\nПо първоначални данни на полицията при включване в главния път автомобил \"Фолксваген\" се блъснал в друг автомобил, в който пътувало семейство с две деца. \r\nБебе на 6 месеца е починало, ранено е 9-годишно дете и 28-годишна жена. Пострадалите са откарани в кърджалийската болница. \r\nМястото на катастрофата е отцепено от полиция, а движението се извършва само в едната лента.\r\nВсе още не е ясно дали Лютви Местан е стоял зад волана. ", "date": "2019.04.14", "title": "Тежък пътен инцидент край Маказа, загина бебе на 6 месеца"}
{"url": "https://www.dnes.bg/notifikacii/2019/04/14/turciia-ili-bylgariia-izboryt-koito-triabva-da-napravi-vw.407565", "text": "Къде ще бъде новият завод на Фолксваген (Volkswagen)? За сега изборът се свежда между Турция и България, съобщават от БТА, цитирайки турски издания.\r\nСпоред медиите в съседката ни, двете държави са с най-силни алтернативи за проекта на Фолксваген поради условията, които предлагат.\r\nПредпочитанията на концерна натежавали към Турция заради разпределителната структура, която притежава, и наличието на повече квалифицирана работна ръка, отбелязват медиите.\r\nСпоред ДПА разходите за персонала в Турция били много по-евтини в сравнение с тези в Германия. Инвестицията на германския автомобилен гигант /в България или в Турция/ щяла да бъде за милиарди евро.\r\nПредставител на турската асоциация за автомобилостроене Алпер Канджа казва по повод информацията, че очакванията на Турция са евентуална инвестиция на Фолксваген в страната да бъде насочена към производството, а не концернът да ползва Турция само като пазар за продажба на продукцията си.\r\n                \n                Според турските източници Фолксваген е постигнал договореност със заводите на Форд в Турция за производството на микробуси в тези производствени съоръжения.\r\nПосочва се също, че специалисти от Фолксваген са били специално на посещение в София за инспектиране на възможностите, които притежава България, за евентуално инвестиране на германския автомобилен концерн в завод в страната. Ръководството на Фолксваген миналата година бе обявило, че през следващите пет години ще инвестира 44 милиарда евро за производство на електромобили, безпилотни коли и дигитални технологии.\r\n \r\n ", "date": "2019.04.14", "title": "Турция или България – изборът, който трябва да направи VW"}
{"url": "https://www.dnes.bg/notifikacii/2019/04/14/kuchetata-sa-detektor-za-rak.407567", "text": "Американски учени доказват, че кучетата не само са най-добрият приятел на човека, но могат и да усетят когато той е болен и то от животозастрашаваща болест. В 97% от случаите четириногите са успели да \"надушат\" развитието на рак у хората. \r\nЕкипът на Хедър Жункейра от компанията \"Биосент Ди Екс\" е работил с три дакела, предварително обучени да разграничават между нормален кръвен серум и тъкан със злокачествен рак на белия дроб. Кучетата са разпознали нормалната тъкан в 97,5 процента от случаите, а раковата - в 96,7 процента от случаите.\r\nУчените се надяват да използват откритието, за да разработят евтини и неинвазивни начини за откриване на рак. Те искат да определят и кои са биологичните съединения, които разпознават кучетата, и да разработят профилактични тестове на тази база.\r\nОбонятелните рецептори на всички кучета са 10 000 пъти по-чувствителни, отколкото на хората. ", "date": "2019.04.14", "title": "Кучетата са детектор за рак "}
{"url": "https://www.dnes.bg/obshtestvo/2019/04/14/ivancheva-poiskala-podkup-ot-1917-minimalni-zaplati-poluchila-268.407568", "text": "Десислава Иванчева поискала от строителния предприемач Александър Ваклин 997 000 лева подкуп или 1917 минимални рабтони заплати, но полчира едва 136 908 лева,  равно на 268 минимални работни заплати към онзи момент. Това съобщават от.\r\nИзчислението  направи прокурор Илиян Рангелов в своята пледоария. Една година след  ареста на кметицата, заместничката й Биляна Петров и бившия кмет на  район \"Младост\" Петко  Дюлгеров в спецсъда започнаха пледоарите на  делото. Повече от 3 часа пледираха прокурорите. Прокуратурата поиска за  тримата наказанието да бъде около средния размер за този вид  престъпление, предвиждащ от 10 зо 30 години затвор, също както и  конфискация на имушеството и без право да заемат  ръководни длъжности.\r\n                    \n                    \n                Проблемът  с корупцията е особено наболял в нашето общество, казаха прокурорите в  пледоариите си. Те охарактеризираха тримата подсъдими като безкрупулни  хора, а Иванчева - като човек с чувство за безнаказаност, който отказвал  да се съобрази със съда и бавела преписките, без да мисли, че от това  се трупат загуби.\r\nОт пледоарията стана ясно, че първоначално кметицата и заместничката й  мислели да поискат от Ваклин, който строи в местността \"Камбаните\" от 3  до 5 процента от 12 500 кв. м разгъната площ, което се равнява на около  650 кв. м или пък 250 000 евро пари. Тъй като обаче Ваклин имал и още  строежи в \"Младост\", сумата нараснала на 500 000 евро.\r\nУточенението  на парите станало, след като в началото на февруари Ваклин подал сигнал  в КПКОНПИ, тъй като преписката му се бавела близо година и той усетил,  че ще има корупционни намерения спрямо него. На 23 март Ваклин и  Дюлгеров се срещнали и се разбрали плащането да става на части, като  Дюлгеров предложил на 3 пъти по 70-80 хил евро. На 2 април 2018 г.  Ваклин осигурил първата сума от 70 000 евро. Тя в била в 100 броя  банкноти от оп 500 евро и 200 - по сто евро. Парите били предадени на  разследващите.\r\nНа 3 април Дюлгеров, Иванчева и Петрова се срещнали  в пицария близо до дома му в \"Борово\" като Дюлгеров уведомил кметицата и  заместничката й, че Ваклин е съгласен, но иска лична среща с тях, за да  бъде сигурен, че давайки парите, проектът му нямало да бъде спъван.  Тази среща се състояла на 13 април 2018 г. \r\nИванчева обаяснила на  срещата с Дюлгеров, че до първото плащане преписката ще стои при нея.  Самото предаване на парите станало на 17 април.", "date": "2019.04.14", "title": "Иванчева поискала подкуп от 1917 минимални заплати, получила 268"}
{"url": "https://www.dnes.bg/mish-mash/2019/04/14/uikiliiks-spokoino-kotkata-na-asandj-e-dobre.407569", "text": "\"Можем да потвърдим, че котаракът се намира в безопасност. Асандж помоли  своите адвокати да я спасят от заплахите в посолството (на Еквадор) в  средата на октомври (2018 г.). Те ще се съберат в свободни условия“, това написаха от организацията Уикилийкс в профила си в Twitter. \n\r\nЗа да докажат, че написаното е исина, от Уикилийкс публикуваха и видео, в което показват как Кат-стро гледа задържането на своя стопанин.\r\nУспокоението идва след като много хора в мрежата се запитаха, какво ще се случи с популярната котка на Асандж, която бе едниственият му приятел в посолството, но и една от причините, домакините му да го изгонят.\r\n                    \n                    \n                 \r\n \r\n \r\n \r\n\r\n \r\n ", "date": "2019.04.14", "title": "\"Уикилийкс\": Спокойно, котката на Асандж е добре"}
{"url": "https://www.dnes.bg/index/2019/04/14/sled-vsichki-tezi-godini-zashto-ekvador-izostavi-asandj.407542", "text": "Всеки е чувал поговорката \"Не хапи ръката, която те храни\". В случая на Джулиан Асандж обаче най-вероятно тя ще звучи по следния начин - \"Не прави мръсотия в посолството, което те крие от врага\".\r\nАрестът на известния журналист и създател на \"Уикилийкс\" не дойде като изневиделица. Всъщност, всички рано или късно го очакваха, тъй като отношенията между домакините от Еквадор и техният гост Асандж не бяха особено добри. Той заведе няколко дела срещу тях, а те... го предадоха на полицията.\r\nСигурно се питате, какво толкова е вбесило Еквадор? Причината не е една. \n\r\nАсандж многократно обвинява домакините си, че нарушават човешките му права. Първо, завежда дело заради строгите правила, които посолството му налага, за по-чист и спокоен живот в сградата. Естествено, съдията отхвърля иска му.  Журналистът също така е недоволен, че няма достъп до интернет и телефон.\r\n                \n                И въпреки, че домакините на Асандж учтиво го помолили да не заема страна по деликатния въпрос между Каталуния и Испания, за да не нарушава връзката на Еквадор с останалите държави, журналистът не успял да си държи езика зад зъбите. Той шумно се обяви в подкрепа на каталунците.\r\nПосле, във войната домакини - гост се намесило и оръжието на Асандж - \"Уикилийкс\".  В сайта не само че се появиха документи, имейли и съобщения от личния живот на президента на Еквадор Ленин Морено, но той бе обвинен в корупция. Но и с това ударите не спряха. След като всички се изказаха за това, дали снимките и файловете свързани с Морено са истински или фалшиви новини, \"Уикилийкс\" свика пресконференция и обяви, че са открили доказателства, които показват, че Асандж е следен от хора вътре в посолството, правени са му тайни аудио и видео записи.\r\nИ ако това не е преляло чашата за служителите на посолството на Еквадор, то навиците на затворения 7 години Асандж може би също са помогнали. Журналистът се забавлявал като карал скутер из коридорите на сградата и играел футбол, нагрубявал служителите и рисувал личица по стените. Той отказвал да си измие чиниите, оставял печката включена. Дори не чистел след котката си. Когато бил ядосан, често оставял мръсните си гащи в банята и дори не пускал водата в тоалетната.\r\nСлужителите на посолството се страхували, че той е поставил камера, която го следяла, ала те така и не можели да си вършат работата като хората, защото из цялото имение се носила силна музика.\r\nСега Асандж е в най-охранявания затвор в Лондон - Белмарш, където охранителите едва ли ще са възхитени от подобно държание...\r\n ", "date": "2019.04.14", "title": "След всички тези години – защо Еквадор изостави Асандж?"}
{"url": "https://www.dnes.bg/index/2019/04/14/sled-dylga-i-tejka-razpraviia-kakvo-reshiha-v-bsp.407570", "text": "Пленумът на БСП започна със скандал, съобщиха от Заради засилените мерки за сигурност, дългогодишния бивш депутат Георги Божинов не бе допуснат до залата, защото охраната не откри името му в списъците. Той се обиди и си тръгна, а след последвал скандал излезе лично служителка на \"Позитано\", за да го въведе в сградата.\r\nСлед като грешката бе поправена, дойде време за важните рещения. Пленумът на БСП след дълга и тежка разправия заключи, че 4 места от листата на БСП ще са за гражданска квота и коалиционни партньори.\r\nПленумът обсъди първо местата за гражданската квота и коалиционните партньори. Като гражданска квота е и водачката на листата Елена Йончева.\n                \n                \r\nПредложението на Нинова беше за 4-о и 10-о за гражданска квота, за които тя лансира имената на шефът на президентския кабинет Иво Христов и бившият депутат, лидер на партия \"Българска пролет\" и настоящ водещ на предаване в червената телевизия Велизар Енчев. Последният обясни, че е научил за включването му в листата снощи. Приел поканата, защото било важно ГЕРБ и ОП да загубят изборите. Енчев отрече да е говорил антиевропейски досега.\n\r\nЗа мен най-важната национална кауза си остава успешният мандат на президента Румен Радев, който е основен контрапункт на пълзящата автокрация. А БСП е единствината опозиция, нормално е да приема, заяви пък шефът Иво Христов. Рано сутринта зам.-шефът на ПГ на БСП Драгомир Стойнев обясни, че Христов е номинация на Изпълнителното бюро.\n\r\nНа 17-о място като коалиционен партньор влиза Емил Георгиев от \"Екогласност\". Ние сме коректен коалиционен партньор на БСП, обясни присъствието си той. Запитан за отсъствието на Станишев от евролистата, той обясни, че това е проблем на БСП. От наша страна една дума няма да чуете срещу Станишев, каза Георгиев.\n\r\nВторото място за гражданска квота да е 6-о, а не 4-о, поискал обаче Георги Божинов. Но за изненада при гласуването първо било предложението на ИБ, което минало с под 80 гласа.\n\r\nКаква ще е позицията на бъдещите евродепутати на БСП към ПЕС и ще напуснат ли те групата на социалистите и демократите, попитали много от членовете на пленума. Антон Кутев акцентирал въпроса особено на позицията по този тема на кандидатите от гражданската квота.\n\r\nБСП да се определи спрямо ПЕС поискал и Георги Пирински.", "date": "2019.04.14", "title": "След дълга и тежка разправия – какво решиха в БСП?"}
{"url": "https://www.dnes.bg/evroizbori-19/2019/04/14/borisov-listata-na-bsp-e-shpionin-dyrjavna-sigurnost.407572", "text": "На представянето на платформата на ГЕРБ за евроизборите, премиерът Бойко Борисов не пропуска да коментира листата на БСП.\r\n\"В листата на БСП има само един човек, който може би разбира нещо от  европейска политика. От там нататък е шпионин - държавна сигурност,  шпионин - държавна сигурност. Бях сигурен за Иво Христов, видях ги онзи  ден как се гледат той и Корнелия Нинова. Невключването на Сергей  Станишев в листата означава, че нашите опоненти нямат нищо общо с  европейските социалисти, това ще е тълкуванието навън\", отбеляза премиерът.\r\n\"По  всяка една тема показахте компетентност и няма шанс някой да ви надбори  или да излезе по-добре подготвен\", похвали той кандидатите за  евродепутати от ГЕРБ - но довърши \"затова съм сигурен, че ще започват и  ще свършват с апартаменти и подобни тераси. Ние шамарите си ги изядохме,  нашите уроци си ги научихме. Мисля че всички са наясно на какво  реагират хората\".\r\n                    \n                    \n                Борисов припомни и изключителния успех на българското европредседателство.\r\n\"Не случайно навсякъде България се сочи като пример, за това, което  правим и се прави. Освен това знаковата среща ЕС-Турция се проведе в  България и на нея дойдоха президентът Туск, Юнкер, Ердоган. Срещата  Китай-ЕС след това не се проведе в Румъния, а в Брюксел. За какво говори  това?\", каза премиерът.", "date": "2019.04.14", "title": "Борисов: Листата на БСП е шпионин - държавна сигурност"}
{"url": "https://www.dnes.bg/kino/2019/04/14/stoinostta-na-choveshkiiat-kapital.407127", "text": "Инцидент между луксозен джип и велосипед преплита съдбите на две семейства край езерото Комо. Докато медици се опитват да спасят мъжът с колелото, ретроспективни кадри показват, че катастрофата не е съвсем случайна.\r\nСюжетът е разказан от Паоло Вирзи  в \"Човешкият капитал\". Режисьорът разглежда историята от няколко ракурса, за да залепи постепенно липсващите парчета от пъзела на човешките взаимоотношения. Разделението е ясно и категорично - фамилиите от различни прослойки трудно могат да уеднаквят ценностите си. Човешката същност е разкостена в свят, окупиран от материализла. Може ли човек да спре да иска все повече - всеки от персонажите е вглъбен в надпревара за изкачване на поредната стълбица от обществената йерархия.\r\n                    \n                    \n                Основа на филма е романът на Стивън Амидон, който умело ни вмъква в света на съвременния човек, устремен да остойностява всичко и всеки. \"Човешки капитал\" е всъщност терминът, с който се определя нетната стойност на жертвата при пътна злополука. Колко струва и струва ли си изобщо да се живее в подобен свят?\r\nВирзи не се задоволява да заснеме просто напрегнат трилър, а прави дисекция на болката и суетата на социалното неравенство. Ролите са поверени на Фабрицио Бентиволио, Валерия Голино, Фабрицио Джифуни и др.\r\nГледайте \"Човешкият капитал\" на 14 април от 23.00 часа по телевизия .\n\r\n ", "date": "2019.04.14", "title": "Стойността на  \"Човешкият капитал\""}
{"url": "https://www.dnes.bg/sofia/2019/04/14/vijte-kyde-niama-da-ima-voda-na-15-april-v-sofiia.407576", "text": "На 15 април 2019 г. (понеделник), във връзка с реконструкция на уличен водопровод на ул. \"Свети Георги Победоносец“ кв. \"Кремиковци“се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: ул. \"Свети Георги Победоносец\", ул. \"Райна Княгиня\", ул. \"Мургаш\", ул. \"Река Елешница\", ул. \"Ралица\", ул. \"Кремиковска\", ул. \"Възраждане\", ул. \"Стефан Караджа\", ул. \"Радивоя\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: пред читалището.\n                    \n                    \n                \r\nНа 15 април 2019 г. (понеделник), във връзка с подмяна на сградно водопроводно отклонение на ул. \"Лозарски път“ кв. \"Кумарица“, се налага спиране на водоподаването от 09:30 до 14:30 часа на клиентите на \"Софийска вода\", живеещи в района на: по ул. \"Лозарски път“ от ул. \"Заводско шосе“ до ул. \"Първа Шопска дивизия“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Лозарски път“ ъгъла с ул. \"Заводско шосе“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx\r\n.\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.04.14", "title": "Вижте къде няма да има вода на 15 април в София"}
{"url": "https://www.dnes.bg/notifikacii/2019/04/14/katrin-taseva-sys-srebyren-medal-na-finala-na-topka.407577", "text": "Катрин Тасева спечели сребърен медал на финала на топка на Световната купа по художествена гимнастика в София. Българката, която вчера взе бронз в многобоя, се представи страхотно и беше оценена с 19.950 точки.\n\r\nНевяна Владинова допусна неточности в изпълнението си на топка и остана на шесто място с 19.100 точки. Шампионка на топка стана Екатерина Селезньова (Русия) с 20.700 точки, а трета е Линой Ашрам (Израел) с 19.600.\n\r\nПо-рано днес Невяна Владинова и Катрин Тасева заеха съответно четвърто и шесто място на финала на обръч. Владинова изигра много добре съчетанието си и беше оценена с 20.000 точки. Катрин Тасева изпълни стабилно композицията си и получи оценка от 19.600 точки.\n                \n                \r\nПобедителка на обръч стана Линой Ашрам от Израел с 21.200 точки, а след нея се наредиха рускините Екатерина Селезньова с 21.050 и Александра Солдатова с 20.750 точки. \n\r\nПо-късно днес са финалите на бухалки и лента при жените, както и двата при ансамблите - на пет топки и на три обръча/два чифта бухалки.\r\n", "date": "2019.04.14", "title": "Катрин Тасева със сребърен медал на финала на топка"}
{"url": "https://www.dnes.bg/sofia/2019/04/14/za-po-zelena-i-krasiva-stolica-sofiia-kara-kolelo-i-ticha.407578", "text": "\n1023 столичани и гости на града участваха във Велошествието и атлетическото бягане под мотото \"София кара колело и тича за по-чист въздух\".\n\r\nВъпреки хладното време още от сутринта площад Народно събрание се изпълни от множеството желаещи да потеглят по маршрута през Орлов мост покрай Перловската река и НДК и после по бул. \"Витоша\" до Южния парк. Там ги очакваше колоритен спортен празник с много музика, надпревари, конкурси за деца, велоактивности, песни, танци и томболи с награди за над 2000 лв., пише БТА.\n\r\nКъм тези над хиляда участници, в Южния парк се присъединиха няколко хиляди зрители и излезли на чист въздух в неделния ден. Събитието се организира от \"София - Европейска столица на спорта\", Центърът за градска мобилност и Столична община.\n                    \n                    \n                \r\nСтартът пред Народно събрание бе даден от Николай Стойнев - зам.-председател на Столичен общински съвет, който поздрави присъстващите с пожеланието по-често да бъдем на велосипеди и да използваме алтернативни на автомобилите начини на придвижване за да бъде градът по-чист и екологичен. По трасето потеглиха над 800 колоездачи. Десетина минути по-късно организационният секретар на \"София - европейска сторица на спорта\" Анатоли Илиев даде старта на бегачите, които бяха над 200.\n\r\nМножество популярни спортни звезди на България поведоха колоната и дадоха пример как можем да направим нашия град още по-чист, зелен и красив. Сред участниците отново беше легендарната Евгения Раданова, която освен с трите си медала от зимни олимпиади е и единствената българка участвала и на зимна, и на лятна олимпиада със своя старт в колоезденето от Игрите в Атина 2004 г. \n\r\nДо нея беше изтъкнатият гимнастик Йордан Йовчев, един от най-популярните българи. \n\r\nВ колоната бяха част от младите таланти на българския спорт: новата звезда на световното фигурно пързаляне Александра Фейгин, която едва на 16 години записа тази зима историческото 11-о място на Европейско първенство в Минск и престижното 17-о място на Световното в Япония при жените. Преди 5 дни Фейгин бе обявена за новото лице на инициатива \"София - европейска столица на спорта\".\n\r\nНа старта беше и бронзовата медалистка от току-що завършилото Световно първенство за девойки по фехтовка в Торун (Пол) и носителка на Световната купа на сабя Йоана Илиева, както и едно от златните български момичета: световната и европейска шампионка и носителка на бронзов медал в ансамбъла по художествена гимнастика от Олимпиадата в Рио 2016 Ренета Камберова, плюс деца от хокейните школи, баскетболната легенда Роберт Гергов, много общински съветници, известни личности от културата, политиката и бизнеса.\n\r\nСред участниците бе и легендарният алпинист Дойчин Боянов, който изкачи Еверест без кислород. Българския герой през миналата година осъществи заедно с приятели и съмишленици уникален благотворителен проект с щафетния супермаратон \"Един ден на Витоша\". В пъстрата колона видяхме и група колоездачи от Датското посолство, техни представители се включват активно в много спортни събития и надпревари у нас и по-конкретно в София. \n\r\nДопълнителен колорит внесоха участниците с юнисайкъл - велосипеди с едно колело от \"София юнисайкъл клуб\", които преминаха целия 4-километров маршрут и след това дадоха възможност на желаещите да се пробват в тази така атрактивна дисциплина.", "date": "2019.04.14", "title": "За по-зелена и красива столица - София кара колело и тича"}
{"url": "https://www.dnes.bg/stranata/2019/04/14/zaradi-dyjda-prokapa-tavanyt-na-hudojestvenata-galeriia-v-ruse.407579", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В Русе проливните дъждове от последните дни наводниха художествената галерия. \r\nОт над 30 дупки от тавана тече вода, съобщава Bulgaria ON AIR.\r\nЗасега няма повредени картини, но трябва поне по два пъти на ден да се излива събраното в кофите и легените и непрекъснато да има дежурен, който да обикаля помещенията.", "date": "2019.04.14", "title": "Заради дъжда: Прокапа таванът на художествената галерия в Русе"}
{"url": "https://www.dnes.bg/notifikacii/2019/04/14/shtastliv-krai-lekari-ot-dobrich-spasiha-rodilka-s-tumor.407580", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Лекари от Добрич спасиха живота на 29-годишна родилка. С рядка операция първо е отстранен тумор с тегло над 300 грама, а след това на бял свят се появява здраво момченце, разказва Bulgaria ON AIR.\r\nТова е първото раждане на младата майка. По време на бременността, състоянието ѝ е било внимателно следено и бебето е трябвало да се роди на 24 април.\r\nЗаради постоянно растящия тумор обаче се наложило да бъде извършено Цезарово сечение.\r\nНалага се медицинският екип първо да отстрани тумора, за да извади бебето, а операцията е извършена за около 20 минути, въпреки че лекарите казват, че такава операция обикновено отнема час.\r\nНай-важното е, че майката ще може да има и още деца, без усложнения при следваща бременност, подчертаха медиците.", "date": "2019.04.14", "title": "Щастлив край: Лекари от Добрич спасиха родилка с тумор"}
{"url": "https://www.dnes.bg/notifikacii/2019/04/14/sled-sriva-facebook-i-instagram-veche-rabotiat-normalno.407581", "text": "Facebook, Instagram и WhatsApp вече функционират нормално, след като няколко часа потребители от цял свят нямаха достъп до тях.  \n\n\r\nЗа проблеми бе съобщено в САЩ, Европа и Сингапур, предадоха ТАСС и Асошиейтед прес, като се позоваха на специализирания сайт Даундитектър (Downdetector).\n\r\nСривът на Фейсбук е започнал в 6.28 ч. източноамериканско време (13.28 ч. българско време). Потребители се оплакваха, че имат проблеми със зареждането на своята страница, с влизането си в социалната мрежа или че изобщо профилът им е недостъпен.\n\r\nСривът на Инстаграм е започнал само 5 минути по-късно - в 6.33 ч. източноамериканско време, а проблемите с УотсАп - след още по-малко от половин час - в 6.58 ч. източноамериканско време. Потребители на комуникационното приложение се оплакваха, че не могат да изпращат и получават съобщения или че изобщо не могат да влязат в системата.\n                \n                \r\nНай-много сигнали за проблеми са били подадени във Великобритания, Франция, Италия, Гърция, Чехия и Сингапур, отбелязва ТАСС, цитирана от БТА.\n\r\nАП припомня, че Фейсбук придоби Инстаграм през 2012 г. и УотсАп две години по-късно. Според данни на компанията Фейсбук всеки ден има над 1,52 милиарда активни потребители.\n\r\nМиналия месец двете социални мрежи и комуникационното приложение преживяха един от най-дългите си сривове, припомня Ройтерс. Тогава потребители по целия свят имаха проблеми с ползването им повече от 24 часа.\n\r\nОт Фейсбук обясниха този срив с промяна в сървърна конфигурация.", "date": "2019.04.14", "title": "След срива: Facebook и Instagram вече работят нормално"}
{"url": "https://www.dnes.bg/index/2019/04/14/platformata-na-gerb-za-ep-kohezionna-politika-migraciia-otbrana.407566", "text": "\n\r\nДнес, партия ГЕРБ представя политическата си платформа за предстоящите европейски избори на 26 май. \n\r\n\"Силата на нашата платформа е, че ще защитаваме това, което се припокрива с приоритетите на ЕНП - кохезионна политика, миграция, отбрана. Благодаря на всички структури в страната, включително и на СДС, които правят всичко възможно, за да се подготвим максимално добре на предстоящите европейски избори.\", заяви заместник-председателят на партията Цветан Цветанов, цитиран от NOVA.\n\r\n\"Нямам съмнения, че днес ще бъде представена една прекрасна платформа. Въпросът е тя да стигне до българските избиратели. Опитът да превърнем дебата за Европа във вътрешнополитически дебат не е правилен. На този прекрасен отбор, на тази прекрасна платформа желая успех”, каза председателят на СДС Румен Христов.\n                \n                \r\n\"Правителството на ГЕРБ и Бойко Борисов отвориха нова страница в отношенията ни със Западните Балкани. Ще работим за намаляване на цените на роуминга в тези страни\", каза още Габриел, която води листата на ГЕРБ за предстоящите избори. Тя добави, че сред приоритетите на партията ще бъдат премахване на фалшиви акаунти, обучения за безопасност онлайн, както в училище, така и в бизнеса, да се подобри достъпът до интернет в селски и отдалечени райони, безплатен безжичен интернет навсякъде в страните от ЕС за по-лесна свързаност на бизнеса и хората, както и създаване на Европейски център за киберсигурност. \n\r\n„Понякога европейският бюджет звучи много неразбираемо за хората. Истината е, че той прилича на един семеен бюджет. Както всяко семейство има нужда от бюджет, за да посреща своите нужди, така и всяка държава има нужда от бюджет”. Това заяви Андрей Новаков, който представи платформата на ГЕРБ относно бюджетната политика на ЕС. По думите му европейският портфейл за предстоящия период ще бъде 1 трилион и 30 млрд. евро. „Фалшивата новина е, че след 2020 г. парите за България ще спрат. Нашите опоненти казаха, че България внася в европейския бюджет повече, отколкото получава, това не е така. Бюджетът е тази гравитация, която ни държи заедно”, каза още Новаков. Според Новаков парите за земеделие се увеличават и продължава секторът да бъде приоритетен. За малките населени райони ще има 5 млрд. лв в следващите години.\n\r\nПреди седмица партията избра за слоган на евровота – „Европа ни чува“.\n\r\nОт ГЕРБ залагат на най-малко 7 евродепутати в бъдещия Европарламент.", "date": "2019.04.14", "title": "Платформата на ГЕРБ за ЕП: кохезионна политика, миграция, отбрана"}
{"url": "https://www.dnes.bg/balkani/2019/04/14/desetki-hiliadi-syrbi-skochiha-sreshtu-pravitelstvoto.407556", "text": "\"Здравейте уличници, здравейте тъпи пиячи на еспресо, здравейте наемници  на Сорос, здравейте неблагодарници, които всеки ден разплакват своя  президент, който не спи заради това. Имате ли малко срам, нещо човешко в  себе си?“ – започна Трифонович изказването си, като добави: \"Леле,  колко сте много...“, така актьорът Сергей Трифунович, президент на Движението на свободните граждани (ДСГ) се обърна към събралите се десетки хиляди сърби на антиправителственият протест в Белград. Той е най-масовият от всички до сега, съобщават от Агенция Фокус.\r\nУчастниците в съботния протест „Всички като един – 1 от 5 милиона“ в Белград отправиха своите искания към правителството на Сърбия, от което очакват свободен достъп до медиите и договор за честни избори, както и равно участие на правителствените представители и опозицията в Регулаторното тяло за електронните медии, предава скопското електронно издание \"МКД“.\r\n                    \n                    \n                Демонстрацията започна в около 15:30 пред Скупщината и продължи с марш до сградата на правителството. Според медиите, пред сръбския парламент са се събрали десетки хиляди, най-много от всички протести досега, които въпреки препятствията за достигане до Белград, са се успели да се стекат от цяла Сърбия.\r\nПредставители на културната и обществената сцена се обърнаха към протестиращите,и заявиха, че гражданите \"търсят държава от 27 години и бранят достойнството си на улицата“.\r\n\"Кълна се, незнам как, но това ще спре тук. Това е нашата последна улица“, каза още Трифунович.\r\nТрифонович подчерта, че „съществото, което е свикнало с липсата на свобода, вече не е човек“.\r\n\"Нашата задача е да разширим тази битка за свобода“, каза Трифонович, добавяйки, че \"достойнството няма цена“.\r\nБившият президент на Сърбия Борис Тадич се обърна към събралите се хора, като заяви, че \"Вучич е враг на демокрацията. Всеки, който го подкрепя, е враг на демокрацията“. Демонстрантите скандираха \"Оставка, оставка“ и \"Крадецо Вучич“.\r\nОт другата страна още от петък вечерта в сръбския парламент, както и в кметството на Белград и общините се бяха събрали депутати от управляващите партии, за да защитават тези институции от „нападения на насилници“. В сръбския парламент присъстваха и служители на органите на реда.\r\nНяколко публични личности се изказаха на платформата, включително журналиста Сърджан Шкоро и проф. Чедомир Чупич и др.\r\nОт речите им и от песнопенията на протестиращите бе изпратено съобщение до президента Александър Вучич да подаде оставка. Същото се изисква и за цялото държавно ръководство. Оставките, свободните и честни избори и свободата на медиите са исканията на опозицията.\r\nНа протеста \"всички като един – един от пет милиона“ бяха прочетени искания за формиране на обща комисия на властта и опозицията за дефиниране на честни и справедливи условия за провеждане на избори. Избиране на нов състав на Регулаторния орган за електронни медии (РЕМ) и избор на избор на технически и редакторският екип на Радио-телевизия Сърбия и Радио-телевизия Войводина.\r\nПредставители на протеста \"Един на пет милиона\" заявиха, че са готови да разговарят с властите и че в следващите дни ще делегират представители за трите предложени работни групи.\r\n\"За да започнем диалога, не само определихме представителите на опозиционните партии, но и представителите на сдруженията\", подчертаха от митинга.\r\nЦелта на организаторите на протестите е да покажат силата и масата на демонстрациите, както и да привлекат вниманието на международната общественост.", "date": "2019.04.14", "title": "Десетки хиляди сърби скочиха срещу правителството"}
{"url": "https://www.dnes.bg/notifikacii/2019/04/14/papata-kogato-stanesh-rob-na-telefona-gubish-svobodata-si.407539", "text": "Младите хора не трябва постоянно да се взират в своите мобилни телефони, призова днес папа Франциск, цитиран от ДПА. \"Моля ви, освободете се от своята зависимост от мобилните телефони\", каза Светият отец във Ватикана пред ученици от \"Висконти\" - елитна гимназия в центъра на Рим.\r\n\"Сигурно сте чували за трагедията на пристрастяването [. . .], но тази с мобилните телефони е много незабележима\", предупреди 82-годишният папа. Франциск призна, че \"мобилните телефони са от голяма полза, голям напредък\". \"Те трябва да се използват и е хубаво, че всеки знае как да ги използва, но когато станеш роб на мобилния си телефон, губиш свободата си\", подчерта той.\r\n                \n                Франциск прикани юношите и девойките да не се страхуват от тишината, да бъдат сами със себе си; не винаги, защото това не е добре, но да отделят време да бъдат сами със себе си.\r\nПрез 2017 г. папата се оплака, че по време на литургия се използват мобилни телефони, включително от \"много свещеници и епископи\", припомня ДПА.\r\n\"Моля ви! Литургията не е шоу!\", каза тогава Франциск, като отбеляза, че по време на служба свещеникът казва \"Издигнете сърцата си\", а не \"Издигнете мобилните си телефони, за да направите снимка\". (БТА)\r\n ", "date": "2019.04.14", "title": "Папата: Когато станеш роб на телефона, губиш свободата си"}
{"url": "https://www.dnes.bg/mish-mash/2019/04/14/vechen-jivot-horata-koito-zamraziavat-telata-si.407540", "text": "Представяте ли си свят, в който няма смърт? В който дори онези, които са си отишли, могат да се върнат? Технологията все още е далеч от изобретяването на подобна чудотворна машина, но има хора, които толкова силно вярват в нея, че се съгласяват мозъците и телата им да бъдат замразени.\r\nПроцедурата носи името крионика. \"Пациентите\", които са избрали да не бъдат погребани в студената земя, се съхраняват в контейнери, пълни с азот, при температура от - 196 градуса. Това са градусите, при които жизнени, химични и като цяло всички процеси спират. На -196 градуса, времето вече не тече.\r\nОт 2005 година руската компания \"Криорис\" е съхранила телата на 66 човека. Сред тях е и съпругата на бизнесмена Антон Зелдин, която загива в катастрофа през лятото на 2018 година.\r\n                    \n                    \n                \"Аз си представям две възможности. Едната е смърт, а другата - шанс за живот. Този шанс е точно една минута. Но когато трябва да избираш е най-логично да се спреш на този, който е най-несигурен\", казва Зелдин пред BBC. Той се надява, че замразявайки тялото на съпругата си Ваня, съдбата рано или късно ще ги събере отново.\r\nЗа да бъде съхранено едно тяло, то трябва да бъде \"обработено\" в рамките на 48 часа след настъпилата смърт. Първо, кръвта се заменя със субстанция, за да не бъдат повредени клетките, когато замръзнат. След това \"пациентът\" се потопявя в лед и се полага в контейнер с азот, където да чака развитието на технологиите.\r\n\"Тя със сигурност би се съгласила на това на 100%. Често сме си  говорили, че технологиите ще поддържат живота ни възможно най-дълго,  докато един ден не преборят смъртта. Но естествено, ако това не се  случи, криониката е единственият ни шанс\", обяснява Антон. Тялото на Ваня ще бъде съхранявано в слад в продължение на няколко години с надеждата, че технологията на бъдещето ще може да върне хората към живот. Той също подписва договор за крионика. Още 200 човека, които са живи, са подписали договор с \"Криорис\" и ще се превърнат в пациенти на компанията след смъртта си.\r\n\"Смъртта е ужасно нещо и е нормално хората да се страхуват от нея. Но ние можем да поработим върху това, как да решим този проблем. Може да не доживея деня, в който технологията ще може да възстанови съзнанието на Ваня. За това, да се подложа и аз на същото е единственият начин да я срещна отново.\"\r\n ", "date": "2019.04.14", "title": "Вечен живот – хората, които замразяват телата си"}
{"url": "https://www.dnes.bg/stranata/2019/04/14/strah-v-gabrovo-romi-prashtat-decata-si-pri-bylgari.407541", "text": "Размириците в Габрово накараха ромските фамилии да се страхуват за децата си, съобщават от\r\n. Много семейства пращат наследниците си при приятели българи, за да не пострадат. Повече от тях не искат дори да замръкнат на улицата.\r\n\n\r\n“Сега ще дойде моята шефка да ми прибере децата у тях, защото имаме притеснения. Не сме направили нещо лошо, но има протести - ще чупят, ще правят. Имаме 6 деца, живеем с баща ми, майка ми и брат ми.\n\r\nХората имат право да протестират, обаче заради едни роми защо трябва да страдат и други. Всички ни слагат под един знаменател - неграмотни. Но не всички са неграмотни, аз съм завършил средно образование, работя, не чакаме на социални помощи, всичко си плащаме, дори и къщата си е наша”, обяснява Иван Димитров. Неговата фамилия е може би най-старата в Габрово. Той е потомък на първите роми в града - баба Божана и дядо Дико.\r\n                    \n                    \n                Но след събитията от последните дни, Иван не ходи на работа, нито съпругата му. Признават, че хората вече ги гледат по различен начин.\n\r\n“Жандармерията сега е тук, а утре ще дойдат да ни запалят. Къде да тръгнем - като шумкари по горите ли? А децата? Няма заради други хора да си напускаме града и да бягаме”, казва жената на Иван - Зюмбюла.\n\r\n56-годишният Васил Иванов вече е потърпевш от ескалиралото напрежение в града. Къщата му е потрошена в първата нощ на бунта. Казва, че е пръснал при роднини 28-те си внучета като овце, а със синовете обикаля по улиците. “Като стане тъмно, заминавам да се крия, не мога да спя спокойно. Юрганите запалиха. Полицаите хвърлиха вода да не изгори къщата. В 3 часа дойде жандармерията. Как да спя, цяла нощ на пътя съм стоял”, разказва мъжът, който работи в БКС в града. Циганите, които имат приятели българи и досега са живели заедно с тях в мир, казват, че такова нещо в Габрово не е било.", "date": "2019.04.14", "title": "Страх в Габрово – роми пращат децата си при българи"}
{"url": "https://www.dnes.bg/world/2019/04/14/s-pushka-na-ramo-maduro-iska-oshte-1-mln-voinici-v-armiiata-si.407544", "text": "За да защити режима си, президентът на Венецуела Николас Мадуро нареди броят на членовете на цивилните милиции да се увеличи. Той иска към защитниците му да се включат още 1 милион души, предаде Ройтерс, цитиран от БТА\r\n.\"С пушките ви на вашите рамене, бъдете готови да защитавате родината и  да разорете браздите, за да засадите семена, от които ще се получи храна  за общността, за народа\", призовава Мадуро събралите се милиционери в Каракас.\r\nДо този момент ръководството на венецуелската армия продължава да е  лоялно към Николас Мадуро въпреки обещанието на Хуан Гуайдо да даде  амнистия на военните, които минат на страната на опозицията. Стотици  войници поискаха убежище в съседна Колумбия, отбелязва Ройтерс.\r\n                    \n                    \n                А в същото време опозиционният лидер Хуан Гайдо пък посети щата Сулия (Западна Венецуела),който бе сериозно засегнат от спиранията на тока във Венецуела.\r\nЛидерът на контролираното от опозицията Национално събрание Гуайдо, който през януари се обяви за временен президент на Венецуела, призовава военните да обърнат гръб на Мадуро на фона на хиперинфлацията, икономическата криза и спиранията на електричеството в страната през последния месец.\r\nГуайдо бе признат за лидер на Венецуела от Съединените щати и повечето западни държави, които са съгласни с аргумента му, че преизбирането на Николас Мадуро за президент миналата година е било нелегитимно.\r\nЦивилните милиции, създадени през 2008 г. от покойния президент на Венецуела и ментор на Мадуро Уго Чавес, се отчитат директно пред президента и имат за цел да допълнят работата на въоръжените сили.\r\nМадуро, който нарича Гуайдо американска марионетка, заяви, че цели да увеличи броя на членовете на цивилните милиции до три милиона души до края на годината, като сега те са над два милиона. Мадуро ги насърчи да участват в селскостопанското производство. Недостигът на храна и лекарства принуди повече от три милиона венецуелци да напуснат родината си през последните години.\n\r\nВъпреки че електричеството бе като цяло възстановено в Каракас, правителството на Мадуро въведе режим на тока за останалата част от Венецуела.\r\nХуан Гуайдо пътува из Венецуела, за да събере още подкрепа за опозицията. В щата Сулия, където е изкопан първият петролен кладенец на Венецуела и където се намира вторият най-голям венецуелски град Маракайбо, Гуайдо заяви:\r\n\"Ние сме тук, за да видим как е ситуацията, да видим вашето страдание. Сулия обаче ще се възроди отново\".\r\nДвама служители на централната банка на Венецуела, които бяха арестувани, след като по-рано тази седмица се срещнаха с Хуан Гуайдо, бяха освободени вчера.\r\nСпоред правозащитни организации венецуелските власти са арестували над хиляда души след антиправителствените демонстрации тази година, отбелязва Ройтерс.", "date": "2019.04.14", "title": "\"С пушка на рамо\": Мадуро иска още 1 млн. войници в армията си"}
{"url": "https://www.dnes.bg/index/2019/04/14/receptata-dnes-da-boiadisame-iaicata-s-koprina.407430", "text": " Боядисването на яйцата за Великден се е превърнало в семеен ритуал. Има деца и възрастни, които обожават да го правят, докато за други всичко това е доста трудоемко и отегчително.\r\nАко сте от онези, които обичат да шарят сами яйцата си и всяка година търсят нещо ново, то следващата техника определено ще ви допадне.\r\nКоприната се използва за украса на яйцата в чужбина от години. Много влогъри показват нагледно как се прави, като самият процес е лесен, стига да имате необходимите материали и търпение.\r\nАко имате някой стар копринен шал, който не ползвате, може да го нарежете на парчета с големина, достатъчна да обгърне всяко яйце. Фабрично щампованата коприна е най-подходяща. Разбира се, на някои този начин ще им се стори скъпо удоволствие, но си заслужава.\r\nВарене и боядисване стъпка по стъпка вижте в ", "date": "2019.04.14", "title": "Рецептата Dnes: Да боядисаме яйцата с коприна "}
{"url": "https://www.dnes.bg/world/2019/04/14/razpadashtiiat-se-rim-vyzmuti-vynshniia-ministyr-na-stranata.407545", "text": "\"Рим никога не е бил толкова мръсен, толкова претоварен, толкова  занемарен, хаотичен и дезорганизиран. Вината на Салвини ли е или на  кметицата от Движение Пет звезди (за която даже ви призовавах да  гласувате), която нищо не направи през всичките тези години? Оставям  жителите на Рим да преценят това, аз работя за едно по-добро бъдеще за  този прекрасен град\", възмтено заяви вътрешният министър на Италия Матео Салвини, докато по улиците на Рим се  провеждаше кръг от автомобилното състезание Формула Е, предадоха от Франс прес, цитирани от БТА. \n\r\nПоложението в Рим с всеки изминал ден се влошава - тонове боклуци заливат улицата, ценнни сгради и паметници се рушат. Италианците чупят колите си в огромни дупки, а на градския транспорт не може да се разчита. Това само спомага на враждата, която по принцип съществу между лидерът на крайнодясната партия Лига Салвини и Раджи (от антисистемното Движение Пет звезди).\r\n                    \n                    \n                Атаката потвърждава за пореден път наличието на напрежение в коалицията на Лига и Движение Пет звезди, които ще бъдат съперници на изборите за Европейски парламент през май.\r\nНападките изглежда потвърждават и апетитите на Лига на Матео Салвини за Рим. Лига досега не е имала силни резултати в Рим, но предвид провала на всички останали политически сили в столицата, това може да се промени, посочва Франс прес.\r\nВирджиния Раджи бе избрана през 2016 г. с 67 процента от гласовете на избирателите в знак на протест срещу предишните управници на града, както от левия, така и от десния политически спектър, които не се справиха с управлението на силно задлъжнелия град, имащ репутацията на неуправляем.\r\nТрудностите на Раджи при сформирането на екип и при предлагането на конкретни решения за многобройните проблеми на Вечния град обаче сериозно намалиха популярността й.\r\n ", "date": "2019.04.14", "title": "Разпадащият се Рим възмути външния министър на страната"}
{"url": "https://www.dnes.bg/stranata/2019/04/14/i-dnes-bez-slynce-shte-prodylji-da-vali.407546", "text": "И днес времето ще остане мрачно и предимно облачно с максимални температури между 11° и 16°. В източните райони през деня ще има временни прекъсвания на валежите, а следобят ще превалява и в Западна България. На места в планините валежите ще са интензивни.\r\nЩе духа слаб до умерен север-североизточен вятър. Атмосферното налягане е по-ниско от средното за месеца, на към края на деня ще започне да се повишава.\r\nПо Черноморието ще бъде облачно и дъждовно. Ще духа слаб до умерен север-североизточен вятър. Максимални температури между 10° и 13°. Температурата на морската вода е 11-12°. Вълнението на морето ще е 2-3 бала.\r\nНад планините ще бъде облачно, на много места и мъгливо. Ще има валежи от дъжд, по-значителни след обяд над масивите от Югозападна България, където е възможно и да прегърми. Над 1800 метра дъждът ще преминава в сняг. Ще духа умерен вятър от североизток. Максимална температура на 1200 метра около 7°, на 2000 метра – около 1°.\r\n                    \n                    \n                 За 4 области от страната е в сила жълт код за обилни валежи от дъжд. Това сочи справка на сайта на Националния институт по метеорология и хидрология (НИМХ). \r\nОбластите, за които важи предупреждението са: Добрич, Шумен, Варна и Бургас. В тези райони за денонощието се очакват количества валежи между 15 и 25 л/кв.м, на отделни места до 30-40 л/кв.м. При тази степен на опасност от НИМХ предупреждават хората да бъдат внимателни за възможност от локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг", "date": "2019.04.14", "title": "И днес без слънце, ще продължи да вали"}
{"url": "https://www.dnes.bg/notifikacii/2019/04/14/edin-zaginal-sled-strelba-krai-diskoteka-v-melbyrn.407549", "text": "Четирима души са откарани в болница след стрелба край дискотека в град Мелбърн. Двама от тях са били в тежко състояние, като по-късно единият е починал, предаде Франс прес, цитиран от БТА.\r\nТрима от ранените са на възраст между 29 и 50 години. Починалият е работил като охрана на нощния клуб и е бил на 37 години. Двама от ранените също са били охранители на дискотеката, а четвъртият се оказал клиент, който чакал да влезе в сградата.\r\nПървоначално полицията съобщи, че при стрелбата тази нощ в Мелбърн са ранени голям брой хора.\r\n\"Според разследващите има голям брой ранени на изхода на дискотеката\", посочи полицията в изявление, посочвайки, че не са известни точните обстоятелства около стрелбата.\r\n                \n                Масовите убийства са рядкост в Австралия, където има строги закони за оръжията след убийството на 35 души през 1996 г. в Порт Артър, Тасмания.\r\nМиналата година седем членове на семейство бяха убити в Западна Австралия, а убиецът впоследствие се самоуби, като това беше най-голямото масово убийство в Австралия след това в Порт Артър, отбелязва Франс прес.", "date": "2019.04.14", "title": "Един загинал след стрелба край дискотека в Мелбърн"}
{"url": "https://www.dnes.bg/cars/2019/04/14/krasiviiat-avtomobil-na-koito-gagarin-se-radva-samo-godina.407543", "text": "Само една година - толкова време Гагарин притежава красавицата Matra Bonnet Djet VS. Снимката му с нея е навсякъде. Типично за Съветският съюз обаче, за западната марка на автомобила така и не става дума.\r\nMatra Bonnet Djet VS е дело на отдавна забравен френски производител на спортни автомобили, \r\nСъздаден от Рене Боне и негови съмишленици, компанията наследява друга фирма за спортни коли, по-късно се налага да се търси помощта на Matra. По това време Matra оперира основно в аерокосмическата индустрия, а автомобилите са интересно и перспективно допълнение като френският гигант предпочита по-спортно ориентираните машини – от тези, които създава Рене Боне за участие във Формула 1.\n                    \n                    \n                \r\nМоделът Bonnet Djet е и първият сериен автомобил с двигател, разположен пред задния мост, а компанията привлича интереса и парите на Matra с разработките си, свързани с използването на композитни материали. По това време се появяват първите каросерии от фибростъкло и Bonnet е сред пионерите в тези изследвания. Производството на каросерията обаче много бързо се поема от Matra, а много бързо и цялото производство на Djet преминава в завод, собственост на компанията.\n\r\nФирмата на Рене Боне участва три пъти и в \"24 часа на Льо Ман”, но едва ли има френска автомобилна компания, която да е пропуснала това състезание.\n\r\nDjet се появява през 1962 година и първото му поколение по-късно е наречено Djet I, тъй като името му се променя в съответствие с промените в компанията - от Bonnet Djet става Matra Bonnet Djet, после Matra Sports Djet и накрая Matra Sports Jet.\n\r\nСъздателите на колата използват двигател от Renault 8 с обем 1,1 литра и 1,2 литра като състезателните версии са доработени от Gordini. Производството на модела от 1962 до 1964 година е под шапката на Bonnet, а от 1965 до 1967 колата е официално модел на Matra.\n\r\nВ Djet намират място някои много модерни за времето си технически решения: двойни А-рамена на окачването и дискови спирачки на четирите колела, а теглото на колата е едва 600 кг.\n\r\nЗа две години Bonnet успява да произведе едва 198 коли, като Djet официално дебютира през юни 1962 г. и така изпреварва De Tomaso Vallelunga като първата серийна кола с двигател пред задния мост, но серийното й производство започва едва през юли 1963-та. През 1964 г. с идването на Matra като основен акционер производството набира скорост и до 1968 г., когато то приключва, са сглобени още 1491 коли. Matra наема и бившия дизайнер на Simca Филип Гедон, за да освежи дизайна на Djet I преди подновяването на производството през 1965 г., като колата става малко по-голяма на размери и с 60 кг по-тежка.\n\r\nПо това време цената на Djet е 20 000 френски франка, което се оказва и основната пречка пред успешните продажби.\n\r\nСпециално автомобилът на Юрий Гагарин е версия Djet VS, като колата му е подарена от френското правителство при гостуването му в страната. Тя се задвижва от мотор, доработен от Gordini.\r\nОще интересни новини от света на автомобилите четете в ", "date": "2019.04.14", "title": "Красивият автомобил, на който Гагарин се радва само година "}
{"url": "https://www.dnes.bg/notifikacii/2019/04/14/klati-li-se-stolyt-na-mark-zukyrbyrg-vyv-facebook.407548", "text": "30 май е денят, в който акционерите на Facebook ще се съберат на годишната си среща. Но този път тя може да е доста по-различна - може да се окаже една от последните за Марк Зукърбърг като изпълнителен директор на социалната мрежа.\r\nИнвеститорите, които са собственици на близо 3 милиарда от акциите на компанията са се договорили, че ще се опитат да \"бутнат\" Зукърбърг от престола му и ще започнат нова ера за Facebook. \n\r\nПодобни опити е имало и преди, но този път искането на оставката на създателя на мрежата идва след тежка година за платформата. От началото на 2018 година до сега скандалите около Facebook не спират.\r\n                \n                За щастие на Зукърбърг, той има как да се спаси. Акциите на компанията му са разделени на две - Клас А и Клас Б. Хората, които притежават акции Клас Б имат 10 пъти повече сила на вота, от тези с акции Клас А. Създателят на социалната мрежа е един от тях, като той притежава завидните 75%, което дава в ръцете му повече от половината отговорност за взимане на решение.\r\nАкционерите обаче се опитват да посегнат и на това. Те се подали молба, с която искат тази система да бъде премахната и да се даде еднаква сила на всеки един от инвеститорите.", "date": "2019.04.14", "title": "Клати ли се столът на Марк Зукърбърг във Facebook? "}
{"url": "https://www.dnes.bg/evroizbori-19/2019/04/14/bsp-vadi-na-pokaz-evrolistata-si-zagadkata-shte-go-byde-li-stanishev.407552", "text": "Само след няколко часа пленумът на БСП ще даде ясен отговор на политическата интрига, която тресе столетницата от няколко седмици - ще стане ли част от от листата президентът на Партията на европейските социалисти Сергей Станишев или не.\n\r\nВодач на листата на социалистите е Елена Йончева. Именно с бившата си приятелка Станишев води битката за първото място. Двамата запазиха добрия тон по време на вътрешнопартийната кампания. йончева е много активна в нападките срещу управляващите, нейните обвинения са за роднински назначения, харчените пари за оградата на границата, строителството на пътищата. Самата тя обаче също има неприятности - прокуратурата ѝ повдигна обвинение за пране на пари, свързано с аферата КТБ.\r\n                    \n                    \n                \"Вярвам, че Сергей Станишев ще бъде част от евролистата на БСП, той има най-много номинации\", заяви водачът на червената евролиста и говорител на ПГ на \"БСП за България\" Елена Йончева пред bTV. \n\r\n\"Станишев не е просто президент на ПЕС,  той е най-успешният български политик в европейската левица, той е капитал за България\", добави Йончева.\n\r\nТя беше категорична, че нещата с евролистата на БСП не са предрешени, че в БСП има дебат.\n\r\nНо според \"червени\" анализатори, а и не само, има личностен спор между Сергей Станишев и лидерът на партията Корнелия Нинова. Конфликтът им не е тайна за никого.\n\r\nОчаква се Нинова да влезе на заседанието с готов списък със 17 имена и засега Станишев не е в него. Лидерката сама реди листата, като провежда лични разговори с всеки от близо 40-те души, които са подали съгласие да продължат в битката за листата от над 80 номинирани от структурите, пише \"\". \n\r\nСлед предишния пленум, когато Елена Йончева бе избрана за водач само с 20 гласа преднина, Нинова обяви, че е по-добре Станишев да остане само начело на ПЕС, за да не е в лична колизия с различията между БСП и партията, на която е президент.\n\r\nИма вариант Нинова да предложи на Станишев неизбираемото 7-о или последното 17-о място в листата. Но пък рискува още по-голямо вътрешно напрежение, тъй като На предишния Национален съвет президентът на ПЕС бе подкрепен от 75 от членовете.\n\r\nСред фаворитите на Нинова след водачката Йончева засега са лидерът на лявото крило в БСП Янаки Стоилов, зам.-шефката на партията Деница Златева и депутатът Петър Витанов. Петото място се пази за проф. Иво Христов, станал известен с това, че нарече 80% от българите \"дебили\".", "date": "2019.04.14", "title": "БСП вади на показ евролистата си, загадката - ще го бъде ли Станишев?"}
{"url": "https://www.dnes.bg/stranata/2019/04/14/10-zadyrjani-na-nai-mashtabniia-protest-v-gabrovo-do-sega.407553", "text": "Най-масовият протест в Габрово, който се състоя снощи, не се размина без арести. 10 души са били задържани още преди началото му на на символичните  КПП-та към пл. \"Възраждане\" в Габрово. Те са носили опасни предмети - боксове, две метални палки, два ножа, съобщиха от полицията.\r\n\"Някои бяха и  без документи за самоличност. Обясняват, че носят предметите за лична  защита, но това може би са лица, които търсят провокация\", обясни шефът  на жандармерията старши комисар Красимир Добрев. На нарушителите са  съставени актове за административно нарушение и по-късно са освободени.\r\nВ протеста снощи са се включили около 2000 жители. Малка част от тях са били от други градове,  не са пристигали организирани групи. \r\n                    \n                    \n                Комисар Добрев отрече информацията,  тръгнала сред протестиращите, че коли с различна от габровската  регистрация са били спирани на входовете на града.\r\nЗа  втора поредна вечер жандармерията свали каски и щитове пред  демонстрантите в знак на толерантност. Плътният кордон бе изграден на  подхода към улица \"Батак\", където има няколко цигански къщи.", "date": "2019.04.14", "title": "10 задържани на най-мащабния протест в Габрово до сега"}
{"url": "https://www.dnes.bg/notifikacii/2019/04/14/nai-golemiiat-samolet-syzdavan-niakoga-poletia.407550", "text": "Крила, които са дълги 117 метра, дължина - 53 метра, височина - 15 метра, двигатели - 6. Това е най-големият самолет, който някога е създаван. \r\nStratolaunch Systems Model 351 тежи без товар 226 тона, а максималното му допустимо тегло с товар е около 590 тона. И той полетя.\r\nМашината направи първия си тестови полет, който беше повече от успешен.\r\nStratolaunch е предназначен за извеждане на космически апарати в орбита. Предвижда се ракетата-носител да бъде разполагана между двата фюзелажа.\r\nОще през 2011 г. създателят на самолета Пол Алън - един от основателите на Microsoft, обяви намерението си да построи летателен апарат за извеждане на товари в орбита. Негов партньор стана известният американски конструктор Бърт Рутан, чиято компания Scaled Composites построи самолета по поръчка на Stratolaunch.", "date": "2019.04.14", "title": "Най-големият самолет създаван някога - полетя"}
{"url": "https://www.dnes.bg/sofia/2019/04/14/ogranichavat-dvijenieto-v-sofiia-zaradi-levski-ludogorec.407547", "text": "В София ще се въведе временна организация на движението заради дербито мржду Левски и Лудогорец на националния стадион „Васил Левски”, съобщиха от Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва:\r\n- от 08.00 до 22.00 часа на 14 април 2019 г. при сектор \"Г” на Националния стадион „Васил Левски”.\r\n- от 14.00 до 21.00 часа на 14 април 2019 г. на моста пред Национален стадион „Васил Левски” и на ул. \"Ген. Гурко“ между бул. „Евлоги и Христо Георгиеви“ и бул. \"Васил Левски“.\r\nОт 18.00 часа на 14 април 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:\r\n                    \n                    \n                - ул. „Ген. Гурко” между бул. „Васил Левски” и бул. „Евлоги и Христо Георгиеви”;\r\n- бул. „Евлоги и Христо Георгиеви” между пл. „Орлов мост” и бул. „Черни връх”;\r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.04.14", "title": "Ограничават движението в София заради Левски - Лудогорец"}
{"url": "https://www.dnes.bg/science/2019/04/14/vyzmojna-li-e-vechna-zima-kato-v-igra-na-tronove.407551", "text": "Утре започва последният сезон от сериала \"Игра на тронове\". За феновете му, изразът \"Зимата идва\" е от огромно значение. Но ако погледнем от научна гледна точка към атмосферата на измисления свят, то... какво щеше да стане ако всъщност зимата наистина траеше години, както в \"Игра на тронове\"?\r\n\"Зависи от това защо е настъпила\", казва професорът по метеорологични науки Кристофър Уолек пред Live Science. Тоест, отговорът на този въпрос не е еднозначен.\r\nЗимата може да е настъпила, ако някак орбитата на планетата ни се е отдалечила от Слънцето или просто Земята спре да се върти по средата на февруари, въпреки че този развой на събитията е малко вероятен.\r\n                    \n                    \n                \"В този случай, дните ще са кратки, нощите - ужасно дълги, а снежните бури ще са почти непрестанни. И тъй като слънчевите лъчи ще са рядкост, камо ли топлото време, снегът никога няма да се разтопи и ще остане трайно на Земята\", обяснява Уолек. По думите му, това ще доведе до огромни промени в екосистемата.\r\nОще преди Земята да е скована от лед, пролетните растения ще загинат. Животните ще останат без храна и ще бъдат настървени от глад, а енергията им - силно намалена заради липсата на храна.\r\n\"Почти всеки животински вид ще бъде свален до минимум\", казва Уолек.\r\nПрофесорът по биология Джон Констанцо допълва, че някои животни забавят метаболизма си през зимата, като костенурките и мечките, за да пестят енергия и хранителни запаси. И в случай на вечен студ, те ще направят същото, но за жалост има лимит на време, който могат да прекарат без да се хранят.  През този период те ще изхабят запасите си от енергия и когато наистина имат нужда от храна, няма да могат да си я набавят, защото няма да имат сили. Това ще доведе до масовото им измиране.\r\nЗимата на много земни кътчета понякога продължава прекалено дълго. Но със сигурност, не и с години. Подобна аномалия дори не може да бъде наречена \"ледена епоха\", защото дори тогава има смяна на сезони. Така че, за да обяснят събитията, които ще се случат на Земята, ако настъпи вечна зима, учените трябва да си представят една ледена епоха без сезони.\r\nА тя изглежда... скучна и бяла. По думите на Уолек, след няколко години единственото, което ще се вижда на мястото на континентите, ще са огромни ледени глетчери. Те ще са покрили абсолютно всички градове. Хората ще са изгубили надежда дори да стигнат до някаква твърда земя, където да отглеждат растения, за това ще са се превърнали главно в ловци. Поне онези, които са останали живи...", "date": "2019.04.14", "title": "Възможна ли е вечна зима като в \"Игра на тронове\"?"}
{"url": "https://www.dnes.bg/evroizbori-19/2019/04/14/ninova-zadraska-stanishev-ot-evrolistata-na-bsp-shte-vzrivi-li-plenuma.407557", "text": "Името на Сергей Станишев не фигурира в пълния вариант на листата, с която Корнелия Нинова ще влезе на заседанието на Националния съвет на БСП, което започва след час на \"Позитано\" 20, съобщават от .\r\nСрещата между двамата днес сутринта не се е състояла. Отсъствието на Станишев се очаква да взриви пленума. Вижте списъка на Нинова:\n\r\n1. Елена Йончева\n\r\n2. Янаки Стоилов\n\r\n3. Деница Златева\n\r\n4. Иво Христов\n\r\n5. Румен Гечев\n\r\n6. Иван Кръстев (сътрудник на евродепутата Георги Пирински и бивш зам.-министър на образованието)\n\r\n7. Момчил Неков\n\r\n8. Д-р Тасков\n                    \n                    \n                \r\n9. Цветелина Пенкова от \"Милениум\"\n\r\n10. Велизар Енчев\n\r\n11. Петър Витанов\n\r\n12. Димитър Данчев\n\r\n13. Крум Дончев\n\r\n14. Тодор Стоилов\n\r\n15. Иван Френчев\n\r\n16. Марияна Модева\n\r\n17. Емил Георгиев от \"Екогласност\"", "date": "2019.04.14", "title": "Нинова задраска Станишев от евролистата на БСП, ще \"взриви\" ли пленума?"}
{"url": "https://www.dnes.bg/world/2019/04/14/solsbyri-nai-dobriiat-grad-za-jiveene-v-angliia-vypreki-novichok.407554", "text": "Град Солсбъри, мастото, където може да бъдеш натровен с новичок, също така се оказа и... най-добрият град за живеене във Великобритания, съобщават от БТА.\r\nГрадът в Южна Англия получи тази \"титла\" от вестник \"Сънди таймс\", донякъде и заради това, че след атаката през март срещу Сергей и Юлия Скрипал е проявил \"истински колективен дух\" при справяне с последиците от нападението, обясни редактор Хелън Дейвис. Все още продължава почистването на някои части на града, но местната общност показа изключителни качества, като бързо се съвзе от удара и дори стана по-силна, каза Дейвис. Градът, известен с историческата си катедрала, е отличен и заради близостта си до морето и Лондон, добрите си образователни институции и богатия си културен живот.\r\n                    \n                    \n                Сергей и Юлия Скрипал оцеляха от нападението, но миналата годината местната жителка Дон Стърджис почина, след като партньорът й Чарли Роули й подари изхвърлено шишенце с парфюм, което, както изглежда, е съдържало нервнопаралитичното вещество. Роули все още има здравословни проблеми, свързани с отравянето.\r\nВеликобритания обвини за отравянията двама служители на руското военно разузнаване. Москва отрича да е виновна за атаката с \"новичок\".", "date": "2019.04.14", "title": "Солсбъри – най-добрият град за живеене в Англия. Въпреки новичок..."}
{"url": "https://www.dnes.bg/obshtestvo/2019/04/14/karakachanov-ne-priemam-mladeji-s-kachulki-da-napadat-policiiata.407555", "text": "\"И аз съм правил протести срещу циганската престъпност. Но не приемам младежи с качулки да нападат полицията. Не можеш да бориш циганията с цигански работи\", заяви вицепремиерът Красимир Каракачанов пред bTV относно размириците в Габрово. \r\nСпоред него шефът на полицията в града е допуснал грешката тримата биячи да бъдат освободени от ареста, което доведе до ескалация на напрежението.\r\n\"Апартамейнтгейт е заради битката на нов главен прокурор. Цветанов беше косвена жертва в него. За мен е важно дали си използвал служебното си положение, за да придобиваш имоти и дали доходите ти са законни. Това е принципът\", каза Каракачанов. \r\nСпоред него няма предпоставки за оставка на правителството, защото скандалите са част от всяка предизборна кампания.", "date": "2019.04.14", "title": "Каракачанов: Не приемам младежи с качулки да нападат полицията"}
{"url": "https://www.dnes.bg/zvezdi/2019/04/14/djystin-i-heili-kakvo-e-razkovnicheto-na-liubovta-im.407429", "text": "Джъстин Бийбър наскоро каза: \"Нищо не е преди семейството и здравето ми\" и определено следва това свое мото. Певецът активно спортува на ринга, а със съпругата си Хейли Болдуин са и новодомци в имение за 8,5 млн. долара.\r\nИзглежда \"пресните\" съпрузи са мотивирани да превърнат дома си в култ на тяхната любов един към друг и са се постарали с интериора.\r\nМоделката показа на феновете малки части от жилището, като сред тях се виждаше неонов надпис с думите: \"Любов завинаги\".\r\nВижте още за Джъстин и Хейли в ", "date": "2019.04.14", "title": "Джъстин и Хейли: Какво е разковничето на любовта им?"}
{"url": "https://www.dnes.bg/notifikacii/2019/04/14/gran-pri-1000-poreden-triumf-za-hamiltyn.407559", "text": "Люис Хамилтън отново е на върха, след като триумфира на Гран При на Шанхай. Това е неговага шеста победа в Китай. \r\nНа Гран При №1000 във Формула 1, британецът поведе още от началото и не изпусна контрола, постигайки 75-ия си успех в кариерата. Мерцедес се зарадва от третата си двойна победа за сезона, след като Валтери Ботас завърши втори, а Себастиан Фетел с Ферари остана трети, записвайки първия си подиум за сезона.\n\r\nСъстезанието не предложи много емоции, като битката бе предимно стратегическа, а в крайна сметка за Сребърните стрели нямаше проблеми и те продължиха с доминацията си. \n\r\nНа старта Хамилтън стартира силно и взе първата позиция от Ботас, а Льоклер изпревари Фетел за третото място. По-назад Дани Квият успя да удари и двата Макларъна, за да ликвидира състезанието и на двамата. На трасето излезе виртуална кола за сигурност. \n                \n                \r\nСлед като битката бе подновена Хамилтън дръпна с повече от 2 секунди пред Ботас, а Льоклер държеше Фетел зад себе си. Квят пък логично бе наказан с преминаване през бокса заради инцидента в началото. \n\r\nОт Ферари пък предупредиха Шарл да вдигне темпото, а след това и да пусне Фетел пред себе си. Факт е, че младокът наистина бе по-бавен от германеца, но не чак толкова. Себ допусна грешка в 14-ата обиколка и отвори много завоя, блокирайки една от предните си гуми, но остана пред Льоклер. В челото Люис бе на 4 секунди преди Валтери. \n\r\nНико Хюлкенберг отпадна отново рано, а Макс смени гумите си и сложи най-твърдите гуми хард. От Ферари реаграха и Фетел също мина през бокса и също сложи хард, като се върна точно пред Макс, който малко след това атакува, изпревари Себ, но Фетел успя веднага да върне позицията си, а след това притисна холандеца доста твърдо.   \n\r\nБотас бе първи, който смени гумите си от Мерцедес и също сложи хард. Льоклер оставаше на пистата, но бе доста бавен. Последва смяна и за Люис, който обаче загуби доста от аванса си и се върна на по-малко от 2 секунди пред Ботас, като не стоеше добре с най-твърдите гуми. След бокса пък Льоклер се върна очаквано 5-и. \n\r\nХамилтън стабилизира темпото си и вдигна разликата срещу Ботас, а зад тях също нямаше промени, въпреки че Шарл бе доста бърз и започна да настига Макс. От Ред Бул реагираха и вкараха Верстапен в бокса за втори път и холандецът сложи гуми медиум. \n\r\nФетел също смени с медиум още в следващия тур, а за водачите нищо не се случваше.  Мерцедес обаче вкараха пилотите си едновременно за смяна в 37-ата обиколка, като Валтери изгуби малко време. Той обаче бързо настигна оказалия се втори Льоклер и скоро го изпревари.   \n\r\nШарл загуби темпо и влезе за втора смяна, връщайки се на 14 секунди от 4-ия Макс, а Фетел започна да настига Ботас. Хамилтън пък водеше необезпокояван с повече от 7 секунди. \n\r\nДо края на се случи нищо драматично и след триумфа Хамилтън оглави класирането за сезона с 68 точки, докато Ботас е с 62. Макс Верстапен, който завърши 4-и, трети ск 39 точки, Фетел има 37, а 5-ият Льоклер е с 36. \n\r\nПиер Гасли остана 6-и, след като успя да направи и най-бързата обиколка в надпреварата и взе още една точка, а след него първите си точки за Рено записа Дани Рикардо. Серхио Перес с Форс Индия приключи 8-и, Кими Райконен взе точки и в третия старт за Алфа Ромео с 9-ата позиция, а стартиралия от питлейна Алекс Албън се представи впечатляващо и стигна до 10-ото място за Торо Росо.\r\nОще спортни новини четете на", "date": "2019.04.14", "title": "Гран При №1000 – пореден триумф за Хамилтън "}
{"url": "https://www.dnes.bg/stranata/2019/04/14/17-godishen-pogubi-sebe-si-i-bashta-si-v-katastrofa.407560", "text": "Непълнолетен уби себе си и баща си на пътя пътя Исперих - село Свещари съобщават от Областната дирекция на МВР, цитирани от БТА. \r\nНа 14 април, полицията получава сигнал за пътно произшествие в 3 сутринта. На мясото откриват лек автомобил \"Алфа Ромео\", но зад волана не е 39-годишният му собственик, а неговият син, който е на 17 години. И двамата са загинали на мясо. \r\nСпоред първоначалните данни, става дума за инцидент в следствие на несъобразена с пътните условия скорост. Непълнолетният е изгубил контрол над автомобила и се е ударил в крайпътно дърво. \r\nПо случая е образувано досъдебно производство. ", "date": "2019.04.14", "title": "17-годишен погуби себе си и баща си в катастрофа"}
{"url": "https://www.dnes.bg/zvezdi/2019/04/14/iavor-zahariev-e-bil-prebit-v-kryvta-mu-ne-e-imalo-narkotici.407561", "text": "В кръвта на Явор Захариев, вокалстът на Gravity Co, не са били открити следи от наркотици. Това потвърди сестра му Рая в свой пост във Facebook.\r\nЯвор бе открит в дома си, целият в кръв и със счупен нос. Веднага се появиха съмнения, че музикантът е бил пребит, но те бяха отхвърлени от полицията тъй като \"нямало следи от взлом\". Вместо това вината бе хвърлена върху вероятна свръхдоза, която е довела вокалиста до безпомощно състояние.\r\n\"Искаме да се обърнем и към тези, които побързаха да го нарекат  \"наркоман\" или да подчертаят с големи черни букви, че той е загубил  борбата си с наркотиците, пише Рая. -  На всички вас държим да кажем, че това не е поредната наркоманска  история, която от първия момент ни нагнездихте насила в главите, без  дори да знаете какво точно се е случило \"по непотвърдени данни\". По изключително....и подчертаваме, по изключително потвърдени данни, Явор не е имал наркотици в тялото си. Абсолютно никакви. Явор е бил бит...пребит от бой и тялото му, което беше също толкова чупливо, както и душата му не издържа\".\r\n                    \n                    \n                Поклонението пред Явор Захариев ще се състои днес от 14 часа в църквата \"Свети Седмочисленици\". Ето и цялото послание на Рая Крумова във Facebook:\r\n\"Добро утро, добър ден или добър вечер.... Няма значение кога ще прочетете това...\r\nПросто ни се иска да се обърнем до всички и да изкажем най -дълбоките ни благодарности към другото семейство на Явор и това семейство са неговите приятели. Благодарим ви приятели от цялото ни сърце и душа за силните и искренни прегръдки, за милите думи и за споделените спомени с Явор.\r\nТази любов, която споделихте с нас, в това тежко и трудно време ни помага и ние да преодолеем тази тежка загуба. Това слънце през деня и тази ярка звезда през нощта, наречена Явор, ще ни топли и ще ни осветява завинаги. Докато се сещаме за нещата, които е казал, за веселите случки с него, докато го носим в сърцата ни, няма да бъде забравен и няма да умре. Няма да можем да го виждаме, няма да можем да го чуваме, но ще го усещаме, там...вътре в нас, където остават любимите ни хора...И това ще бъде за винаги.\r\nНе бъдете тъжни, защото сме сигурни, че той не иска да е така.\r\nОстанете си с най-светлия спомен за него и с прекрасното излъчване на един добър и щедър човек.\r\nТой е някъде там, в пространството, в неговата гравитация и със сигурност обикаля, свирка си и се смее. Сигурни сме, че е щастлив, защото избяга от един превърнал  се вече в тъмно черен свят. Свят пълен с пошлост, недобросъвестни намерения и болка. \n\r\nИскаме да се обърнем и към тези, които побързаха да го наречат \"наркоман\" или да подчертаят с големи черни букви, че той е загубил борба си с наркотиците.  Към тези, които с огромна лекота му сложиха този безплатен етикет и не се замислиха, че това може да причини още повече болка на хората, които го обичат.\r\nТочно към тези хора искаме да се обърнем...Към всички тях и към всеки един по отделно.  Ще ли е възможно да си върнете думите назад? Ще ли е възможно да предъвчите тази гадост и този бълвоч, които изплюхте? Ще ли е възможно да го сдъвчите добре и да го преглътнете, без да се задавите?\n\r\nБлагодарим ви предварително. \n\r\nНа всички вас държим да кажем, че това не е поредната наркоманска история, която от първия момент ни нагнездихте насила в главите, без дори да знаете какво точно се е случило \"по непотвърдени данни\".\r\nПо изключително....и подчертаваме, по изключително потвърдени данни, Явор не е имал наркотици в тялото си.\r\nАбсолютно никакви.\r\nЯвор е бил бит...пребит от бой и тялото му, което беше също толкова чупливо, както и душата му не издържа.\r\nТова е истината за Явор и за неговата смърт.\r\nИстината за човешкото същество, което пося любов и доброта на всяка негова крачка и във всеки един от нас.... И няма друга истина, колкото и да се опитвате да я търсите.\r\nВсеки един от нас и от вас живее с пороци, признати или не. Той имаше огромната смелост да ги извади, да ги покаже и да се бори с тях.  Но това не е причината за неговата смърт.  Причината е друга...И много по-болезнена.\r\nСигурни сме, че на Господ Бог му трябват много ангели, за да се бори срещу демоните на този свят и за това си го взе.\r\nТой ще бъде един прекрасен ангел и ще ни закриля от там, където е.\r\nЩе закриля всички нас и всеки един по отделно и ще ни показва верния път на живота по който трябва да вървим.\r\nТози ангел, тази светлина и тази звездичка е ЯВОР. Тук и навсякъде. Обичаме те и ще те обичаме винаги  от дъното на цялото ни сърце и цялата ни душа.\r\nТи си част от нас и винаги ще бъдеш нашето малко момче, нашата обич, нашият Пуцко...\"\n\r\nИва и Рая\r\n ", "date": "2019.04.14", "title": "Явор Захариев е бил пребит. В кръвта му не е имало наркотици"}
{"url": "https://www.dnes.bg/index/2019/04/14/stanishev-za-listata-na-ninova-chist-podaryk-za-gerb.407562", "text": "Това, което виждам като листа, е един голям подарък за ГЕРБ, заяви Сергей Станишев пред журналисти на влизане на заседанието на Националния съвет на БСП днес.\r\nНационалният съвет трябва да одобри днес листата с кандидати за евродепутати на партията за предстоящите евроизбори. В предложението не фигурира името на Сергей Станишев, а началникът на кабинета на президента Иво Христов е четвърти. Предложено е също в евролистата да бъде Велизар Енчев. Предложението е водач да е Елена Йончева, а след нея - Янаки Стоилов. Деница Златева е трета, според проекта. \n\r\nСергей Станишев коментира, че сега на това заседание БСП трябва да отговори на 4 въпроса. \r\n                \n                Първият е какво казваме на нашите членове и на нашата партия, отбеляза той и припомни, че месец и половина са се провеждали събрания и конференции и партията се е произнесла за своите предпочитания за листата.\r\nВторият въпрос е какво е посланието на БСП и НС към българското общество, тоест начинът, по който се управлява БСП, ще бъде трансформиран в начина, по който се управлява България, ако спечелим управление, посочи Станишев. Мисля, че всички виждат с невъоръжено око ,че има очевидна тенденция за превръщането на БСП във вождистка партия ,в ГЕРБ номер 2, въпросът е дали българите искат такава алтернатива и такава БСП, коментира той.\r\nТретият въпрос е какво е нашето отношение към Европа и ЕС - дали БСП запазва своята ясна проевропейска идентичност или тръгва в посока евроскептицизъм. Четвъртият въпрос е посланието ни към нашите европейски партньори, нашето политическо семейство в Европа, отбеляза Станишев.\r\nПредседателят на Националния съвет трябва да поеме своята отговорност за тази листа, с която излиза, всеки член на съвета трябва да поеме своята отговорност с гласуването, допълни Станишев.", "date": "2019.04.14", "title": "Станишев за листата на Нинова: Чист подарък за ГЕРБ! "}
{"url": "https://www.dnes.bg/index/2019/04/14/nov-problem-pred-avtopilota-slynceto-go-zaslepiava.407558", "text": "След като една част от колите с автопилот се оказаха расисти, тъй като не засичаха хора с по-тъмна кожа, ново изпитание се появи пред производителите. Камерите на някои модели автомобили се заслепяват от слънцето и кара цялата система да се изключи.\r\nИзданието за защита на потребителите сравни системата на Cadillac с Pro Pilot Assist на Nissan и Infiniti, с Pilot Assist на Volvo и с нашумелия Autopilot на Tesla. Всъщност тъкмо технологията на Cadillac спечели теста, но с далеч не перфектни оценки.\r\nSuper Cruise на теория може сам да управлява автомобила по повечето магистрали в САЩ. На практика също - до момента, в който ярко слънце не огрее волана. Върху неговата основа е разположена инфрачервената камера, която следи поведението на водача и би трябвало да сигнализира, ако той изглежда уморен, разсеян и не е в състояние при нужда да поеме пак управлението.\r\n                \n                На фона на останалите сензори на системата този не изглежда чак толкова важен. Независимо от това обаче ярките слънчеви лъчи заслепяват тази камера, блокират работата на целия автопилот и той се изключва. За дефекта се знае от миналата година, когато системата дебютира с новия седан Cadillac CT6, но до момента от General Motors не са предложили решение. Според експертите става дума за физически проблем, който не може да бъде оправен с ъпдейт на софтуера. Евентуално това би могло да стане с филтър за обектива на камерата, или просто с промяна на местоположението й.\r\nПри всички случаи дефектът трябва да бъде отстранен бързо, защото Cadillac планира от догодина да предлага системата за абсолютно всички свои модели, както и за други марки на концерна GM.\r\nОще новини за автомобили четете на сайта на", "date": "2019.04.14", "title": "Нов проблем пред автопилота – слънцето го заслепява"}
{"url": "https://www.dnes.bg/obshtestvo/2019/04/14/pytiat-na-kokaina-ot-kolumbiia-do-balkanite.407563", "text": "Две рибарски лодки се обръщат, а тонове кокаин изплуват от морето. Не, това не е сцена от поредния сериал за Пабло Ескобр, това се случи в родното Черно море.\r\nКолумбия, Бразилия, Венецуела - това са трите основни производителя, от които се пренася кокаинът – по въздух и вода. От няколко години главният балкански транзитен маршрут за наркотрафик се е изместил от Сърбия към Румъния и България, съобщават от NOVA. \r\nВ края на март морето в северната ни съседка изхвърля на брега първите пакети с кокаин. Откритата в преобърната моторна лодка дрога е около тон и се оценява на над 300 млн. евро.\n\r\n„Тук става дума за две лодки с кокаин. Имало е много силна буря. Вълни от четири бала, които вероятно са преобърнали една от лодките, пренасяли дрогата. Говорим за най-малко две лодки, а може би три”, казва Сънзиана Йонеску, журналист в румънския вестник „Адевърул”. По думите ѝ е имало транспорт, който е трябвало да достави пратката на брега, но това не се случило. „Морето изхвърля част от пакетите с кокаин на брега. Местни хора ги откриват на плажа и уведомяват властите. Друга част от пратката е отнесена на юг от морските течения. От Сфънту Георге до Ваду, Ефория, Костинещи, Вама Веке. Накрая стигнаха до вас в България”, добави Йонексу.\n                    \n                    \n                \r\nСхемата, по която са работили трафикантите, е предвиждала дрогата да се предава в открито море. Доставчици и получатели не се виждат. Кокаинът е увит в непромокаема материя, със спасителна жилетка, така че да се държи над водата. От румънската Гранична полиция заявяват, че заради лошите метеорологични условия е невъзможно да се установи откъде точно идват наркотиците.\n\r\n„Кокаинът идва от Южна Америка. Хероинът идва от Афганистан. Информацията, с която разполагаме е, че плавателният съд, който е пренасял тези наркотици от Южна Америка, в случая е идвал от Турция”, каза още румънският журналист. \n\r\n„Бил е транспортиран от Южна Америка до Черно Море и оттук е трябвало да стигне до Холандия. България и Румъния сме транзитни държави, защото имаме излаз на Черно море и всички видове морски транспорт минават оттук. След като са докарани с лодка, с катери или автомобили, продължават към Западна и Северна Европа”, уточни нейният колега Валентин Стан от Digi24. По думите му посоката на тази пратка е била Холандия, Германия, северните страни - а ние сме били само транзит.\n\r\n\r\nРумънският министър на вътрешните работи Кармен Дан разпорежда проверка на функционирането на системата за наблюдение на Черно море (SCOMAR), която работи в рамките на Гранична полиция Констанца. Северната ни съседка разполага с ултрамодерно оборудване и това кара местни жители и рибари да смятат, че в случая става дума за умишлен пропуск в системата.\n\r\n„Тази система може да бъде прекъсната само от някой, който я познава добре. Прекъснала е само камерата, която е показвала мястото на среща на трафикантите. Обикновено когато някоя камера по трасето прекъсне, бреговата охрана веднага реагира”, добави Сънзиана Йонеску.\n\r\nСпоред нея маршрутът на хайвера се използва за наркотици. Тази схема била много позната в района. Така се правел трафикът на eсетра и черен хайвер, ценни продукти на черния пазар. Това е начинът, по който успявали да ги изкарат от страната - както правят сега трафикантите на дрога.\n\r\nТя каза още, че идеята на логото на Кристиано Роналдо на пакетите с кокаин е да покаже силата и качеството на дрогата. Тези над 170 кг е трябвало да бъдат разделени, те са били предназначени за различни клиенти. Ефектът от този наркотик бил много силен и много бърз и давал силни усещания.\n\r\n„Много от местните хора в Констанца все още не разбират защо там има толкова много полицаи, жандармеристи, прокурори. Научиха от новините по телевизията и започнаха да се шегуват. Защото Румънската полиция отправи апел към населението – ако някой намери пакет, незабавно да се обади на спешен номер 112. Говорих с полицаите – наистина е имало хора, които са открили пакети и са се обадили в полицията, но и такива, които са излъгали, за да си направят шега”, уточни Валентин Стан от Digi24.\n\r\nУ нас след призивите на властите гражданите да не опитват от съдържанието на пакети, на които може да се натъкнат при разходка на плажа, социалните мрежи преляха от колажи, коментари и вицове. Най-чест участник в тях е покойният вече Пабло Ескобар. Междувременно районът все още се претърсва, а проверките продължават.", "date": "2019.04.14", "title": "Пътят на кокаина – от Колумбия до Балканите"}
{"url": "https://www.dnes.bg/mish-mash/2019/04/14/nai-krasivata-ruskinia-alina-sanko-stana-mis-rusiia.407564", "text": "С корона от бяло злато и скъпоценни камъни бе окичена главата на победителката в националния конкурс \"Мис Русия-2019\". Нейното име е  Алина Санко - 20-годишно момиче от град Азов, Ростовска област, предаде ТАСС, цитиран от БТА.\r\nНовата носителка на титлата получи короната и от миналогодишната победителка Юлия Полячихина.\r\n\"Не смятах, че ще спечеля. Просто не мога да повярвам. Още не мога да осъзная какво се случва. Безкрайно съм щастлива\", сподели Алина Санко, която се занимава професионално с рисуване и създава картини, използвайки различни техники.\r\nПобедителката в един от най-известните и престижни национални конкурси за красота получи парична премия и правото да представя Русия в международните конкурси \"Мис Свят\" и \"Мис Вселена\".", "date": "2019.04.14", "title": "Най-красивата рускиня: Алина Санко стана \"Мис Русия\" "}
