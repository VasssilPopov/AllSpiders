{"url": "https://www.dnes.bg/rusia/2018/09/07/otriadite-na-putin-s-akciia-sreshtu-apple-goriat-iphone-i-ipad.387209", "text": "\r\n\r\n\"Отрядите на Путин\" са небезизвестен канал от Краснодар, които често публикуват екстравагантни видеа, и както става ясно от името им са заклети привърженици на руския президент Владимир Путин.\n\r\nПоследната им акция е срещу американската компания Apple. \n\r\n\"Това е вражеска апаратура\", казва една от бабите от \"Отрядите на Путин\". И като вражеска апаратура - трябва да бъде унищожена. \n                    \n                    \n                \r\n\"На нас не ни трябва американска продукция\", казва друга и захвърля таблет в земята. После го и доунищожава, за да покаже гневът си към американския концерн.\n\r\nИ така, в огъня и под гнева на баби рускини, горят хиляди долари във вид на телефони. \n\r\nЕстествено, докато някой не донесе кофа вода, защото все пак здравия разум надделява и някой се сеща, че не е добре да се горят батерии.\r\n", "date": "2018.09.07", "title": "\"Отрядите на Путин\" с акция срещу Apple: Горят iPhone и iPad"}
{"url": "https://www.dnes.bg/notifikacii/2018/09/07/latviia-li-e-avstriia-li-e-gaf-sys-znamenata-v-skopie.387221", "text": "Австрийският канцлер Себастиан Курц, който пристигна днес на официално посещение в Република Македония, бе посрещнат в Скопие с латвийското вместо с австрийското знаме, предаде Танюг, цитирана от БТА.\n\r\nНа официалната церемония пред сградата на македонското правителство близо до Курц по грешка бе поставено знамето на Латвия, съобщиха македонските медии.\n\r\nДвете знамена са много сходни - червени с бяла линия по средата, която на австрийското знаме е малко по-широка.\n\r\nПравителството на Македония се извини днес на Австрия за неволната грешка, заради която на тържественото посрещане на канцлера Себастиан Курц в Скопие бе издигнато знамето на Латвия, вместо австрийското, съобщи македонската тв \"Сител\". \n                \n                \r\nПропускът бил по вина на службите за протокол в македонското правителство и във външното министерство, предава БНР.\n\r\nСгрешеното знаме бе забелязано от австрийски журналисти, отразяващи посещението на Курц.\n\r\nАвстрийският канцлер призова гражданите на Македония да участват в референдума, който трябва да отвори за страната пътя към НАТО.\n\r\n\"За Македония решението на спора за името на държавата стана импулс. Аз бих искал повече хора да участват в този референдум, за да гласуват \"за\", каза Курц на съвместна пресконференция с премиера на Македония Зоран Заев.\n\r\n\"Не аз съм този, който ще взима решения, но тъй като съм приятел на Македония, ние смятаме, че би било добре, ако в референдума участват възможно повече граждани, добави австрийският канцлер.\n\r\nВизитата на австрийския канцлер означава, че Македония се е върнала на европейския път, заяви от своя страна Заев и изрази очакване, че референдумът в Македония ще бъде успешен.\r\n ", "date": "2018.09.07", "title": "Латвия ли е, Австрия ли е? Гаф със знамената в Скопие   "}
{"url": "https://www.dnes.bg/eu/2018/09/07/nachaloto-na-kraia-na-parite-v-broi-nastypi-v-london.387157", "text": "Векове наред артистите и уличните търговци са могли да разчитат на Лондон, където минувачите дават пари, за да могат те да преживяват, само че в британската столица наличните пари постепенно изчезват и това налага приспособяване към новите условия.\n\r\nИменно това бързо е разбрала певицата Шарлот Кампбел, която е сред първите, започнали да използват четец на банкови безконтактни карти, за да получи възнаграждение за изпълненията си в сянката на Лондонското Око, както се нарича голямото виенско колело на южния бряг на Темза.\n\r\n\"Хората свикнаха да плащат всичко с карта\", казва пред АФП младата жена на 28 години с корона от изкуствени цветя, която е сложила на русите си коси. Впрочем, \"ако хората вече нямат налични пари, има риск уличното изкуство да изчезне\", допълва тя в този следобед в края на лятото.\n                    \n                    \n                \r\nВече 5 до 10% от приходите й не идват от монети, хвърляни в калъфа на китарата й, а от плащания, правени чрез малък преносим четец на карти, който тя е програмирала да удържа по 2 лири (2,22 евро).\n\r\nДанните, които правителството обявява, сочат, че тя е права. Според доклад на финансовото министерство, публикуван тази година, делът на плащанията с пари в брой във Великобритания е спаднал от 62% през 2006-а на 40% през 2016 година. Това съотношение се очаква да достигне 21% през 2026-а, прогнозират авторите на доклада. Министерството насърчава тази тенденция, като забрани от януари на търговците да удържат такса при плащане с карта.\n\r\nДруг сигнал, че изчезването на монетите и банкнотите вече е започнало в британската столица - в определен брой заведения за сутрешна закуска в Ситито, финансовия център на страната, вече не се приемат пари в брой.\n\r\nИ продавачите на списанието \"The Big Issue\", приходите от което са предназначени за подпомагане на бедните и бездомните хора, са се оборудвали с четци на безконтактни карти, за да се справят с проблема с липсата на налични у минувачите.\n\r\nВ Христовата църква в Източен Гринуич, в югоизточната част на Лондон, все още се използва кошница за събиране на неделните пожертвования, но от една година преподобната Маргарет Кейв е поставила и четец за безконтактни карти.\r\n\"Сумите се превеждат надеждно в банковата ви сметка, никой не може да ги открадне, следователно това е по-добре от тази гледна точка в сравнение с парите в брой\", казва тя.\n\r\nИ все пак това явление не се харесва на всички.\n\r\n\"Общество без пари в брой поставя три основни проблема\", коментира финансовият експерт Брет Скот, автор на наръчник за световните финанси: \"Проблем с контрола - знае се какво правите; има проблем с финансово изключване - вие можете да бъдете изключен от системата; и се поставя въпросът с киберсигурността\", изброява той.\n\r\nСпоред него банките, компаниите за обслужване на плащанията, правителството и компаниите от сектора на финансовите технологии от две десетилетия са повели \"студена война срещу парите в брой\", опитвайки се да убедят обществеността, че монетите и банкнотите са неудобство.\n\r\n\"Може да приемем това като \"обуржоазяване\" на плащането\", посочва анализаторът. \"Правят се опити да се вкара всяка форма на неофициална или неинстуционална дейност в цифровата кошара, която може да се наблюдава и да се използва от големите институции\".\n\r\nБездомните, бежанците и хората, които не могат да си открият банкова сметка, биха могли да се окажат изключени от тази нова икономика, предупреждава Брет Скот.\n\r\nНеотдавнашен инцидент изглежда потвърждава правотата на критиците на прекаленото уповаване на технологиите за плащане с карти: през юни близо 5,2 милиона трансакции с карта Visa - от които 2,4 милиона само във Великобритания - бяха блокирани часове наред, поставяйки изненадващо в затруднено положение и търговци, и потребители. \r\n \r\n/БТА/\r\n ", "date": "2018.09.07", "title": "Началото на края на парите в брой настъпи в Лондон"}
{"url": "https://www.dnes.bg/notifikacii/2018/09/07/dyjd-ot-kurshumi-vseki-den-v-rio-de-janeiro.387200", "text": "Нито полицията, нито военните успяват да овладеят ситуацията в Рио де Жанейро. Само през август по улиците на града се е стигнало до поне 700 престрелки. Там всеки може да бъде застрелян.\n\r\n700 престрелки по улиците на Рио де Жанейро само за месец август - поне толкова са били регистрирани от приложенията за смартфони, които предупреждават жителите на бразилската метрополия за подобни случаи. Това е с 80% повече, отколкото през август 2017. \n\r\nМестните хора се опитват да избягват опасните райони. Тези, които разполагат с достатъчно пари, пътуват с бронирани автомобили. Другите затъмняват стъклата на колите си, пише .\n                \n                \r\nВ квартал Tijuca живеят основно хора от средната класа. Много от тях обмислят сериозно възможността да се преместят на друго място. Местните барове се оплакват от сериозен спад на клиенти. Подобно е обаче и положението в бохемския квартал Lapa. \n\r\nСъщевременно в два от най-престижните жилищни райони на Рио - Ipanema и Leblon - все повече имоти биват охранявани от частни фирми. Нощем всички се опитват да заобикалят лошо осветените паркове - дори и в богатите квартали. А особено тежко е положението на хората от бедните райони на метрополията - фавелите на Рио.\n\r\nВ Рио де Жанейро вероятността да бъдеш убит се определя от цвета на кожата и пощенския код, смята политоложката Илона Сабо. А Клаудия Сакраменто, която неведнъж е ставала свидетел на престрелки, казва: \"Ако зависеше от мен, бих забранила например на хората в моя квартал Vila Cruzeiro да напускат домовете си, освен ако не трябва да карат децата си на училище, да ходят на работа или да пазаруват. Защото тук човек никога не знае какво може да му се случи в следващия момент.\".\n\r\n\n\r\nКлаудия Сакраменто ежедневно предупреждава своите съкварталци за дебнещите ги опасности - къде има престрелки, струпвания на полицейски сили или военни, кои улици и квартали трябва да се избягват. Прави го от седем години - чрез кратки съобщения в Уотсап, Фейсбук, Туитър и Инстаграм. Твърдо решена е да продължи \"докато е жива\".\n\r\n\"Преди една седмица в нашия квартал беше ужасно\", казва тя. \"Училищата и детските градини бяха затворени, тъй като военните, които през февруари смениха полицаите по улиците на квартала ни и поеха грижата за осигуряването на реда, предприеха офанзива срещу наркобандите\", обяснява Сакраменто. \"В рамките на няколко дни в жилищата на хората нахлуваха войници, претърсваха ги из основи и задържаха невинни граждани. Хората мечтаят за добрите стари времена. Те не искат по улиците на квартала да се разхождат военни, защото не се чувстват сигурни с тях\", добавя тя.\n\r\n\"Всички познават младежите от наркосцената. Хората ги знаят от малки деца и с тях се живее спокойно и безпроблемно. Проблемите започват, когато държавата изведнъж реши да се намеси. Тогава навсякъде започват да хвърчат куршуми. Една приятелка едва не загина в кухнята си. И когато роптаем срещу този вид насилие, ни обвиняват, че сме защитавали престъпниците\", казва Клаудия Сакраменто.\n\r\nИ в бедния квартал Dona Marta почти не минава ден без престрелки. Това беше един от първите жилищни райони на Рио, където бяха разположени специалните части UPP. Именно в Dona Marta през 1996 година Майкъл Джексън засне видеоклипа към песента си \"They don't care about us\". По този повод в квартала преди години беше издигната статуя на поп звездата, а през 2018 някой беше окачил на нея автомат.\n\r\nДнес престрелките достигат дори и Urca, който е смятан за най-сигурния квартал на Рио. Там живее висшата класа, а районът е обграден от сгради на военните. През юли тази година престрелка, започнала в една от фавелите на Рио, стигна до Urсa и наруши идилията в квартала.\n\r\n\"Войната срещу наркотиците отнема много човешки животи, тя разболява хората и намалява успеха на децата в училище\", казва пред Дойче веле социоложката Юлита Лемгрубер. Според различни изследвания децата от проблемните райони показват по-лоши резултати в училище. В Рио всяко четвърто училище се намира именно в такъв проблемен квартал.\n\r\nПолицията обикновено започва операциите си точно когато децата отиват на училище, оплаква се Андре Константино, бивш председател на гражданското сдружение на живеещите в квартал Babilonia. \"Военните ни използват като живи щитове. А това показва, че за тях животът на хората не струва пукната пара\", добавя той.\n\r\nСилите на реда обаче използват твърдия подход и залагат на насилието. Константино признава, че с удоволствие би се махнал от този картал и би отишъл някъде. \"Някъде, където има асфалт, защото там силите на реда не си позволяват подобно нещо\", добавя той. \"Това тук прилича на лагер на смъртта, предназначен за унищожение на тъмнокожите. Как бих могъл да искам да остана тук! Само в нашия квартал има две тайни гробища с тела на убити.\"\n\r\nСпоред Андре Константино властите изобщо не мислят за младите хора. \"Липсват образователни и културни програми, както и политически инициативи, които биха могли да спасят младото поколение. Но на държавата не ѝ пука за младите, нещо повече дори - тя иска да ги унищожи. Майкъл Джексън беше прав: They don't care about us\", заключава той.\r\n \r\n", "date": "2018.09.07", "title": "Дъжд от куршуми, всеки ден – в Рио де Жанейро"}
{"url": "https://www.dnes.bg/notifikacii/2018/09/07/trioto-iran-rusiia-i-turciia-tyrsiat-reshenie-za-krizata-v-idlib.387234", "text": "Иран, Русия и Турция ще се опитат да намерят решение за ситуацията в контролираната от бунтовниците сирийска провинция Идлиб в духа на сътрудничество, типичен за процеса от Астана, се казва в текста на заключителното изявление, публикувано след преговорите на лидерите на трите страни, провели се в Техеран, предадоха Франс прес и Ройтерс.\n\r\nСледващият кръг на тристранните преговори между тримата президенти, които се опитват да намерят мирно решение на сирийската криза, ще се състои в Русия. И трите страни подкрепят воюващи страни в сирийския конфликт, но Москва и Техеран са на страната на режима в Дамаск, а Анкара подкрепя бунтовниците.\n\r\nПо време на пресконференцията президентите на Русия и Иран Владимир Путин и Хасан Рохани обещаха да работят за елиминирането на Ислямска държава и Фронта \"Ан Нусра\" в Сирия. Турският президент Реджеп Тайип Ердоган призова за прекратяване на огъня в Идлиб, последния голям бастион на бунтовниците в Северозападна Сирия, отбелязва АФП.\n                \n                \r\nТримата президенти не постигнаха споразумение за примирие, но подчертават, че \"отхвърлят всички опити за промяна на фактите на терен, използвайки като претекст борбата с тероризма\". Освен това те се обявиха против всякакви сепаратистки проекти, целящи да подкопаят суверенитета и териториалната цялост на Сирия.\n\r\nТримата президенти обсъдиха текущата ситуация в Сирия, отбелязаха промените, настъпили от последната им среща в Анкара на 4 април и се споразумяха да продължат координацията, се казва още в декларацията, цитирана от ТАСС.\n\r\nРусия, Турция и Иран полагат всички усилия за защита на мирните граждани и за подобряване на хуманитарната ситуация в Сирия посредством гарантирането на бърз, безопасен и безпрепятствен достъп на хуманитарната помощ до всички нуждаещи се сирийски граждани, според декларацията.\n\r\nМеждународната общност се опасява, че при евентуална офанзива на сирийския режим срещу провинция Идлиб може да се стигне до безпрецедентна хуманитарна катастрофа, отбелязва АФП.\n\r\nЗа да може избягалите от Сирия да се завърнат, трябва да бъдат създадени безопасни условия, подчертават тримата президенти, цитирани от Ройтерс. Те добавят, че конфликтът може да бъде решен само чрез политически процес, а не чрез военни средства.\n\r\nРусия, Иран и Турция призоваха световната общественост и ООН в частност да увеличат помощта си за Сирия чрез \"предоставянето на допълнителна хуманитарна помощ, чрез съдействие на хуманитарната дейност по разминирането и възстановяването на основни инфраструктурни обекти, включително социално-икономически, както и чрез опазване на културното наследство\", се казва още в декларацията, предаде ТАСС.\n\r\nМосква, Анкара и Техеран постигнаха съгласие, че процесът по изработване на нова конституция на Сирия трябва да бъде ускорен, заяви Рохани. Споразумението за създаване на конституционен комитет беше постигнато на Конгреса на сирийския национален диалог, състоял се на 30 януари тази година в Сочи. Работейки заедно със специалния пратеник на ООН за Сирия Стафан де Мистура, тази структура трябва да подготви предложения, въз основа на които да бъде написана новата сирийска конституция.\r\n \n\r\n/БТА/", "date": "2018.09.07", "title": "Триото Иран, Русия и Турция търсят решение за кризата в Идлиб"}
{"url": "https://www.dnes.bg/notifikacii/2018/09/07/ikonomikata-ni-s-ryst-ot-3-4-prez-vtoroto-trimesechie.387215", "text": "През второто тримесечие на 2018 г. икономиката на България е нараснала с 3,4% спрямо същия период на миналата година.\r\nОт новите сезонно изгладени данни на Националния статистически институт (НСИ) се вижда, че брутният вътрешен продукт (БВП) през периода април-юни отбелязва растеж с 0,8% спрямо първото тримесечие на тази година.\n\r\nТова показва, че икономиката на страната отново се ускорява, след като на годишна база леко се забави през последното тримесечие на миналата година.\r\nInvestor.bg припомня, че България е на пето място в ЕС по ръст на БВП на годишна основа през второто тримесечие с 3,4% според предварителните данни на европейската статистическа служба Евростат. За сравнение, през първото тримесечие БВП на страната ни се повиши с 3,6%.\n                \n                \r\nПо текущи цени брутният вътрешен продукт в края на юни е 25,913 млрд. лв., а преизчислен в евро -  13,249 млрд., като на човек от населението се падат 1,882 хил. евро, пресмятат в НСИ.\n\r\n\n\r\nСъздадената от отраслите на националната икономика брутна добавена стойност през второто тримесечие на 2018 г. възлиза на 22,235 млрд. лв. по текущи цени.\n\r\nПрез второто тримесечие на 2018 г. относителният дял на аграрния сектор в добавената стойност на икономиката намалява равнището си с 0,8 процентни пункта до 3,3% спрямо година по-рано.\r\n", "date": "2018.09.07", "title": "Икономиката ни с ръст от 3.4% през второто тримесечие"}
{"url": "https://www.dnes.bg/zvezdi/2018/09/07/jerar-depardiio-gost-na-kim-chen-un-v-phenian.387235", "text": "Френският актьор Жерар Депардийо бе забелязан в хотел в севернокорейската столица Пхенян, предаде Франс прес.\n\r\nЖурналист на френската агенция видял актьора в бар в лобито на хотел Интернешънъл Янгакто, който е основният хотел, в който отсядат туристи в Пхенян. \n\r\nДепардийо е забелязан там в навечерието на тържествата в Северна Корея по повод 70-ата годишнина от създаването на Корейската народнодемократична република. Актьорът бил подразнен, че е бил забелязан от журналиста и му отказал интервю.\n\r\nЧестванията в Северна Корея ще са на 9 септември, когато се пада годишнината. Обикновено тя се отбелязва от паради, на които присъства севернокорейският лидер Ким Чен Ун. \n                    \n                    \n                \r\nНаблюдатели на режима пък следят дали на парадите ще се представят нови оръжия, което показва дали страната е напреднала във военната област.\n\r\nПрограмата на тържествата тази година все още не е съобщена, но експерти смятат, че Северна Корея няма да може да покаже тази година балистични ракети, които е показала на миналите паради, за да не навреди на климата на успокояване на отношенията със Южна Корея.", "date": "2018.09.07", "title": "Жерар Депардийо – гост на Ким Чен Ун в Пхенян?"}
{"url": "https://www.dnes.bg/notifikacii/2018/09/07/arest-v-sloveniia-za-andrei-shishko-organiziral-prevrat.387236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Словенската полиция арестува в Марибор лидера на \"Щирска гвардия\" и бивш кандидат за президент Андрей Шишко и негов приближен.\r\nДвамата са обвинени в подготвяне на преврат в Словения, съобщи Bulgaria ON AIR. Шишко е обвинен и в организиране на трафик на оръжие и експлозиви и в притежанието на материали за изработването на незаконни взривни субстанции.\r\nПовод за спецакцията на словенските служби за сигурност е видео, в което група маскирани и въоръжени мъже във военни униформи обещават да въведат ред в страната.\r\nПаравоенното формирование е доброволна организация, която провежда учения в горите край Марибор. Държавният и правителствен елит на страната осъдиха групата като \"крайно неприемлива\".\r\n ", "date": "2018.09.07", "title": "Арест в Словения за Андрей Шишко – организирал преврат?"}
{"url": "https://www.dnes.bg/notifikacii/2018/09/07/70-godini-kndr-kim-sybira-pari-i-predstavia-nov-imidj.387202", "text": "Очаква се празненствата за 70-годишнината на Северна Корея да представят една страна, която вече си е осигурила ядрен арсенал и сега се съсредоточава върху развитието на икономиката и на международните си отношения, пише Ройтерс.\n\r\nСъбитията в неделя ще положат началото на продължаващи около месец прояви, както и на търговско изложение и други визити, целящи да привлекат чуждестранни инвестиции и туристи в ограничената от санкции страна.\n\r\nСлед като обяви своята ядрена програма за \"приключена\", севернокорейският водач Ким Чен Ун ще използва проявите в неделя, за да изтъкне подновения си фокус върху икономическото развитие, а вероятно и върху своята дипломатическа кампания, която му спечели тази година исторически срещи на върха със Съединените щати, Китай и Южна Корея, твърдят анализатори.\n                \n                \r\n\"Това е ден, в който Ким Чен Ун трябва да припомни изминалите 70 години на републиката и в който е длъжен да предложи нова дългосрочна държавническа визия за повече от 10 години напред\", казва Хон Мин, старши изследовател в корейския Институт за национално обединение. \"Обаче за него няма да бъде лесно, защото в действителност не е постигнал нищо забележително, откакто промени насоката на националната политика към \"икономиката на първо място\", допълва той.\n\r\nИкономическите санкции срещу Северна Корея заради нейните разработки на ядрено оръжие изтощават бедната държава, в която около 40 на сто от населението или над 10 милиона души се нуждаят от хуманитарна помощ, а около 20 процента от децата страдат от недохранване по данни на ООН. Под едноличното управление на Ким страната е обвинявана и за масови нарушения на правата на човека, като доклад на ООН от миналата година установи, че между 80 и 120 хиляди души са задържани в затворнически лагери.\n\r\nДържавните медии призовават денят да бъде \"честване на победата и по-нататъшно разширяване на резултатите от великия поход за икономическо развитие\". За първи път от пет години Пхенян организира \"Масови игри\" - мащабно националистическо представление с участието на близо 100 000 души на един от най-големите стадиони в света. В центъра на Пхенян вчера можеха да се видят хиляди деца в ученически униформи, които се упражняваха в маршируване и музикални изпълнения на площад \"Ким Ир Сен\", както и по улиците из целия град.\n\r\nПлакати по основните улици напомнят за годишнината, а работници кърпят шосето от летището до центъра на града. Самолетът на \"Еър Корио\" от Пекин до Пхенян, с който пътуваше кореспондентът на Ройтерс, беше запълнен докрай, предимно с туристи и журналисти.\n\r\nСъбитията, и особено фотогеничните \"Масови игри\", предлагат на Северна Корея възможност да събере чуждестранна валута от хилядите чуждестранни посетители, стичащи се в столицата, тъкмо когато туризмът остава един от малкото останали надеждни източници на приходи на фона на санкциите, засягащи 90 процента от нейния годишен износ на стойност 3 млрд долара.\r\nДокато входните билети за предишните \"Масови игри\" струваха най-много 300 евро, тази година ВИП местата струват 800 евро, казва Саймън Кокрел, главен мениджър на агенцията \"Корио турс\". Най-евтините места са по 100 евро.\n\r\nВъпреки цените търсенето е голямо, каза той.\n\r\n\"Има много голям интерес. Всички полети са пълни, всички хотели са пълни. Показателен е фактът, че севернокорейската страна забрани на китайски туроператори да водят повече туристи до средата на септември просто заради липса на капацитет\", добави Кокрел.\n\r\nКорейският институт по корабоплаване - южнокорейски мозъчен тръст, е изчислил, че туризмът генерира 44 милиона долара годишно за изолираната страна, като китайските туристи съставляват около 80 на сто от чуждестранните посетители в Севера.\n\r\n\n\r\nДосега се знае, че само един държавен глава - от Мавритания - ще посети Северна Корея за празненствата - нещо, за което Северна Корея обвинява САЩ.\r\n\"САЩ принуждават другите страни да не изпращат високопоставени делегации за честването на 70-годишнината от основаването на КНДР\", заяви външното министерство на Севера в изявление, публикувано от държавната информационна агенция КЦТА.\n\r\nСлед седмици на предположения, че китайският президент Си Цзинпин може да направи в неделя първото си посещение в Пхенян, Пекин обяви, че китайската делегация ще се ръководи от парламентарния шеф Ли Чжаншу.\n\r\nПо-късно през септември Северна Корея ще бъде домакин на търговско изложение и на други визити, целящи да привлекат чуждестранни инвеститори, но мнозина ще останат предпазливи заради санкциите, които все още блокират много аспекти на търговията със Севера.\n\r\nКанадският бизнес консултант Майкъл Спейвър, който оглавява проект за културен обмен \"Пекту кълчъръл ексчейндж\", заяви, че работи със севернокорейското правителство за привличането на 25 китайски инвеститори и предприемачи, които да се запознаят с потенциални проекти в Пхенян, Вонсан и Нампхо.\n\r\n\"Ще участваме в опознавателни заседания с различни държавни чиновници и акционери и също така ще посетим съществуващи и бъдещи зони за развитие\", каза Спейвър пред Ройтерс.\n\r\n\n\r\nВ плановете за неделя има също факелно шествие, както и военен парад, който ще бъде наблюдаван внимателно за признаци за нови балистични ракети или други модерни оръжия. Северна Корея обикновено използва големите празници, за да покаже военните си възможности и най-новите разработки в ракетната технология.\n\r\nСпоред сайта \"38 North\" сателитни снимки показват, че военният компонент на неделния парад ще бъде по-голям от миналата година, въпреки че балистични ракети с голям обсег или пускови установки за тях не са били засечени.\n\r\n\"Демонстрацията на военна мощ винаги е била ключова за севернокорейската държавност\", каза изследователят Хон. \"Северна Корея обаче знае, че ако покаже междуконтинентални балистични ракети, международната общност ще се усъмни в желанието й за денуклеаризация. Крайно невероятно е Северна Корея да поеме такъв риск\", добави той.\r\n \r\n/БТА/", "date": "2018.09.07", "title": " 70 години КНДР: Ким събира пари и представя нов имидж"}
{"url": "https://www.dnes.bg/balkani/2018/09/07/v-skopie-krystiha-ulica-stoltenberg.387176", "text": "Улица \"Столтенберг\" вече ще се нарича улицата между градския парк и стадиона в Скопие в чест на норвежеца Торвалд Столтенберг, който има голям принос за изграждането на Скопие след земетресението през 1963 г., пише скопският вестник \"Вечер\". \n\r\nТорвалд Столтенберг, който почина на 14 юли тази година на 87-годишна възраст, е баща на генералния секретар на НАТО Йенс Столтенберг, отбелязва изданието, цитирано от БТА.\n\r\nГенералният секретар на НАТО Йенс Столтенберг посети вчера Стайковци, където през 2016 г. имаше наводнения и войниците на НАТО и КейФОР помогнаха във време, когато помощта бе най-необходима. Столтенберг окуражи гражданите от този регион да допринесат за членството на Македония в НАТО с подкрепата, която ще дадат на референдума за името, който е насрочен на 30 септември. \n                    \n                    \n                \r\nВестник \"Нова Македония\" пише, че на обща пресконференция с македонския премиер Зоран Заев генералният секретар на НАТО Йенс Столтенберг е посочил, че вратата на НАТО е отворена, членството в НАТО е достижимо и е възможност за укрепване на мира и стабилността както в страната, така и в региона, а също \"да се получи място и равноправен глас на масата на НАТО и да се влезе в най-успешния съюз в историята\".\n\r\nУчастието в референдума е задължение, а неучастието и седенето вкъщи е проява на страхливост и безотговорност към държавата. С гласуване \"за\" ще осигурим бъдеще на Македония, е заявил македонският премиер Зоран Заев на митинг под мотото \"Заедно за европейска Македония\", който се състоя снощи в Гостивар, пише в. \"Слободен печат\". \n\r\nМакедонският премиер е предал поздрави на жителите на Гостивар от ръководителя на НАТО Йенс Столтенберг, от когото получил уверения, че Македония ще стане тридесетата членка на НАТО. Заев е благодарил на албанците в Гостивар и в страната за подкрепата, която е получил по време на преговорите с Гърция и подписването на Преспанския договор, пише изданието. Говорейки за договора с Гърция, Заев е подчертал, че той е компромис и македонците са получили \"ерга омнес\" за идентичността и езика, а Гърция \"ерга омнес\" за името.\r\n ", "date": "2018.09.07", "title": "В Скопие кръстиха улица \"Столтенберг\""}
{"url": "https://www.dnes.bg/akoshtete-vqrvaite/2018/09/07/vylshebna-esen-chaka-3-zodii-koi-sa-te.387173", "text": "Астрономическата есен настъпва на 23 септември, а от тази дата за 3 от зодиите започва много благоприятен период, който ще е пълен с приятни изненади. И те ще изживеят много щастливи моменти до настъпването на зимата. Ето кои са те.\r\n\r\n \r\nНеустоимият чар на есента сякаш се предава и върху везните. Есента е истински майстор, създава едни от най-красивите природни пейзажи, така и Везните ще изглеждат ослепително през този период. Те имат рожден ден през ранната есен и ще го отпразнуват много добре. Ще са много социални и ще създават връзки с нови хора. През есента почти няма да остават сами, около тях постоянно ще са гаджета, приятели, колеги, близки, роднини. Времето, споделено с такива хора, е най-ценно.\r\n \r\n\r\n \r\nСкорпионите също ще са рожденици през сезона и това ще е най-хубавият им период за 2018 г. На 31 октомври пък е празникът \"Хелоуин\", който също попада в сезона на скорпионите и ще им донесе емоции. Тези знаци обожават мистериите и да решават загадки. Самите скорпиони за истинска енигма за околните, но в това има и нещо магично, и това привлича другите като магнит. През есента тези зодии ще преглътнат егото си и ще споделят повече. Връзките им ще се развиват на много дълбоко емоционално ниво и ще прекарват доста време с любимия/любимата. Сезон, пълен с любов.", "date": "2018.09.07", "title": "Вълшебна есен чака 3 зодии: Кои са те?"}
{"url": "https://www.dnes.bg/notifikacii/2018/09/07/spipaha-myj-otvlichal-iznasilval-i-obiral-prostitutki.387193", "text": "Бургаската полиция е задържала 43-годишен мъж за извършване на 11 тежки престъпления. \n\r\nСред тях са отвличания, изнасилвания и грабежи. \n\r\nПрестъпленията са извършени с изключителен цинизъм и жестокост, съобщиха от бургаската прокуратура.\n\r\n43-годишният Николай Паскалев от София е задържан в къщата, която е обитавал в село Приселци, докато при него се е намирала една от отвлечените жени. \n\r\nДругите две престъпления са извършени в гориста местност край Слънчев бряг, заяви апелативният прокурор Любомир Петров.\n\r\n\"Пострадалите са млади жени, като те се определят като занимаващи се с проституция\", уточни той, цитиран от БНР.\n\r\nПо случая се издирва и второ лице, участвало в първите две отвличания, изнасилвания и грабежи на пари и накити от \r\nжените. Пострадалите са разпознали извършителя и са дали показания срещу него.\n                \n                \r\nПрестъпленията са извършени през юни, юли и август. \n\r\nНиколай Паскалев е задържан в следствения арест за 72 часа. \n\r\nНай-тежкото наказание за извършените от него престъпления е от 7 до 15 години лишаване от свобода.", "date": "2018.09.07", "title": "Спипаха мъж,отвличал,  изнасилвал и обирал проститутки "}
{"url": "https://www.dnes.bg/stranata/2018/09/07/shofior-bez-knijka-se-zabi-v-spirka-postradaha-6-deca.387205", "text": "Шест деца са пострадали при удар на лек автомобил \"Рено\" в автобусна спирка в добричкото село Пчеларово, съобщиха от МВР. \n\r\nМалолетните са пътували в леката кола.\r\nАвтомобилът е бил управляван от неправоспособен водач на 51 години от Добрич. Шофьорът без книжка е изгубил контрол над управлението и колата се блъснала в спирката. \r\nВсички деца, които са от Шабла, са настанени за лечение в областната болница. \r\nНяма опасност за живота им.\r\nОще едно дете е пострадало при инцидент с превозно средство в добричкото село Карапелит, допълват от МВР. Оставено без надзор в каруца 5-годишно дете е паднало на земята и е в критично състояние с фрактура на черепа.", "date": "2018.09.07", "title": "Шофьор без книжка се заби в спирка, пострадаха 6 деца"}
{"url": "https://www.dnes.bg/zvezdi/2018/09/07/selena-gomes-i-romi-ot-sofiia-liubov-ot-pryv-pogled.387211", "text": "Селена Гомес мина инкогнито през България, но продължава да споделя снимки в социалните мрежи от страната ни, . Как живеят ромите в София? Видимо този въпрос е развълнувал певицата, тъй като тя е посетила домовете на няколко семейства и е разговаряла с тях за най-големите проблеми, които срещат в ежедневието си. Това става ясно от неин пост в Instagram.\n\r\n\"Публикувам някои мои снимки от работата ми с А21... Обичам ви, хора, до Луната и обратно\", написа изпълнителката, която бе в страната ни заедно с екипа на международната неправителствена организация А21. Под галерия от снимки, тя обясни колко се радва, че помага на хората и се усъвършенства като личност.\n                    \n                    \n                \r\nСелена качи и кратък клип. В него тя държи малко бебе и е заобиколена от роми, които напират да я поздравяват и ѝ показват общите им снимки на мобилните телефони.\n\r\nЧаст от кадрите, които е уловила певицата, са на калните улици на ромско гето в столицата.\n\r\nОрганизацията, към която бившето гадже на Джъстин Бийбър се присъедини, се занимава с работа на уязвими групи в обществото и хора, станали жертва на трафик. Освен в България, А21 има офиси в 12 страни по света.\n\r\nОще снимки от посещението на Селена Гомес в София .\r\n ", "date": "2018.09.07", "title": "Селена Гомес и роми от София – любов от пръв поглед!"}
{"url": "https://www.dnes.bg/sofia/2018/09/07/pri-incidenta-v-ovcha-kupel-petima-raneni.387216", "text": "\nПри инцидента на бул. \"Монтевидео\" и \"Президент Линкълн\" са пострадали 5 души, от които и 8-годишно момиче. Това съобщи говорителят на Центъра за спешна медицинска помощ (ЦСМП) – София Катя Сунгарска за \"Фокус\". \n\n\r\nСигналът е получен в 14.42 часа в центъра за спешна медицинска помощ.\n\r\n\"За 6 минути екипите на спешната медицинска помощ са били на мястото на инцидента. След 1 минута са пристигнали още две линейки\", посочи тя. \n\r\nПострадалите са общо 5 души: 45-годишна жена, която е с разкъсано-контузна рана на коляното, 8-годишно момиче, което е претърпяло нараняване в областта на главата и носа, 53-годишна жена с контузно разкъсване на ръката и 43-годишен мъж, който е с гръбначно нараняване. И четиримата са хоспитализирани в УМБАЛСМ \"Н.И.Пирогов\". \n                    \n                    \n                \r\nШофьорът на колата, който е причинил инцидента, е 60-годишен мъж. \"Той е настанен във Военномедицинска Академия (ВМА) с контузна рана по главата. Водачът е бил алкохолно повлиян\", уточни Сунгарска.\n\r\nПрипомняме, че по-рано днес лек автомобил \"Ситроен\" се е врязал във витрина на търговски обект на столичните булеварди \"Монтевидео\" и \"Президент Линкълн\". Връщайки назад, той е ударил с колата си друг автомобил и бус и е спрял в стена.", "date": "2018.09.07", "title": "При инцидента в \"Овча купел\" - петима ранени"}
{"url": "https://www.dnes.bg/eu/2018/09/07/separatistkite-jylti-pandelki-predstoi-goreshta-esen-v-kataluniia.387185", "text": "Завързана на панделка жълта найлонова лента се превърна в най-голямото оръжие на каталунските сепаратисти в борбата им с онези, които искат да защитят целостта на Испания.\n\r\nВсяка вечер малки групи каталунски сепаратисти се събират, за да връзват жълтите панделки върху пейки, улични стълбове и кофи за боклук, или да рисуват техни изображения върху тротоарите в Барселона и стотици съседни градове и села, пише Асошиейтед прес.\n\r\nЗа активистката Силвия Пла и нейните съмишленици жълтата панделка е символ на протест срещу задържането на деветима видни сепаратистки лидери, които очакват съдебен процес по обвинения, включително за бунт, заради ролята им в незаконен референдум и неуспешно обявяване на независимост миналата година.\n                    \n                    \n                \r\nБорбата за освобождаване от затвора на лидерите, много от които бяха членове на предишното каталунско правителство, стана водеща кауза за сепаратистите, след като техният опит за отцепване се провали, тъй като не получи международна подкрепа.\n\n\n\r\nПла, 56-годишна илюстраторка на детски книги, която живее в град Кардедеу, каза пред Асошиейтед прес, че връзва панделките, за да покаже, че \"ние никога няма да приемем\" сепаратистките лидери да останат зад решетките.\n\r\nНо окичените с жълти найлонови ленти градски площади, мостове и улици породиха контрадвижение, произлизащо от другата половина от 7,5 милиона жители на Каталуния - онези, които искат да запазят вековните връзки с останалата част от Испания.\n\r\nЖозе Касадо е говорител за неформалната мрежа на самообявилите се \"почистващи бригади\". Те са доброволци, които се събират няколко пъти месечно, за да изчистят кварталите си и да премахнат колкото се може повече жълти ленти от обществени места. Те използват макетни ножове и градинарски ножици, за да срежат лентите, но имат правило да не докосват просепаратистките знамена и плакати, които висят от балконите на частни домове.\n\r\n\"Това, което те наричат използване на обществено пространство в името на \"политическите затворници\", за нас е точно обратното\", каза пред Асошиейтед прес 38-годишният треньор по бокс Касадо от крайбрежния град Матаро и допълни: \"Тези хора навредиха на Каталуния и се опитаха да извършат преврат. Те подкрепят хора, които накараха членове на семейства да враждуват помежду си\".\n\r\n\"Чистачите\" вършат работата си през нощта, облечени в бял защитен костюм, покриващ цялото тяло, закривайки лицата си със санитарни маски и защитни очила - отчасти, за да скрият самоличността си, и отчасти, за да внушат послание.\n\r\n\"В момента, в който (сепаратистките активисти) разберат кой си, бележат вратата на дома ти, заливат колата ти с боя и разпространяват личната ти информация в социалните медии\", твърди Касадо.\n\r\nРазделени от идеологията, двете страни обаче си приличат. И двете групи възникнаха през последната година на местно ниво, стимулирани от социалните мрежи и мобилните телефонни услуги.\n\r\nТе също така споделят дълбоко усещане за обида - сепаратистите се чувстват репресирани от централното правителство и съдилища, а юнионистите се чувстват демонизирани от регионалните каталунски власти.\n\r\nПочистващите бригади твърдят, че запълват празнина, оставена от каталунските власти, които са позволили на привържениците на отцепването да превърнат общото пространство в трибуна на идеите си.\n\r\nКато мнозина от сепаратистите регионалният каталунски премиер Ким Тора винаги носи жълта панделка, в неговия случай закачена на ревера на тъмния костюм. Големи жълти панделки са окачени по фасадите на сградите на каталунското правителство и на кметството на Барселона, които се намират една срещу друга в центъра на регионалната столица, а общинските служби за почистване на улиците често не премахват лентите от обществените имоти.\n\r\n\"Не би трябвало ние да вършим тази работа, защото това е задължение на други\", каза Касадо и добави: \"Човек губи часове от съня си, от времето със своето семейство. Не е честно. Едната страна е фаворизирана\".\n\r\nЗасега случайните срещи между противниците се свеждат най-много до разгорещени спорове и размяна на устни обиди. Но трима души бяха ранени в сблъсък през май в крайбрежния град Канет де Мар, когато групата на Касадо се опитала да премахне няколко жълти кръстове, които просепаратистки активисти забили на плажа. И двете страни обвиниха другата за спречкването.\r\nМиналия месец жена подаде жалба в полицията, твърдейки, че е била ударена от мъж, разгневен от това, че е премахвала жълти ленти в Барселона.\n\r\nВ открито писмо, публикувано във в.\"Периодико\" миналия месец, Тора нарече групите, свалящи лентите, \"агресивни фашисти\" и каза, че регионалната каталунска полиция трябва да \"попречи на тези маскирани, агресивни и нетолерантни индивиди да вярват, че могат да действат безнаказано\".\n\r\nПозовавайки се на тези изказвания на Тора и други доказателства, испанската държавна прокуратура започна разследване за предполагаемото идентифициране от каталунската полиция на лицата, които са сваляли ленти. По думите на главния прокурор Хосе Мария Сегара според нейните колеги и поставянето, и свалянето на панделките е защитено от правото на свобода на изразяване.\n\r\nОчаква се това тлеещо напрежение да се разпали още повече.\n\r\nВодещи десноцентристки политици наскоро се включиха в отстраняването на лентите, обвинявайки испанското социалистическо правителство в мекушавост спрямо сепаратистите.\n\r\nТора, който, преди да стане депутат, публикуваше злъчни антииспански коментари, определяни от критиците му като ксенофобски, призова сепаратистите да се активизират през идващите седмици, за да отбележат годишнината от неуспешния опит за отцепване миналия октомври и да се подготвят за вероятните масови протести, когато задържаните в затвора лидери бъдат изправени пред съда.\n\r\nМеждувременно испанският премиер Педро Санчес, който наследи кризата с Каталуния от консервативния си предшественик, се опитва да успокои напрежението, като се срещне с Тора през октомври, след първоначалната им среща през юли.\n\r\n\"Знаем, че тази есен ще бъде гореща\", каза Пла и допълни: \"Съдебните процеси ще накарат хората отново да излязат на улицата и да продължат борбата\". \r\n \r\n/БТА/", "date": "2018.09.07", "title": "Сепаратистките жълти панделки – предстои гореща есен в Каталуния "}
{"url": "https://www.dnes.bg/obshtestvo/2018/09/07/viarvame-li-na-vrachki-a-vie-pisahte-li-na-gadatelkata-bimi.387178", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ какво вярват българите? Наивни ли са и колко лесно се доверяват на гадатели и врачки? Резултатите от социалния експеримент на хората от \"Българското рационално общество\" показаха, че има много наивни хора сред съгражданите ни. \n\r\nТе създадоха Facebook страницата на гадателката Бими. В собствена публикация от страницата на \"Българско рационално общество\" те обявиха, че Бими е измислица с цел експеримент. Това обаче не спряло хората да пишат на гадателката за съвети, сподели Катрин Майсторска. \n\r\n\"Искахме да проверим наивността на обществото ни. Всичко започна чисто на шега. Дори името на гадателката беше смехотворно. Изненадахме се колко наивни хора има. За 4 месеца събрахме 14 хиляди харесвания на Facebook страницата. Един от постовете ни достигна милион потребители. Искаме да отворим очите на хората и да започнат да вярват в науката, а не в измислиците\", обясни тя в \"България сутрин\".\n                    \n                    \n                \r\nПред Bulgaria ON AIR психологът Еленко Ангелов похвали идеята за гадателката Бими и усилията на \"Българското рационално общество\". \n\r\n\"Има много какво да се желае в сферата на аналитичното мислене. Въпреки това, нещата не са чак толкова черно-бели. Иска ми се да има дори един процент телепатия, но всичко е шарлатанство. Не е нужно да си психолог, за да заключиш, че хората обичат да бъдат лъгани. Това е част от природата ни\", отбеляза той.", "date": "2018.09.07", "title": "Вярваме ли на врачки? А вие писахте ли на гадателката Бими?"}
{"url": "https://www.dnes.bg/muzika/2018/09/07/isus-angelov-i-cigulariat-svet-s-obsht-proekt.387186", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Талантливият акордеонист Исус Ангелов готви съвместен проект с известния цигулар Светлин Радославов-Свет. Това разказа самият Ангелов в студиото на \"България сутрин\".\r\n\"Ние свирим на едно представяне и след това той чу нашата музика и изяви огромен интерес\", сподели акордеонистът пред Bulgaria ON AIR. \r\nТой разказа още, че Свет е изявил желание да свирят заедно. Ангелов добави още, че заедно с Радославов са направили невероятна импровизация на столичния булевард \"Витоша\".\r\n\"В края на лятото ще направим нещо феноменално с него, но това ще остане тайна засега\", допълни още Исус Ангелов в студиото на \"България сутрин'.", "date": "2018.09.07", "title": "Исус Ангелов и цигуларят Свет с общ проект"}
{"url": "https://www.dnes.bg/stranata/2018/09/07/mechka-napadna-stado-krai-chepelare-54-ovce-sa-myrtvi.387188", "text": "Поредно нападение на мечка в Смолянско. \r\nТози път жертвите са 54 овце. Те са част от стадо от 155 животни, които били оставени да пренощуват във външно заграждение към обора. \r\nИнцидентът е станал край чепеларското село Малево. \r\nЕдна овца е убита от мечката, две са ранени, а 53 са се задушили при опити да се приберат в обора, съобщиха от РИОСВ Смолян  \r\nОт намерените следи, експертите са категорични, че щетата от кафява мечка.\r\nЩе бъде изготвено предложение за обезщетяване на собствениците.", "date": "2018.09.07", "title": "Мечка нападна стадо край Чепеларе, 54 овце са мъртви "}
{"url": "https://www.dnes.bg/stranata/2018/09/07/jenata-padnala-ot-balkon-v-silistra-stabilizirana.387201", "text": "\n70-годишната жена, която беше приета в болница, след като падна с парапета на тераса от четвъртия етаж в Силистра, е стабилизирана и пряка опасност за живота и няма.\n\r\nТя е приета в спешния център в сряда вечерта и е настанена в реанимацията на болницата с множество травми, пише Bulgaria ON AIR.\r\nИнцидентът станал, когато жената излязла на балкона и се подпряла на парапета.\r\nСпоред съсед заради ремонт е била нарушена целостта на връзката със съседната тераса. Те казват, че блокът е строен преди 38 години.\r\nПреди няколко месеца и други две тераси, на същия блок, са се срутили.", "date": "2018.09.07", "title": "Жената, паднала от балкон в Силистра - стабилизирана"}
{"url": "https://www.dnes.bg/obshtestvo/2018/09/07/smetkata-kolanite-v-star-avtobus-shte-struvat-2-hil-lv.387199", "text": "Преоборудване на стар автобус с колани струва около 2 хил. лева.\r\nАко коланите се използват при инцидент, жертвите със сигурност ще са по-малко. Това коментира председателят на Асоциацията на пострадалите при катастрофи Владимир Тодоров в ефира на \"Нова телевизия\".\n\"След проведени разговори с лаборатории стана известно, че цената за даване на становище и сертифициране е около 500 лв. Най-близката подобна лаборатория до България е в Турция\", каза той и добави, че цената на един колан е около 15 лв., а общата сума за един автобус е около 2 хил. лв.\n\r\nСпоред него проблемът е, че седалките в старите автобуси не са оразмерени конструктивно да понесат въпросното натоварване, когато се добавят коланите.\n                    \n                    \n                \r\n“Това е технически проблем\", посочи Петър Захариев, член на управителния съвет на Сдружението на автобусните превозвачи.\n\r\nПо думите му един нов автобус струва от 200 000 лева нагоре и затова не е толкова лесно да се купи.\n\r\n\"Ако се приеме нова наредба за задължителни колани във всички автобуси, има опасност от фалит на много фирми\", смята Захариев, който заяви, че проверка на Централната автогара в София е показала, че 99% от автобусите са с колани и имат видеорегистратори.\n\r\nПо думите му в страната има 15 хиляди автобуса, а средната възраст е между 15-20. Той напомни, че в автобуса от катастрофата край Своге коланите са били налични, но не са били използвани.\n\r\n", "date": "2018.09.07", "title": "Сметката: Коланите в стар автобус ще струват 2 хил. лв."}
{"url": "https://www.dnes.bg/sofia/2018/09/07/kola-se-vriaza-v-tyrgovski-centyr-v-sofiia-ima-raneni.387207", "text": "Лек автомобил се вряза в търговски център в столичния квартал \"Овча купел\". \r\nИнцидентът е станал в района на бул. \"Монтевидео\" и бул. \"Президент Линкълн\" около 14.00 ч.\r\nЛек автомобил \"Ситроен \"се е врязал във витрина на търговския обект. Връщайки назад, той е ударил с колата си друг автомобил и бус и е спрял в стена, съобщава МВР.\r\nПри инцидента е пострадала клиентка в търговския обект, a две деца са с уплаха. Те заедно с шофьора на \"Ситроена\" са откарани в болница. \r\nИзясняват се причините и обстоятелствата за инцидента. \r\nПо сведения на свидетели шофьорът е бил във видимо нетрезво състояние.", "date": "2018.09.07", "title": "Кола се вряза в търговски център в София, има ранени"}
{"url": "https://www.dnes.bg/obshtestvo/2018/09/07/kakva-e-istinata-shofior-bie-jena-myjyt-i-s-insult.387203", "text": "Грозни сцени сцени са се разиграли на кръстовище в Пловдив, при която шофьор е ударил жена, която следвала линейка. В нея превозвали съпруга, който бил с инсулт. Той се опитал да защити жена си, но също бил нападнат и припаднал. Това твърди в разказа си мъж, близък на дъщерята на пострадалото семейство. Ето неговият разказ без съкращения във Facebook:  \n\r\n\"Свързвам се с вас с надеждата, че някой буден гражданин ще се отзове и помогне да намерим въпросният господин от грозната случка която стигна до мен. Става въпрос за моя близка приятелка и нейните родители. Ако някой е видял, чул или знае нещо повече, което би било от полза, моля да се свърже с мен на лично съобщение. Благодаря!\n                    \n                    \n                \r\nИсторията, която ще споделя е изключително грозна. На 01.09.2018 баща ми получава инсулт във Велинград. По лекарски нареждания, на 05.09.2018, с линейка наета с лични средства, е транспортиран от Велинград до Пловдив - изключително внимателно, с бавна скорост, отново по лекарски препоръки. Транспортира се човек в безпомощно състояние все пак.\n\r\nМайка ми, както можете да си представите ситуацията, е в изключителен дистрес и кара личния си автомобил плътно след линейката. Отново повтарям- по инструкции на невролог, линейката се движи бавно и внимателно; разбираемо, че може би за някои шофьори това би било изнервящо, но за последвалото няма извинение.\n\r\nВече в Пловдив, на кръстовището на Захарна фабрика, към 11:30 сутринта, джип BMW с регистрация РВ 0215 ТС засича автомобила на майка ми и застава между нея и линейката. С маневри, тя успява отново да заеме мястото си зад спешната помощ, което явно не се харесва на въпросния господин. Той я засича, прекъсвайки пътя й след линейката, излиза от автомобила си, доближава се до колата на майка ми, сама жена, която е видимо разстроена, и я удря ПО ЛИЦЕТО С ЮМРУК. Навира се през прозореца, в момента в който майка ми се опитва да обясни случая, и я удря. Не го интересували нито инсулти, нито спешни случаи. Баща ми, в полулегнало положение на носилката, вижда всичко. Въпреки слабото си физическо състояние, той отваря вратите и защитава майка ми, при което господинът с BMW-то напада и него. Човек с инсулт, видимо в недобро състояние. От рязкото ставане и шок, баща ми припада. Разбира се, господинът пали колата и бяга.\n\r\nПоследвалите часове на стрес и ужас не могат да се опишат. Това, което ще помоля вас като читатели е да разгласим случая и ако е възможно някой, който е присъствал на въпросното кръстовище-на Захарна фабрика, на 05.09.2018, в 11:30-11:34 сутринта и има желание да съдейства, да се свърже с полицаите на 3то РПУ Пловдив или с редакцията Ви като свидетел.\n\r\nПрилагам снимки на колата на въпросния \"джентълмен\". Да се знае. Може пък и да го накараме да се срамува\".\n\r\nПод неговия пост обаче има и мнение на жена, която познава шофьора. Тя пък твърди, че жената не е удряна и историята не отговаря на истината.\n\r\n\"Дано наистина да има камери и въпросните свидетели да се появят, за да стане ясно, че въпросната госпожа лъже, че е удряна и че тя е тази, която засича пътя. И че никъде не пише, че не може да се застава зад линейка, а и човек няма как да знае коя кола се движи с причина зад линейката, та да не застава между тях... Благодарение на маневрите на въпросната госпожа и нейното старание да се навре отново зад линейката, засичайки на два пъти пътя на шафьора, който плюете тук, без изобщо да познавате и знаете ситуацията, са пострадали хората, които са се возили вътре - възрастна жена и детето му. И за ваша информация случая вече се разследва. Тези, които сте били там, излезте и кажете каква в действителност е ситуацията и покажете, че сте хора, а не част от общото стадо\".\n\r\nДруга жена обаче твърди, че е видяла с очите си как бузата на пострадалата е била подута от удара, а по време на изследванията в болницата е повръщала.\n\r\nОстава органите на реда наистина да изяснят случая. Шофьорът вече е открит и се води следствие.\r\n ", "date": "2018.09.07", "title": "Каква е истината? Шофьор бие жена, мъжът й с инсулт..."}
{"url": "https://www.dnes.bg/sofia/2018/09/07/grajdani-alarmirat-za-narusheniia-stolichnata-obshtina-opravia.387189", "text": "Граждани алармираха за нередности по улиците в София, за недовършени ремонтни работи и неправилно паркиране чрез платформата , а Столична община се задейства. Представяме ви обзор на малка част от сигналите, които получиха отговори и посочените проблеми бяха решени. \n\r\nПо повод на постъпил сигнал за опасно  на фасадната стена на болнично заведение, намиращо се в Район \"Красно село\", които поставят в риск здравето на преминаващите по тротоара, длъжностните лица са извършили проверка на място и вследствие на това е издаден Констативен протокол с предписания за премахване на външните тела.\n                    \n                    \n                \r\nПреминаваме към темата за неправилно извършени възстановителни работи. В първия случай оплакването е за недовършени ремонтни дейности в кв. Редута. Част от пътната настилка, която представлява паваж, била разположена  на живущите в района. След реакция на Столична община, Район \"Слатина\", настилката е обновена и не се откриват наличия на строителни материали по тротоара. \n\r\nСигнализираха ни и за проблем с почистването, също след извършен ремонт в ж.к. \"Сухата река\" поради . Отстранената пътна настилка не била извозена, а капаците на шахтите били поставени опасно ниско. В отговор от Район \"Подуяне\" получихме уверение, че разрушените участъци от пътната настилка са възстановени. \n\r\nВъв връзка с постъпил в Столичен Инспекторат сигнал относно разрушаване на общинска собственост и застрашаване здравето на деца поради  в близост до детска градина, са поставени констативни протоколи на общо 13 бр. нарушители и са извършени необходимите законови санкции. \n\r\nТова са само малка част от успешно приключилите сигнали, което доказва, че институциите работят! \n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.09.07", "title": "Граждани алармират за нарушения, Столичната община оправя"}
{"url": "https://www.dnes.bg/akoshtete-vqrvaite/2018/09/07/6-hrani-pri-esenna-depresiia.387070", "text": "Само няколко седмици ни делят от настъпване на астрономическата есен. Тази година тя ще настъпи на 23 септември. След летните емоции, преминаването към есенните багри, често е причина за понижаване на нашето настроение.\r\nЧувстваме се мудни, апатични, губим желание да правим любимите ни неща... Сезонната смяна на настроенията често бива наречена сезонна депресия. Спортът, разходките сред природата, добавянето към менюто на банани, авокадо и черен шоколад, могат да ни помогнат да бъдем в баланс през красивата есен.\r\nВ следващите редове споделяме няколко полезни храни, които помагат при есенна депресия. \r\n\r\nДобре е здравословният режим на хранене да включва и птиче месо. Ако сте любители на пуешкото, ето ви една добра новина. Това месо може да ви помогне да преборите есенната депресия. Пуешкото съдържа аминокиселина, наречена триптофан, която се превръща в серотонин. Серотонинът е известен още като хормон на щастието. Тук може да видите една апетитна рецепта с пуешко месо.\r\n                    \n                    \n                \r\nЛененото семе и орехите са с високо съдържание на омега-3 мастни киселини, докато бразилските орехи съдържат важния антиоксидант селен. Изследванията показват връзка между ниските нива на селен и депресията. Ето защо е добре да включите тези суперхрани в есенното си меню.\r\n", "date": "2018.09.07", "title": "6 храни при есенна депресия "}
{"url": "https://www.dnes.bg/notifikacii/2018/09/07/na-miastoto-na-bivshiia-carrefour-v-the-mall-nov-supermarket.387196", "text": "Британското дружество Hystead Limited, собственост на Hyprop Investments и PDI Investment Holdings, което през октомври 2017 г. придоби търговския център The Mall в сделка за 155 млн. евро, е купило през юни площта, отредена за хипермаркет, става ясно от отчета му за полугодието до 30 юни. Цената на сделката не се съобщава.\n\r\nПреди време площта се заемаше от Carrefour, но след това беше поета от банката кредитор Уникредит Булбанк на търг за принудителна продан заради неразплатени заеми на гръцкия собственик на веригата.\r\nПомещението стоеше празно след затварянето на магазина от веригата Carrefour и обявяването в несъстоятелност на българското дружество, което държеше правата за страната.\n                \n                \r\nHysted ще вложи 23 млн. евро в преустройството и интегрирането на помещението в The Mall, става ясно от отчета. То ще включва супермаркет с площ от 2450 кв. м и други магазини с площ от 9550 кв. м.\r\nОчаква се те да заработят през октомври тази година. За цялостното завършване на преустройството ще са необходими приблизително шест месеца, а очакваната първоначална доходност е 9%, съобщава се в отчета.\n\r\nЮжноафриканският фонд Hyprop притежава чрез Hystead 60% от активите в Югоизточна Европа. Останалите 40% са на партньора му за региона PDI Investment.\r\n", "date": "2018.09.07", "title": "На мястото на бившия Carrefour в The Mall - нов супермаркет "}
{"url": "https://www.dnes.bg/obrazovanie/2018/09/07/uchitel-po-byrzata-pista-shte-ima-sriv-v-obrazovanieto.387198", "text": "От Синдиката \"Образование\" към КТ \"Подкрепа\" се обявиха против бързата подготовка на учителите.\r\nНедостигът на преподаватели по някои специалности се компенсира с пенсионери, с неправоспособни учители или в образованието влизат учители, които остават такива за година или даже за по-малко. Това е индикатор за проблем в политиката и то не само формален, а е тревожен феномен за деградация на отношението и респекта към образованието. Показателно е, че през 2018 г. ще се пенсионират над 4000 учители, а желанието на младите по възраст учители не се е променило спрямо миналата година и е рамките на 1 процент от общия брой на учителите, пише в позиция синдикатът. \nВ нея се отбелязва, че ако, като народ се примирим с усещането, че професията на учителя е лесна, достъпна и възможна с едногодишна преквалификация, това ще гарантира неизбежен упадък на образователната система. \n                    \n                    \n                \r\nПо повод на идеята бъдещите учители да се подготвят за професията по \"бърза писта\", само за няколко месеца, от синдиката коментират, че ще се гарантира още по-голям срив в образованието. \n\r\nТе заявяват, че е недопустимо подготовката на бъдещите педагогически специалисти, които имат мисията да превърнат детето в личност, да подготвят бъдещето на страната, да бъде в рамките на такъв кратък срок. \n\r\n\"Това навява спомени за ПУЦ, Рабфак и за други, разгромяващи образованието, практики от социализма. Несериозно е и е безотговорно даже да се предположи, че човек, изграждащ човеци, може само с кратък курс и с едногодишна квалификация да бъде пълноценен и да изпълни своята социална и професионална роля. Такава политика ще промени из основи представата и вековните традиции за тази важна и ценена в много държави професия\", се посочва в позицията.\n\r\nОт синдиката отбелязват в нея положителното усилие на правителството и на МОН, в лицето на министър Красимир Вълчев, за увеличение на учителските заплати, но посочват, че \"дори и при 2000 лева учителска заплата, това няма да доведе до привличане на най-добрите учители и да ги задържи в образователните институции, ако не се преодолеят косвените причини за отблъскване от професията\". \n\r\nБез промяна на комуникациите с родителите, с обществените институции, без помощта на правителството в борбата с глобалните проблеми, професията на учителя няма да се възроди, е мнението на синдиката.\n\r\nВ позицията на Синдиката \"Образование\", с председател Юлиян Петров, се посочва, че не се приема за устойчива политиката за подготовка на учители - магистри, която кореспондира с по-къс срок от пет години или 300 кредита. \n\r\nТолерираме формирането на Национална програма за квалификация и рехабилитация на учителите, която би повишила интереса към професията, заявяват от синдиката.", "date": "2018.09.07", "title": "Учител по \"бързата писта\", ще има срив в образованието "}
{"url": "https://www.dnes.bg/world/2018/09/07/sled-25-g-brak-boris-djonsyn-se-razvejda-zaradi-izneveri.387206", "text": "Бившият външен министър на Великобритания Борис Джонсън съобщи днес, че се е разделил със съпругата си Марина Уилър и че двамата ще се разведат, съобщи агенция Прес асосиейшън, цитирана от Ройтерс.\n\r\nБукмейкърите определят Джонсън като фаворит да поеме поста на премиера Тереза Мей, ако тя се оттегли от лидерството на Консервативната партия. Смята се, че той би извел Великобритания от ЕС с по-твърд Brexit, тъй като той оглавяваше кампанията за напускане на съюза преди референдума през 2016 г., отбеляза Ройтерс.\n\r\nВ разпространено днес съвместно изявление Джонсън и Уилър заявяват, че от известно време живеят отделно и че процедурата по разтрогване на брака им е започнала. Съобщението бе предшествано от днешна публикация на първа страница на таблоида \"Сън\", че двамата са разделени.\n                    \n                    \n                \r\nТАСС цитира статията \"Сън\", в която се казва, че Уилър, която е известен правозащитник и адвокат, е изгонила съпруга си заради поредната му изневяра. Тя му била показвала вратата и преди - през 2004 и 2010 г. заради връзките му с журналистката Петронела Уайът и с изкуствоведката Хелън Макинтайър. После обаче съпругата прощавала на неверника и го приемала обратно. Според слухове Джонсън имал дете от Макинтайър, пише таблоидът, цитиран от БТА.\n\r\nДжонсън и Уилър са женени от 25 години. Те имат четири деца.\n\r\nБорис Джонсън бе министър на външните работи в кабинета на Мей в продължение на две години. През юли т.г. той подаде оставка в знак на протест срещу нейната стратегия в преговорите за Brexit, като заяви, че те ще превърнат Обединеното кралство в \"колония\" на съюза. Оттогава той редовно критикува стратегията на премиера чрез изказвания в Камарата на общините и в печата, припомня Ройтерс.", "date": "2018.09.07", "title": "След 25 г. брак: Борис Джонсън се развежда заради изневери"}
{"url": "https://www.dnes.bg/sofia/2018/09/07/spirat-stroitelstvoto-na-propadnaliia-obekt-v-ovcha-kupel.387204", "text": "Строителството на обекта в район \"Овча купел\", където рано тази сутрин пропадна неукрепен строителен изкоп, се спира. Това съобщиха от пресцентъра на Столичната община.\r\nЗаповедта се издава от ДНСК заради допуснатото съществено отклонение от одобрените строителни книжа от фирмата \"С. А. Г. Груп\" ЕООД.\r\nНа място са извикани проектантът по част \"Конструктивна\" и надзорната фирма на обекта, на които е разпоредено да се представят техническо решение за укрепване и засипване на пропадналия изкоп. \n\nГлавният архитект на Столичната община арх. Здравко Здравков е сезирал за случая Камарата на строителите в България.\r\n                    \n                    \n                Столичната община и Камарата на строителите ще инициират законодателни промени с мерки за санкциониране на строителни фирми, които допускат нарушаване на мерките за безопасност в строителството.\r\nКметът на София Йорданка Фандъкова е сезирала Софийската градска прокуратура за строителната авария, допусната от фирмата.\r\nПо-рано тази седмица Направление \"Архитектура и градоустройство\" на Столичната община стартира процедурата по изработване на задание за цялостен подробен устройствен план на ж.к. \"Овча купел-1\".\r\nС плана ще се обособят урегулирани поземлени имоти за съществуващите жилищни блокове, необходимите терени за локални градини, ще се оптимизира мрежата от улични паркинги, като се проектират и велоалеи. Процедурата по изработване на ПУП е по инициатива на кмета на район \"Овча купел\" Христина Семерджиева и на база вече влязлата в сила кадастрална карта за района, както и засиления инвестиционен интерес, породен от строителството на третия лъч на метрото.\r\nИзработеният проект на задание за ПУП ще се представи на гражданите на района за обществено обсъждане.", "date": "2018.09.07", "title": "Спират строителството на пропадналия обект в \"Овча купел\""}
{"url": "https://www.dnes.bg/zvezdi/2018/09/07/sled-svryhdozata-demi-lovato-prodava-imenieto-si.387167", "text": "Деми Ловато е решила да продаде имението си в \"Холивуд Хилс\", в което припадна, след като взе свръхдоза фентанил миналия месец. Сега певицата е в рехабилитационна клиника и явно желае да продължи напред и да се отърве от дома, който ще ѝ напомня за инцидента. \r\nЖилището в Калифорния е пуснато на цена от 9,5 млн. долара, според TMZ. Деми се сдоби с имота през септември 2016 г., като тогава плати за него 8,3 млн. долара. В него има 4 спални и 5 бани.\r\nИзпълнителката на \"Sober\" имаше проблеми с имението отдавна.\r\n\r\n ", "date": "2018.09.07", "title": "След свръхдозата: Деми Ловато продава имението си"}
{"url": "https://www.dnes.bg/snimka-na-denia/2018/09/07/slyncheva-sybota-s-malko-dyjd-v-iztochna-bylgariia.387182", "text": "През нощта ще преобладава ясно време. В западните и в централните райони на Северна България ще духа до умерен западен вятър, който до сутринта временно ще стихне.\n\r\nУтре ще е предимно слънчево. След обяд ще се развива купеста и купесто-дъждовна облачност, а на места в източната половина от страната и в планинските райони краткотрайно ще превали, възможно е и да прегърми. Ще духа слаб, в Дунавската равнина - до умерен вятър, от запад-северозапад. \n\r\nМаксималните ще са предимно между 25 и 30 градуса.\n\r\nПо Черноморието ще е предимно слънчево, с временни увеличения на облачността. След обяд на много места ще превали краткотрайно. Ще духа до умерен вятър от север-североизток, който по-късно през деня ще се ориентира от изток-югоизток. Максималните температури ще са между 25 и 28 градуса. Температурата на морската вода ще е 26-27 градуса. Вълнението на морето ще бъде 1-2 бала.\n                \n                \r\nПрез първата половина от деня над планините ще е предимно слънчево. Около и след обяд ще се развива купеста и купесто-дъждовна облачност и на места ще има краткотрайни, временно интензивни валежи и гръмотевици. Ще духа умерен до силен северозападен вятър. Максималната температура на височина 1200 метра ще е около 18 градуса, а на 2000 метра - около 11 градуса.\n\r\nАтмосферното налягане ще се повиши и ще бъде по-високо от средното за месеца, сочи прогнозата на НИМХ при БАН.\n\r\n ", "date": "2018.09.07", "title": "Слънчева събота с малко дъжд в Източна България "}
{"url": "https://www.dnes.bg/index/2018/09/07/receptata-dnes-liubimiiat-desert-na-zodiia-bliznaci.387020", "text": "Този светъл и въздушен знак обича десертите с много сладък вкус. Сметана, плодове, шоколад, ванилия, всички тези продукти са на почит при Близнаците и няма да сгрешите, ако решите да го изненадате с десерт, който ги съдържа. Близнаците обичат освен десертът да е много сладък и да е пищен на вид. Шоколадовите фонтани не са прекалено пиршество за тях, напротив. \r\n \r\nНай-подходящият десерт за представителите на зодия Близнаци е шоколадовото суфле. Може да прибавите и свеж плод по желание, за да бъде наистина неустоимо кулинарното изкушение.\r\n \r\n\r\n \r\nЗа 4 броя суфле:\r\n2 яйца и един жълтък\r\n80 г масло\r\n90 г пудра захар\r\n150 г натурален шоколад\r\nванилия\r\n2 чаени лъжички натурално какао\r\n20 г брашно\r\n \r\n:\r\n \r\nРазтопете маслото и шоколада на водна баня. Може да го направите и в микровълнова фурна, по-бързо е. В купа сложете двете яйца и жълтъка заедно със захарта и ванилията. Разбийте добре с помощта на миксер. След това прибавете разтопените масло и шоколад и разбъркайте отново. Последни сложете брашното, което трябва да е пресято и какаото. След като се получи хомогенна смес, намажете формичките за суфлето с малко масло и какао по дъното и стените им. Напълнете формичките със сместа (малко над средата на всяка формичка) и печете в предварително загрята фурна на 180 градуса между 10 и 15 минути (зависи от фурната). Когато сервирате суфлето, поставете го в чиния, поръсете го с малко пудра захар и пожелание украсете с топка сладолед.\r\n \r\n", "date": "2018.09.07", "title": "Рецептата Dnes: Любимият десерт на зодия Близнаци "}
{"url": "https://www.dnes.bg/politika/2018/09/07/tol-policiia-sledi-po-pytishtata-za-platena-taksa.387153", "text": "Тол полиция ще следи за плащане на винетки и пътни такси по републиканските пътища от шофьорите. Това обяви регионалният министър в оставка Николай Нанков пред \"Монитор“.\n\r\nЗа целта ще бъдат назначени 600 души, които ще патрулират по пътищата. За да изпълняват те службата си, от Агенция „Пътна инфраструктура“ (АПИ) ще закупят 100 нови автомобила. \n\n Преди дни регионалното министерство предложи промяна на структурата в пътната агенция.\n\r\nПод нейната шапка ще бъде създадено ново звено „Национално тол управление“. В него ще бъдат назначени нови 921 служители, които да управляват тол системата за плащане на пътни такси по републиканските пътища. Част от тази бройка ще бъдат и новите тол полицай. Издръжката им ще струва на държавата 1,3 млн. лева на година, обяви Нанков и допълни, че сумата е два пъти по-малко от тази, предложена им от вътрешното министерство за същата дейност. Около 3 млн. лева са поискали от Пътна полиция, за да следят дали шофьорите са изрядни. \n                    \n                    \n                \r\nНанков твърди, че корупцията в работата им ще бъде невъзможна, защото всичко ще бъде „дигитализирано“. \n\r\n\"Освен от камери контрол трябва да има и от хора. Новите служители ще бъдат назначавани на трудово правоотношение чрез конкурси. Само 10 човека от целия щат от новото звено ще бъдат в общата административна дирекция“, коментира промените в институцията министърът в оставка.\n\r\nОт документите става ясно, че за новото звено ще са необходими близо 3.7 млн. лева на година. \n\r\nНовото звено \"Национално тол управление\" ще подготвя издаването на разрешителни, събиране таксите за движение на тежки и извънгабаритни превозни средства и за рекламните съоръжения в обхвата на пътя и в обслужващите зони, ще поддържа съоръженията и системите на системата. Първоначално е имало идея цялата дейност да се извършва от външна фирма, но по настояване на двама министри – Горанов и Нанков, работата ще се извършва в рамките на Агенция „Пътна инфраструктура“.\n\r\nКъм нея ще бъде създаден център за обработване на данни, в който ще се извършват всички дейности, свързани със събиране на данните за целите на пътното таксуване, изчисляване на пътните такси и тяхното събиране. \n\r\nОтделно се предвижда създаването на кол център, в който да се получава информация за нередности, запитвания на ползватели на платените пътища и да бъде предоставяна информация и отговори на запитвания. Предвижда се до края на 2018 г. да бъдат назначени до 393 служители, като поетапно през следващата година ще се назначат и останалите служители.", "date": "2018.09.07", "title": "Тол полиция следи по пътищата за платена такса"}
{"url": "https://www.dnes.bg/sofia/2018/09/07/3800-lv-za-voda-ne-tova-ne-e-zaradi-baseina-v-mazeto.387154", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Жители на квартал \"Красно село\" недоумяват къде са отишли над 32 хил. куб. вода, преминали през общия водомер. \n\r\nНерриятната изненада дошла със сметките за студена вода, които надхвърлят 1000 лв. на домакинство.\n\r\nСпоред един от живущите във входа толкова вода не може да изтече през тръба, която е широка 2 цола, а все пак ако това стане, то блокът ще се превърне в езеро.\n\r\n\"Сметката ми е 3408,32 лв. Това е сметка за 10 години. Последните засичания са за около 50 дена и се оказва, че съм изхарчил 20 хил. куб. вода. Практически това няма как да стане\", категоричен е той пред .\n                    \n                    \n                \r\nДруг потърпевш уточни, че няма как да плати сметка за вода, използвана от някой друг.\n\r\n\"За 20 дена ми слагат 500 лв. сметка. Дори и да описват теч от водомер, то трябва да има басейн в блока. Новият водомер трябва да отчете същото количество, а това не става\", обясни още опареният клиент.\n\r\nЖителите на блока твърдят, че са подавани жалби както до \"Софийска вода\", така и до други институции, но отвсякъде казват, че това е нещо нормално.\n\r\nВсе пак от \"Софийска вода\" ще дойдат на повторна проверка, за да проверят сигнала.", "date": "2018.09.07", "title": "3800 лв. за вода?! Не, това не е заради басейна в мазето"}
{"url": "https://www.dnes.bg/obshtestvo/2018/09/07/policaiat-globil-radev-starshi-syvestta-mi-e-chista.387156", "text": "\r\nПолицаят, който написа акта на Георги Радев, бащата на президента, ще обжалва наложеновот му наказание. Той бе уволнен дисциплинарно след случая в Харманли на 17 август, когато Радев-старши удари с колата си триколка на инвалид.\n\r\n\"Съвестта ми е     чиста, което трябваше по инструкции и по закон, съм го свършил\", заяви пред Нова тв Митко Станков.\n\r\nПо думите му, водачът на триколката Стефчо Тодоров е сменил посоката на движение.\n\n\n\n\n\"Той самият обясни инцидента така: \"Аз карах плътно вдясно, завих на ляво и после исках да тръгна към центъра, завих надясно и се ударих в предната част на автомобила\". Затова съм дал вина на водача на триколката\", обясни полицаят.\n                    \n                    \n                \r\nМитко Станков твърди, че не е познавал никой от участниците в катастрофата преди нея и е действал по съвест.\n\r\n\"Не виждам какво съм прикрил, като е бащата на еди-кой-си. Ако беше друг водачът на мерцедеса, щеше да е същото\", категоричен е той.\n\r\nИ двамата участници в инцидента твърдят, че са невинни. \n\r\nСлучаят се проверяваше от две дирекции на вътрешното министерство, но министър Валентин Радев подаде оставка в деня, в който резултатите трябваше да бъдат оповестени.\n\r\nМинистърът на МВР в оставка Валентин Радев заяви, че полицаят е действал неграмотно и некомпетентно.\n\r\nИнформация за катастрофата, в която участват бащата на президента и мъж в електрическа триколка излезе 9 дни по-късно, след като в интернет беше публикуван видеоклип от инцидента.\r\n ", "date": "2018.09.07", "title": "Полицаят глобил Радев-старши: Съвестта ми е чиста!"}
{"url": "https://www.dnes.bg/notifikacii/2018/09/07/16-stanaha-jertvite-na-zemetresenieto-v-iaponiia.387155", "text": "Японският министър-председател Шиндзо Абе заяви, че броят на жертвите на силното земетресение на остров Хокайдо се е увеличил на 16, предадоха Ройтерс и ДПА.\r\nАбе каза също така на правителствено заседание, че 26 души все още са в неизвестност след вчерашния трус с магнитуд 6,7, който предизвика свлачища, затрупали домове, и доведе до прекъсвания на електричеството и нарушения на транспорта, парализирали Хокайдо.\n\r\n\"Около 22 000 работници прекараха цялата нощ в издирвателни и спасителни операции. Правителството ще увеличи своята помощ и ще положи всички усилия за спасяване на животи\", каза Абе.\r\nПовече от половината от 5,3-милионното население на острова остава без ток, а 42 000 домакинства все още са без вода, пише БТА.", "date": "2018.09.07", "title": "16 станаха жертвите на земетресението в Япония "}
{"url": "https://www.dnes.bg/stranata/2018/09/07/pytuvame-poveche-no-i-si-plashtame-dizelyt-i-benzinyt-goniat-rekordi.387159", "text": "Според различните статистики българинът пътува повече, в големите градове задръстванията са ежедневие. Но за сметка на това плащаме най-скъпия дизел от три години насам.\n\r\nВ момента средната му цена е 2,30 лв. за литър. В сравнение с миналото лято, цената на горивото е с 0,31 лв. по-висока, а най-ниското й ниво е било през февруари 2016 г. – 1,72 лв./л. Това показват данните на специализираната платформа Fuelo.net, цитирани от \"Труд\". На места в страната цената на дизела достига 2,40 лв. \n\r\nБензинът A-95 пък не е спирал да поскъпва от април насам, като цената е на най-високото ниво от над три години – 1,27 лв. за литър.\n\r\nПропан-бутанът се търгува по 1,04 лв. за литър, като най-високата му цена е била през декември 2017 г. – 1,06 лв. за литър. При метана се забелязва тенденция за намаление в цената, като горивото е поевтиняло с 0,25 лв. (-15%) за последните три години. Най-ниската му стойност е отчетена през декември 2016 г. – 1,19 лв., а сега се търгува по 1,33 лв. за кг.\n                    \n                    \n                \r\nСпоред класацията на платформата, в началото на септември горивата са най-евтини в Русе със средни цени 2,23 лв. за литър бензин, 2,25 лв. за дизел и и 0,99 лв. за пропан-бутан. На второ място е Хасково с 2,23 лв. за литър бензин, 2,25 лв. за дизел и 1,01 лв. за пропан-бутан. Следват Пловдив, Добрич и Ямбол, а София се намира на 11-то място по цени. \n\r\nСтоличани плащат 2,27 лв. за литър дизел, 2,25 лв. за бензин и 1,03 лв. за пропан-бутан.", "date": "2018.09.07", "title": "Пътуваме повече, но и си плащаме: Дизелът и бензинът гонят рекорди!"}
{"url": "https://www.dnes.bg/sofia/2018/09/07/svlachishte-v-stroitelen-obekt-v-ovcha-kupel-pogylna-kola-v-blizost-blok.387162", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖители на столичния квартал \"Овча купел\" се разминаха с трагедия на строителен обект. Рано тази сутрин свлачище, причинено от спукан водопровод, погълна автомобил и част от оградата на обекта. Пропадналата земна маса е само на няколко метра от жилищен блок, висок 9 етажа. Именно строителният обект изкара на протест жителите само преди дни. Вече доста време хората от \"Овча купел\" алармират за презастрояването на района. Жителите на блока, който е в съседство със строителния обект споделиха пред камерата на , че са чули страшен тътен сутринта при свличането на земните маси.\n                    \n                    \n                \r\nСобственикът на автомобила, който вече е в основите на строежа, разказа, че излизайки е забелязал, че под автомобила му теренът е започнал да пропада и е искал да намери охранител или други хора от обекта, които да информира и буквално след няколко минути автомобилът, заедно с част от оградата се оказал в изкопа.\n\r\n\"Двете ми гуми бяха леко потънали надолу. В рамките на две три минути можеше и аз да съм вътре в колата\", разказа Цветан в ефира на \"България сутрин\".\n\r\nМъжът разказа, че често е спирал до оградата, както и много други автомобили се оставят там.\n\r\nОтвъд този инцидент, хората от блока, който е на няколко метра от свлачището и други жители на квартала, разказаха, че вече много време търсят институциите и настояват строежът да бъде спрян, но по думите им от общината са ги уведомили, че цялата документация е изрядна и няма как това да стане, защото теренът е частен, реституиран, въпреки че преди време е бил предвиден за детска градина.\n\r\n\"Безотговорно се раздават разрешителни за строеж в \"Овча купел\" - това е истината\", каза Ели Иванова, която пък е организатор на протестите срещу застрояването на района.\n\r\nТази сутрин на мястото на инцидента дойдоха пожарникари, служители на общината, които обаче само наблюдваха какво се случва и как тонове вода се изливат в изкопа, защото няма как да действат преди от \"ВиК София\" да спрат водата, което не може да стане близо час.\n\r\nХора от строителния обект пък обясниха, че течащата вода е от скъсан водопровод, който е за доставяне на вода до противопожарен кран. Жителите на околните блокове пък споделиха, че този кран, който е поставен преди месец и половина, е бил заграден от оградата на новия строеж.\n\r\nГражданите от квартал \"Овча купел\" настояват за спиране на строежа и като цяло за прекратяването на презастрояването в района. Те искат още зелените площи между блоковете да останат и да не се предвиждат за строеж в устройствените планове на района.", "date": "2018.09.07", "title": "Свлачище в строителен обект в \"Овча купел\" погълна кола, в близост – блок"}
{"url": "https://www.dnes.bg/usa/2018/09/07/pytnici-na-poleti-ot-evropa-do-sasht-sys-simptomi-na-grip.387160", "text": "Пътниците и екипажите на два полета, пристигнали от Европа в американския град Филаделфия, бяха прегледани от медицински екипи, след като 12 души на борда на самолетите са получили болестни симптоми, наподобяващи грип, предаде Ройтерс.\n\r\nВсички 250 души от двата полета на авиокомпания \"Американ еърлайнс\", пътували от Мюнхен и Париж, са били задържани за медицински преглед като предпазна мярка, а за случая са уведомени американските здравни власти, заяви говорителка на международното летище във Филаделфия.\n\r\n\"Дванайсет пътници от двата полета са съобщили за болно гърло и кашлица, при никого не е установена треска. Никой от пътниците не е тежко болен и те ще бъдат пуснати и информирани за резултатите от изследванията до 24 часа\", каза представител на здравните власти.\n                    \n                    \n                \r\nПо думите му останалите пътници от двата полета, пристигнали вчера във Филаделфия, са били пуснати да си вървят.\n\r\nГоворителка на \"Американ еърлайнс\" каза, че никой, пътувал в който и да е от двата самолета, не е бил поставен под карантина.\n\r\nВ сряда най-малко 19 души от полет на авиокомпания \"Емирейтс\" от Дубай бяха потвърдени като болни след кацането на самолета в Ню Йорк. Десет от тях бяха приети на лечение в местна болница, припомня БТА. Пресслужбата на кмета на Ню Йорк Бил де Блазио каза вчера, че резултатите от изследванията са потвърдили, че става дума за грип.\r\n ", "date": "2018.09.07", "title": "Пътници на полети от Европа до САЩ със симптоми на грип"}
{"url": "https://www.dnes.bg/crime/2018/09/07/piianiiat-biiach-fintiral-gardove-balkoning-yt-mu-neuspeshen.387166", "text": "Поредният екшън в Слънчев бряг, при който пиян англичанин наби възрастен мъж, е станал в хотел на Ветко и Маринела Арабаджиеви. 27-годишният Дани Джеймс Кнот беше арестуван, след като преби и опита да удуши друг почиващ – 68-годишен шотландец, който се придвижва с бастун. \n\r\nМладият британец опита да избяга на полицаите, спускайки се по терасите от петия етаж надолу.\n\r\nВ стаята му пък била намерена спринцовка, съобщи пред bTV Ангелина Ангелова, говорител на хотела. По думите на майката на пияния англичанин в спринцовката е имало упойващо вещество, което той си слагал, тъй като му растял зъб и го боляло.\n\r\nПо думите на охранител англичанинът нападнал шотландецa след забележка да не се опитва да влезе в бара, който вече бил заключен. Побойникът избягал и се заключил в стаята си на 5-ия етаж. Когато полицаите пристигнали, той избягал през терасата и скачайки от етаж на етаж, стигнал до земята. Там обаче бил арестуван.\n                    \n                    \n                \r\nДнес ще стане ясно дали ще му бъде повдигнато обвинение.\n\r\nПопитана за собствениците на хотела, Ангелина Ангелова обясни, че има с тях служебни взаимоотношения, но впечатленията й са, че те са изрядни работодатели на 5000 души.\n\r\n\r\nДнес стана ясно, че Кнот е почивал заедно с майка си, като от рецепцията първоначално даже я повикали, за да го успокои. Без резултат, както се вижда от кадрите от инцидента, заснет от охранителните камери.\n\r\nПиарът на хотела Ангелина Ангелова разказа в ефира на bTV, че в ранните часове на вчерашния ден туристът, във видимо нетрезвено състояние, опитал да вземе алкохол от затворен външен бар. Охранител го видял и „учтиво го помолил да не влиза зад бара”. Последвала агресия – Кнот ударил охранителя, който съобщил за инцидента по радиостанцията.\n\r\nАнгличанинът влязъл в хотела, по думите на Ангелова бил превъзбуден. Там отново го посрещнали охранители, посегнал им. „Избягал е, те са тръгнали да го търсят, тъй като площта на хотела е доста сериозна”, обясни Ангелова.", "date": "2018.09.07", "title": "Пияният бияч финтирал гардове, \"балконинг\"-ът му неуспешен "}
{"url": "https://www.dnes.bg/zvezdi/2018/09/07/sled-6-godini-ashli-simpsyn-se-zavryshta-kym-muzikata.387165", "text": "Ашли Симпсън и съпругът ѝ, Евън Рос, издават първата си песен като дует. Парчето се нарича \"I Do\" и освен, че е дебют за новия дует, е и първата песен, която 33-годишната певица издава от 6 години насам.\r\nПоп баладата е написана от двамата съпрузи. \r\n \r\n\"Музиката винаги е било едно от нещата, които ни свързаха от самото начало. Харесахме как звучат гласовете ни заедно и решихме, че това е нещо, което искаме да споделим. \"I Do\" е нашето поверяване на музиката и един на друг\", казва двойката в официалното съобщение за песента.\r\n \r\nПремиерата ще е на 9 септември в риалити щоуто \"Ashlee + Evan\", което показва тяхното съвместно пътуване през любовта, музиката и изграждането на семейство. Скоро те отпразнуваха 4-годишнина от сватбата си.", "date": "2018.09.07", "title": "След 6 години: Ашли Симпсън се завръща към музиката"}
{"url": "https://www.dnes.bg/politika/2018/09/07/avtogol-na-borisov-ako-otstypi-ot-ostavkite-na-ministrite.387169", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНиколай Нанков -министърът на регионалното развитие и благоустройството в оставка, все пак ще остане на поста си. Това потвърдиха високопоставени източници от Министерския съвет и близки до политическите кабинети на ГЕРБ и Обединени патриоти.\n\r\nЛично премиерът и лидер на ГЕРБ Бойко Борисов обаче е забранил на своите да коментират оставките на тримата министри, признаха депутати от управляващото мнозинство.\n\r\nЩе си вкара ли автогол премиерът Борисов, ако се откаже от оставките на министрите в кабинета?\n\r\nСпоред социолога доц. Петър Чолаков премиерът и друг път се е отказвал от подадени вече оставки, но точно в този момент, ако Борисов даде една назад, това ще бъде голяма вреда за кабинета.\n                    \n                    \n                \r\n\"Оставките навсякъде означават, че \"архитектът\" на правителството не си е свършил работата. Тук пък става дума за ключови министерства. Загубата на човешки живот катализира това решение на премиера. Въпреки това проблемите няма да бъдат решени\", категоричен бе Чолаков в предането \"България сутрин\" на.\n\r\nПо думите на Любомир Аламанов - PR експерт в Център за анализ и кризисни ситуации, определено Борисов няма да изглежда добре в очите на обществото, ако оттегли оставките и върне министрите.\n\r\n\"Проблемът не е толкова вътрешното напрежение, а че институциите рухнаха. Не трябва властта да е толкова подвластна на партийни желания. Не може да се слага човек да отговаря за определено нещо, само защото е подаден от политическа квота. Тази година беше пълна с всякакви грешки, които започнаха да избиват\", уточни още експертът.\r\n ", "date": "2018.09.07", "title": "Автогол на Борисов, ако отстъпи от оставките на министрите?"}
{"url": "https://www.dnes.bg/rusia/2018/09/07/ankara-poluchava-ruski-s-400-v-sredata-na-idnata-godina.387163", "text": "Турция ще получи от Русия ракетни системи за противовъздушна отбрана С-400 в средата на 2019 година. Това заявява пред в. \"Известия\" Дмитрий Шугаев, директор на руската Федерална служба за военнотехническо сътрудничество.\r\nДоговорът се изпълнява по график, посочва той.\n\r\nПървоначално бе предвидено Русия да достави С-400 на Турция през 2020 г., но по молба на Анкара изпълнението на сделката бе ускорено, припомня вестникът, цитиран от БТА.\n\n\r\nСАЩ неведнъж са заплашвали Анкара със санкции заради покупката на руски зенитни системи - включително да блокират договора за продажба на самолети F-35 за турските ВВС. Заплахите обаче не се отразиха на решението на турските власти, посочва \"Известия\".\n                    \n                    \n                \r\nТурският президент Реджеп Тайип Ердоган заяви, че страната му няма намерение да иска от когото и да е разрешение да купи от Русия зенитни ракетни системи С-400, предаде в неделя ТАСС. Агенцията цитира турския вестник \"Миллиет\", съобщил за изказване на Ердоган на бизнес форум в Бишкек, столицата на Киргизстан.\n\r\nНа 31 август Ердоган заяви, че Анкара разчита да получи С-400 в максимално кратък срок.\r\n ", "date": "2018.09.07", "title": "Анкара получава руски С-400 в средата на идната година"}
{"url": "https://www.dnes.bg/zvezdi/2018/09/07/biznes-tetradki-i-ranici-s-lika-na-geri-nikol.387168", "text": "Гери-Никол се появи върху ученическите раници и тетрадки. Младата певица се похвали с пост в Instagram, че вече има собствена колекция.\r\n\"С удоволствие ви представям колекцията ми BACK TO SCHOOL & BE COOL , която направих с много любов за вас\", написа тя. \r\n \r\nВключените продукти са сет от 3 чанти и сет от 6 различни дизайнерски тетрадки. \"Всички артикули са създадени по мой собствен дизайн\", посочи 20-годишната изпълнителка.\r\n \r\nНа фотосесията, с която рекламира ученическите пособия, Гери е облечена като секси ученичка - с карирана пола до над коляно, къса бяла ризка с деколте, мрежести чорапи, черни токчета, кожен каскет. Вързана е на две опашки и държи раница, върху която е собствения ѝ образ.", "date": "2018.09.07", "title": "Бизнес: Тетрадки и раници с лика на Гери-Никол"}
{"url": "https://www.dnes.bg/sofia/2018/09/07/stroej-dovede-do-iazovir-v-ovcha-kupel-no-vsichko-bilo-nared.387174", "text": "\nКметът на район \"Овча купел\" Христина Семерджиева пристигна на мястото на строителния обект, където след свлачище в изкопа пропадна автомобил, каза, че очаква експерти от Дирекция за национален строителен контрол, които да изследват и да се произнесат за това, което трябва да се случи и да се направи на мястото. \nСемерджиева напомни, че по документи с този строеж всичко е наред, но сега се вижда, че явно не е така. \n\r\n\"Няма да се допусне гражданите по никакъв начин да бъдат наранени. Фирмата изпълнител ще си поеме съответната отговорност. Отговорността ще я кажат експертите, когато дойдат на обекта\", подчерта кметът на район \"Овча купел\" пред камерата на . \n                    \n                    \n                \r\nХристина Семерджиева обясни, че тя няма нищо общо с издаването на разрешителни за такива строежи, които са били от трета категория и за които разрешение се дава само от главния архитект на Столичната община. \n\r\n\"Нямам никакви правомощия по одобряването на строеж. Аз много пъти обясних на хората, че не съм оправомощено лице нито да дам разрешение за строеж, нито да спра обекта\", настоя Семерджиева. \n\r\nТя посъветва собственика на пропадналия автомобил да поиска обезщетение от строителя, а граждани на \"Овча купел\" декларираха готовност дори да влязат в изкопа, за да спрат строителството. \n\r\n\"Съжалявам, че този строител не е тук, за да отговори на всички тези въпроси, които поставят гражданите към него, а аз трябва да се червя, заради неговите действия\", каза още Семерджиева. \n\r\nЖители на района пък настояха служителят, който е подписал разрешение за започването на строежа, да се изправи пред тях. На този призив кметът отговори, че служителят е в отпуска, но заместникът му се очаква да дойде пред хората, заедно със служите на ДНСК, който също се очакват.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.09.07", "title": "Строеж доведе до язовир в \"Овча купел\", но... всичко било наред "}
{"url": "https://www.dnes.bg/obshtestvo/2018/09/07/mareshki-prodaval-aptekite-si-iskal-samo-da-e-politik.387175", "text": "Депутатът Веселин Марешки продава аптечния си бизнес - според няколко независими източника цената е започнала от 200 млн. лв., а сега е свалена на 170 млн., пише .\n\r\nСлед като ги продадял, щял да се отдаде само на политика.\n\r\nНамеренията му за продажба били съвсем сериозни и бил в напреднали преговори с чешката верига “Д-р Макс”, която искала да стъпи и на нашия пазар, след като влезе в Румъния, Полша и Словакия.\n\r\nЧехите обаче се отказали заради българското законодателство, което позволява едно дружество да има максимум 4 аптеки.\n\r\nТова означавало фактически да купят някоколко десетки фирми, които стоят зад близо 400 аптеки на Марешки. Това изискване в закона отблъсква сериозните стратагически инвеститори като германския търговец на лекарства “Фьоникс” и други международни компании.\n                    \n                    \n                \r\nВероятно това е и причината Марешки да обедини лекарствения си бизнес в холдинг. От средата на миналата година е регистриран “Марешки холд”, който е шапка на фирмите, притежаващи аптеките и на търговеца на едро “Фармнет”.\n\r\n“24 часа” не успя да се свърже с Марешки за коментар. От медията са разговаряли с негова пиарка, която помолила да я потърсят следващата седмица.\n\r\n\r\n ", "date": "2018.09.07", "title": "Марешки продавал аптеките си, искал само да е политик"}
{"url": "https://www.dnes.bg/obrazovanie/2018/09/07/problemite-v-studentski-grad-higienata-mizeriiata-i-plashtaneto-kesh.387177", "text": "Хигиената в студентските общежития и липсата на онлайн възможност за плащане са едни от основните оплаквания на студентите.\n\r\nТе имат забележки и по отношение на процедурата за кандидатстване, одобряване и настаняване в общежитията на Студентски град. \n\r\n\"Обновили са сайта, но всяка година трябва да подаваме едни и същи документи, което затруднява цялата процедура и е напълно излишно\", обясни пред БНР Дарина Христоскова, студентка в СУ \"Св. Климент Охридски\".\n\r\nТатяна Йорданова  се оплака от друг проблем. \n\r\n\"Принудени сме всеки месец, за да платим наема си, да се редим на дълги опашки в работно време. Няма никакъв алтернативен начин за плащане\", каза тя. \n                    \n                    \n                \r\nОсвен това студентите смятат, че няма никакъв критерий, по който се настаняват те в общежитията – за едни имало хубави стаи, а други били настанявани при покъртителни  условия. \n\r\nВ края на октомври студентите ще могат да плащат таксите за общежитията си онлайн, увери председателят на Студентския съвет Георги Гълъбов. \n\r\n\"Има нова система, която да управлява базата данни. Тази, която бяхме заварили преди 3 години, беше морално остаряла, изключително затрудняваше процесите и беше ненадеждна. Сега има единна система. Това, което предоставя като възможности на студентите, е да кандидатстват и сега за класация и за летен престой само на едно и също място, без да се налага да пускат документи\", каза той. \n\r\nГълъбов призна, че тази година се е наложило на студентите да подадат документи,  с които да дадат съгласието си да се обработват личните им данни във връзка с тяхното настаняване и престой в общежитията. \n\r\nОт следващата обаче, когато кандидатствали, процедурата вече ще е облекчена и нямало да се налага да подават отново същите документи. \n\r\nСпоред него проблемът с лошото състояние на блоковете трябва да се решава поетапно. \n\r\n\"Недопустимо е да има ситуация, при която студентите не избират блока си по удобство като локация, а го избират като удобства, свързани с някакъв минимален жизнен стандарт\", коментира Гълъбов.", "date": "2018.09.07", "title": "Проблемите в Студентски град: Хигиената, мизерията и плащането кеш "}
{"url": "https://www.dnes.bg/stranata/2018/09/07/zatvariat-za-preasfaltirane-pytia-ubiec-krai-svoge-v-petyk.387149", "text": "Затварят пътя край Своге. Започва преасфалтиране на проблемния участък, където при катастрофа с автобус загинаха 17 души. \n\n\n\n Обходните маршрути за леките автомобили са през пътя София-Монтана и след това Своге-Искрец-Бучин проход.\n\r\nМеждувременно протестът на жителите на Своге продължава. И в четвъртък те блокираха пътя и недоволството им предизвика километрична опашка. \n\r\nТехните искания остават същите – спешни мерки срещу войната по пътищата и качествен ремонт на проблемните участъци.\n\r\nРедица нередности на пътя край Своге, където стана тежката катастрофа, са открили от Института за пътна безопасност От АПИ са категорични, че нямат пропуски при ремонта на пътя. \n                    \n                    \n                \r\nПътят през прохода \"Петрохан\" също е в ремонт и в този участък шофьорите трябва да са внимателни.\n\r\nКамионите и автобусите, идващи от Видин по път Е-79 и пътуващи към Своге, ще бъдат отклонявани при Ребърково в посока Ботевград.\n\r\n ", "date": "2018.09.07", "title": "Затварят за преасфалтиране пътя - убиец край Своге в петък"}
{"url": "https://www.dnes.bg/notifikacii/2018/09/07/v-kraia-na-sezona-oferta-na-more-za-den-v-gyrciia-sreshtu-25-leva.387148", "text": "Гърците са свалили цените през септември и освен пътувания “море за ден” се предлагат и организирани екскурзии на атрактивни цени.\n\n Хиляди българи избраха Гърция, за да прекарат натрупалите се четири празнични дни в края на седмицата, пише \"Труд\".\n\r\nВъпреки че миналата седмица туроператорите обявиха, че закриват сезона, от вчера заради хубавото време и хиляди записали се, те удължиха работа си по схемата “море за ден” или “на плаж за ден”, което струва от 25 до 28 лв. \n\r\nТози метод за почивка е изключително популярен в благоевградския регион и така керванът от автобуси към Бялото море ще пътува всеки ден до неделя.\n                \n                \r\nОгромен трафик на ГКПП-Кулата в първия почивен ден. Снимка Архив\n\r\nПо този повод трафикът вчера по главен път Е-79 бе огромен и на ГКПП-Кулата още по обяд стигна 8 километра. \n\r\nПунктът работи на пълен капацитет, три платна на изход за леки коли и едно платно за тирове.\r\nГърците са свалили цените през септември и освен пътувания “море за ден” се предлагат и организирани екскурзии \r\nна атрактивни цени. Например до Закинтос пет дни се предлагат за 380 лева в хубав хотел, а до Лефкада за 270 лева. Добрите оферти доведоха до още по-голям наплив през границата.\r\n ", "date": "2018.09.07", "title": "В края на сезона оферта: \"На море за ден\" в Гърция срещу 25 лева "}
{"url": "https://www.dnes.bg/notifikacii/2018/09/07/namushkaha-s-noj-vodesht-kandidat-za-prezident-na-braziliia.387150", "text": "Водещият кандидат за президент на Бразилия Жаир Болсонаро е в тежко, но стабилно състояние, след като беше намушкан с нож по време на предизборна проява, предаде Ройтерс, като се позова на здравни служители.\n\r\nЛекари казаха, че пълното възстановяване на Болсонаро може да отнеме два месеца, а той ще прекара в болница поне седмица, съобщи БТА. \n\r\nПо думите им първоначално е имало риск за живота му, но сега неговото състояние е \"сериозно, но стабилно\".\n\r\nПолицията в град Жуиз ди Фора, където Болсонаро е бил намушкан с нож в корема, заяви, че е задържала заподозрян за нападението. Според нея арестуваният мъж има психически проблеми.\n\r\nНападението срещу крайнодесния кандидат, който води в социологическите проучвания, е драматичен обрат в най-непредсказуемите избори в Бразилия от възстановяването на демокрацията преди 30 години.\n                \n                \r\nРазследвания за корупция вкараха в затвора мнозина влиятелни бизнесмени и политици през последните години и отчуждиха разгневените избиратели.\n\r\nСъгласно бразилското законодателство малката коалиция на Болсонаро няма почти никакво време в регулираните от държавата предизборни рекламни блокове по телевизията и радиото. \n\r\nТова означава, че той разчита главно на социалните медии и предизборните прояви из страната, за да събира подкрепа. Ако Болсонаро не е в състояние да ходи на такива събирания, това може да застраши кампанията му.", "date": "2018.09.07", "title": "Намушкаха с нож водещ кандидат за президент на Бразилия"}
{"url": "https://www.dnes.bg/stranata/2018/09/07/otnovo-slynce-i-dnes-temperaturite-skachat-do-31-s.387151", "text": "В петък ще бъде слънчево. В следобедните часове над източните и планинските райони ще има временни увеличения на облачността, но само на отделни места там ще превали. \r\nЩе продължи да духа слаб до умерен вятър от запад-северозапад. Максималните температури ще са между 26° и 31°, за София – около 26°, прогнозират синоптиците от НИМХ-БАН. \r\nНад Черноморието ще бъде предимно слънчево. След обяд ще има временни увеличения на облачността и на отделни места ще превали. Ще духа до умерен северозападен вятър. \r\nМаксималните температури ще са между 26° и 28°. Температурата на морската вода е 26-27°. \r\nВълнението на морето ще бъде 1-2 бала.\r\nВ планините ще има променлива облачност и на отделни места ще превали краткотраен дъжд. Ще духа умерен северозападен вятър. Максимална температура на височина 1200 метра около 19°, на 2000 метра – около 12°.", "date": "2018.09.07", "title": "Отново слънце и днес, температурите скачат до 31°С"}
{"url": "https://www.dnes.bg/stranata/2018/09/07/esenta-napomnia-za-sebe-si-oshte-v-nedelia-zahladniava.387152", "text": "Започва преходът от лято към есен. И в България усетихме това по-хладно време. През следващите 1-2 дни почти без валежи в по-голямата част на страната,  каза пред БНТ дежурната синоптичка от НИМХ Анастасия Стойчева.\r\n\"Сутрешните температури ще са по-ниски, дневните до 35-30 градуса. Още в неделя в североизточните райони температурите отново ще се понижат. В началото на следващата седмица ще е хладно и с превалявания. \r\nТемпературите няма да надхвърлят 23-28 градуса\", добави тя. \r\nЛятото продължава до 23 септември.\r\n\"Все още предстои дъждовният период - есенно-зимният\", завърши Стойчева.\r\n ", "date": "2018.09.07", "title": "Есента напомня за себе си още в неделя, захладнява "}
{"url": "https://www.dnes.bg/stranata/2018/09/07/spasiteli-svaliha-koreika-ot-rilskite-ezera.387170", "text": "Корейска туристка е била свалена от района на Рилските езера с помощта на планински спасители.\r\nЖената е получила лека травма в областта на глезена, съобщиха от ПСС за \"Фокус\".\r\nСигналът за инцидента е получен около 12.30 часа. Спасителната акция е приключила в 15.00 часа.\r\nСъстоянието на пострадалата е стабилно.", "date": "2018.09.07", "title": "Спасители свалиха корейка от Рилските езера"}
{"url": "https://www.dnes.bg/zvezdi/2018/09/07/djenifyr-anistyn-ne-iska-gadje-syrceto-i-ne-e-razbito.387171", "text": "Дженифър Анистън е свободна от началото на годината, но обяви, че не иска да има сериозна връзка в момента. Предпочитала сега да се фокусира над работата, а не над срещите с мъже.\r\nОт 2015 г. до 2017 г. тя беше женена за американския режисьор и актьор Джъстин Теру, но според нейни близки - тя вече е продължила напред и не говори за бившия си съпруг. \"Тя дори вече не говори за него. И не следи какво прави той. Фокусирала се е над собствения си живот\", казват източници на списание \"People\".\r\n \r\nЗвездата от \"Приятели\" сама сподели, че сърцето ѝ не е разбито заради раздялата. Казва, че твърденията от сорта на \"Джен не може да задържи мъж\" и \"Джен отказва да има бебе, защото е егоист и е отдадена на кариерата си\" са безразсъдни.", "date": "2018.09.07", "title": "Дженифър Анистън не иска гадже, сърцето й не е разбито"}
{"url": "https://www.dnes.bg/notifikacii/2018/09/07/desetki-zaginali-pri-tejki-navodneniia-v-severna-koreia.387161", "text": "При тежки наводнения в Северна Корея са загинали най-малко 76 души и още толкова са изчезнали. Хиляди хора са оставени без подслон, съобщи Международната федерация на Червения кръст и Червения полумесец от Женева, цитирана от Ройтерс.\n\r\nПоройните дъждове през последните дни са предизвикали големи наводнения и земни свличания в по-ниско разположени райони на страната, разрушавайки над 800 сгради, включително училища, болници и домове, се казва в съобщението.\n\r\nДоброволци от Националния Червен кръст на страната са се включили в спасителни и издирвателни операции в провинциите Северен Хвангха и Южен Хвангха. Валежите са започнали на 28 август. Много от жертвите и изчезналите са деца, пише БТА.\n                \n                \r\nНа много места бедстващите имат нужда от медицински грижи, подслон, храна, питейна вода и тоалетни, каза Джон Флеминг от офиса на Червения кръст в КНДР.\n\r\nСамо преди месец Червеният кръст предупреди, че поради горещата вълна и сушата в Северна Корея реколтата от ориз, пшеница и други култури загива по полето с \" катастрофален ефект\", изправяйки страната пред тежка продоволствена криза.", "date": "2018.09.07", "title": "Десетки загинали при тежки наводнения в Северна Корея"}
{"url": "https://www.dnes.bg/temida/2018/09/07/bratyt-na-syprugata-na-miniu-staikov-v-aresta-izdirvat-sina-mu.387184", "text": "На три лица е поискана мярка \"задържане под стража”, сред тях е и бизнесменът Миню Стайков. Другите две лица се издирват.\n\r\nТова съобщи прокурорът от Специализираната прокуратура Ангел Кънев във връзка със спецакцията на \"Винпром Карнобат\", \"Сис индустрийс\" и \"Топаз мел\". \n\n\n\n\n Сред арестуваните е и братът на съпругата на алкохолния бос Белун Хазърбасанов.  Тя обаче не е сред задържаните.\n\r\nОбщо членовете на групата са 8 души, като петима са задържани. Синът на Миню Стайков се издирва с европейска заповед за арест, а други двама са обявени за общодържавно издирване, тъй като няма данни те да са напускали страната. \n                    \n                    \n                \r\nПри проверката е установено, че става дума за верига от свързани фирми, ръководена от едно от задържаните лица.\n\r\nКънев уточни, че в момента се изяснява кой точно е ръководителят на организираната престъпна група. \n\r\n\"Възложили сме 40 данъчни ревизии на различни дружества, които ще ни дадат пълна картина на извършените престъпления. 38 адреса бяха претърсени, интересното е, че са открити печати на кухи фирми и дори на една банка, която оперира на територията на страната. Той беше намерен в къщата на счетоводителя на една от фирмите. Този човек е със средно образование и сам е заявил, че не е експерт и нищо не разбира от счетоводство\", обясни Ангел Кънев.\n\r\nРъководителят на Специализираната прокуратура Даниела Начева допълни, че общо 20 са дружества, които са свързани помежду си и които са участвали в данъчни престъпления по случая \"Карнобат\". \n\r\nПо думите й разследването е по няколко направления и е изключително мащабно. \n\r\nВсичко започнало, след като била получена информация, че в северната индустриална зона на Карнобат има нелегална фабрика за цигари. \n\r\nНелегалният цех работил при изключителна секретност, обясни Кънев. \n\r\nКапацитетът на предприятието било 2000 цигари на минута.\n\r\nЦигарите от фабриките в Карнобат са продавани на територията на България и на други държави в ЕС. \n\r\n\"Става въпрос за чуждестранни марки. Назначени са експертизи, за да се установи конкретният вид тютюн, който се ползва. Не е сигурно дали тези цигари не са доста по-вредни от въведения стандарт\", каза още наблюдаващият прокурор. \n\r\nВ хода на разследването било установено, че над 20 свързани фирми осигуряват логистична подкрепа.\n\r\nПо време на акцията преди 2 дни са били претърсени 38 адреса, като не е иззета цялата налична документация, защото прокурорите знаели какво точно търсят. \n\r\nВъзложено е на данъчните да извършват проверки на хора и свързани с тях фирми. Също так ще се проверява и дали е платен акциз върху  спирт, открит в складовете на \"Винпром\" в село Венец. Събрани са и доказателство за източен ДДС в размер на 1 милион лева. \n\r\nОчаква се по-късно днес спецпрокуратурата да поиска постоянен арест на петима от членовете на групата, сред които Миню Стайков, братът на съпругата му Рени - Хазърбасанов и синът на кмета на Карнобат Иван Димитров.\r\n \r\n\r\n \r\n", "date": "2018.09.07", "title": "Братът на съпругата на Миню Стайков в ареста, издирват сина му"}
{"url": "https://www.dnes.bg/obshtestvo/2018/09/07/shofioryt-na-avtobusa-kovcheg-ne-pomni-nishto-oshte-e-v-shok.387181", "text": "Шофьорът на катастрофиралия край Своге автобус Григор Григоров все още е в шок. Това заявява защитникът му - адвокат Христо Ботев в интервю за . По думите му клиентът му, който е на 59 г., за първи път влиза в арест.\r\nАпелативният съд в София пусна Григоров на свобода срещу 2 хил. лв.\n\n\"Прибра се вкъщи, но журналисти се опитваха да влязат в дома му,  прескачайки оградата, блъскаха и по портата му. Кой нормален човек няма  да се чувства ненормално в тази обстановка? Той има нужда да бъде  оставен на спокойствие\", коментира адвокатът.\r\nЗащитникът каза, че разследването на катастрофата със 17 жертви от 25 август се намира в много ранен стадий. По делото засега е събрана информация за действията на водача. Има документи от Агенция “Пътна инфраструктура” и фирмите, ремонтирали пътя Своге-София, но те все още не са изследвани.\r\n                    \n                    \n                Григоров не можел да възпроизведе никаква информация за тежкото ПТП. \n\r\n\"Може да си мислите, че това е защитна стратегия, но не е. В началото Григоров си мислеше, че завоят бил ляв, а не десен. Представете си, има свидетели по делото, на които последният спомен е бил, че са минавали през с. Лакатник, което е на 30 км от мястото катастрофата. А те са пътували още половин час в автобуса, преди да се преобърнат в пропастта. Човешката памет в подобни случаи, казаха специалисти, че може да се възстанови няколко месеца след събитието, а може и изобщо да не се възстанови\", заяви Ботев.\n\r\nНараняванията на шофьора от катастрофата не са сериозни. Има хронични заболявания от възрастта: високо кръвно, диабет и проблем с бъбреците.\n\r\nЗащитникът посочи, че Григоров не е рисков водач. Нарушенията му на пътя са между 2008 и 2010 г. и са незначителни. \"Той е 59-годишен обикновен човек, който си вади хляба сам. Живее в Божурище. Има 2 големи дъщери\", обясни той.\n\r\nБроят на подписите в негова защита растял всеки ден, включително онлайн.\n\r\n\"Този път общественото мнение казва, че държавата е виновна. Хората не само подкрепят Григоров, те искат и разследването да стигне докрай. Най-малкото да се установи къде куца работата на отговорните инстутиции, ако трябва и да се преструктурират. Тук въпросът не е да има някой в затвора, а да не умират хора\", коментира адвокатът.\r\nПо думите му общото впечатление на свидетелите от автобуса е за спокойно пътуване. \"Григоров, освен че вози възрастни хора до различни места, е и човек, който вози и деца. Когато това ти е занаятът, си изграждаш навици, от които трудно после излизаш. Не може 5 дни да караш бавно, а на шестия – бързо. Той е човек, който знае, че носи отговорност и за малки деца, и за по-възрастни хора и това е така от години\", изтъква той в интервюто.\n\r\nЗаключенията от експертизите ще кажат доколко пътят е способствал за тази катастрофа. \"Ако се установи например хубаво сцепление на пътното платно, добър асфалт, наличие на нормално поставена мантинела, може да се приеме, че автобусът с дори 53 км/ч, удряйки се в бордюр и мантинела, е нямало да падне. Невинаги субективните действия на водача водят до престъпление\", посочи той.\n\r\nЗащитникът каза, че масово превозвачи не уведомяват ДАИ, че тръгват на път, каквото изискване има. \n\r\n\"Техническият преглед – да, не е направен, пропуснато е. При положение, че на този етап е установена изправност на автобуса, това не е проблем\", уточни Христо Ботев.\r\nПревозното средство е било оборудвано с колани, но никой от пътниците не си ги е сложил. Той изтъкна, че няма механизъм, по който един шофьор да задължи пътниците да ги сложат, както и няма гаранция, че коланите са могли да спасят живот.\r\nСпоред адвоката е важно да се разбере как се изпълняват обществени поръчки, които не струват малко, защото . подвеждането под отговорност на едно длъжностно лице не решава проблема. \n\r\n ", "date": "2018.09.07", "title": "Шофьорът на автобуса-ковчег не помни нищо, още е в шок"}
{"url": "https://www.dnes.bg/world/2018/09/07/novi-masovi-grobove-v-meksiko-s-tlennite-ostanki-na-166-dushi.387158", "text": "Мексиканските власти съобщиха, че са открили 166 черепа и други части от човешки скелети в тайни масови гробове в щата Веракрус, предадоха световните агенции.\n\r\nПрокуратурата каза, че тленните останки са били погребани най-малко преди две години.\n\r\nСледователите са намерили на мястото 114 лични карти. В 32-те гробни ями са били открити също така дрехи и лични вещи.\n\r\nВластите са намерили мястото, след като са получили информация от свидетел, който им казал, че там са погребани стотици тела.\n\r\nТова е един от най-големите масови гробове, откривани досега в Мексико, където наркокартелите често използват подобни тайни ями, за да се отърват от своите жертви.\n\r\nПрокуратурата не изключи възможността да бъдат намерени още тленни останки.\n                    \n                    \n                \r\nПрез 2016 и 2017 г. властите във Веракрус откриха 253 черепа и тела в гробни ями край столицата на щата, припомня БТА.\n\r\nПрез 2011 г. полицията намери 236 трупа в гробни ями в столицата на щата Дуранго.\r\n ", "date": "2018.09.07", "title": "Нови масови гробове в Мексико с тленните останки на 166 души"}
{"url": "https://www.dnes.bg/obshtestvo/2018/09/07/40-g-sled-bylgarskiia-chadyr-pochit-kym-pametta-na-georgi-markov.387179", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа 7 септември 1978 г. на моста Ватерло в Лондон е прострелян писателят емигрант Георги Марков. \n\r\nВ навечерието на 40-годишнината от кончината му в ново издание с твърди корици излиза неговата книга \"Портретът на моя двойник”.\n\r\nТя е издадена за първи път през 1966 г. и използва езоповски език, за да говори за социалните проблеми на едно общество, което се опитва да си придаде вид на идеално, но всъщност идеалите са само параван за една мръсна игра.\n\r\nСпоред писателя Захари Карабашлиев всичко от Георги Марков е написано с изключителен талант.\n\r\n\"Наблюденията на Марков са брилянтно изказани на един най-чист и достъпен език. Той постига съвършенството, което е простотата. Много лесно е да се пише сложно. Когато четеш Георги Марков и се замислиш сега как се пише, може да си зададеш много въпроси\", категоричен беше писателят в предаването \"България сутрин\" на \n                    \n                    \n                \r\nПо думите на журналиста и философ Тони Николов годишнината от смъртта на Марков трябва да се отбележи наистина по един достоен начин.\n\r\n\"На 7-ми септември в 14 часа всички ще се съберем на паметника на пл. \"Журналист\". Ще има приятели и почитатели на Георги Марков. Хората чувстват неговото творчество, ще се четат се негови произведения\", каза още Николов.\n\r\nНа 10 септември в НДК български писатели и общественици ще се съберат, за да почетат паметта на Георги Марков и да прочетат откъси от негови произведения. ", "date": "2018.09.07", "title": "40 г. след \"българския чадър\": Почит към паметта на Георги Марков"}
{"url": "https://www.dnes.bg/notifikacii/2018/09/07/hakeri-otkradnali-danni-na-380-000-klienti-na-british-eyrueiz.387164", "text": "Хакери са откраднали лични и финансови данни на 380 хиляди клиенти на \"Бритиш еъруейз\", съобщи Ройтерс, като се позовава на англо-испанския холдинг \"Интернешънъл еърлайнс груп\", включващ британската авиокомпания и испанската \"Иберия\".\r\nНа хакерската атака били подложени сайтът на \"Бритиш еъруейз\" и мобилното приложение. \r\nПострадали са клиенти, платили билетите си с кредитна карта в периода 21 август - 5 септември. \r\nОткраднатата информация не включва паспортни данни и сведения за планирани полети, уточниха от холдинга.\r\n\"Бритиш еъруейз\" е започнала разследване и поддържа контакт със засегнатите клиенти. Авиокомпанията е уведомила полицията и съответните власти, пише БТА. \r\nПробивът е отстранен и сайтът й работи нормално.", "date": "2018.09.07", "title": "Хакери откраднали данни на 380 000 клиенти на \"Бритиш еъруейз\""}
{"url": "https://www.dnes.bg/notifikacii/2018/09/07/pochivkite-samo-za-vyzrastni-vse-po-tyrseni-v-belgiia.387183", "text": "Почивките, предлагани \"само за възрастни\", срещат все по-голямо търсене в Белгия, съобщават местни туристически фирми и медии.\r\nПри тези почивки отдихът е осигурен в хотели, където е забранен достъпът за деца. \r\nЦелта е почиващите да имат повече спокойствие. \r\nНай-често подобна услуга търсят хора без семейства, младоженци или родители на ръба на \"прегряването\" с грижите за тяхното потомство, както и хора, чиито деца вече са пораснали.\r\nЦените на тези услуги обикновено не са по-високи. Най-често подобни възможности се предлагат в хотели с 4-5 звезди в Испания, Гърция, Турция, Египет и Мексико, пише БТА. \r\nОколо 12 процента от клиентите на туроператорите желаят такава услуга, а растежът в търсенето е 77 на сто за последните пет години. \r\n ", "date": "2018.09.07", "title": "Почивките \"само за възрастни\" все по-търсени в Белгия"}
{"url": "https://www.dnes.bg/notifikacii/2018/09/07/mvr-bashtata-na-prezidenta-e-bil-dlyjen-da-spre-na-trikolkata.387190", "text": "МВР излезе с официална позиция за катастрофата на кръстовището в Харманли между бащата на президента Румен Радев – Георги Радев и инвалида, който карал триколка. \n\n\n\n\n Заради случая вече беше уволнен младши автоконтрольорът Митко Станков.\n\r\nНачалникът на сектор \"Пътен контрол\" към ГД \"Национална полиция\" гл. инспектор Росен Рапчев днес обясни, че има промяна на първоначалните данни от инцидента, а служителят, който е отстранен от длъжност не е изискал сведения и не е прегледал видеозаписите. \n\r\nРапчев е категоричен, че триколката не е трябвало да се намира там, но това не означава, че шофьорът Георги Радев не трябва да му даде предимството.\n                \n                \r\n\"Предмет на проверката е да установим дали полицейските служители са действали правилно. Служители на МВР не са декларирали, че над тях е имало политически натиск при инцидента\", увери той. \n\r\nСпоред него най-голямото нарушение от служителите на МВР, е че те не са събрали очевидци, които са необходими свидетели, за да се разреши произшествието. \n\r\nА за уволнения полицай Станков Рапчев настоя, че той не е осъществил служебните си задължения по законосъобразен начин и заради това си поема отговорността. \n\r\nДругото нарушение на полицаите при инцидента в Харманли било, че не са обезопасили и не са регулирали движението, след пътния инцидент. \n\r\n\"На мястото на инцидента е имало граждани, които са наблюдавали процеса, което е грубо нарушение. Най-големият проблем е, че при толкова свидетели, служителите на МВР не са набрали необходимите свидетели, за да се установи произшествието\", посочи Рапечев.", "date": "2018.09.07", "title": "МВР: Бащата на президента е бил длъжен да спре на триколката"}
{"url": "https://www.dnes.bg/obshtestvo/2018/09/07/biznesmenyt-ot-kogoto-ivancheva-iskala-pari-beshe-kato-losh-katadjiia.387187", "text": "\nПодсъдимата за подкуп кметица на столичния район \"Младост\" Десислава Иванчева е отказала да получи обвинителния акт по делото срещу нея в срок, заради което днес процесът претърпя фалстарт. Това стана ясно в спецсъда на първото т. нар. разпоредително заседание, предаде .\n\r\nИванчева е подсъдима заедно със заместничката си Биляна Петрова и бившия кмет на \"Младост\" Петко Дюлгеров.\r\nСпоред прокуратурата те са взели 70 000 евро подкуп от предприема Александър Ваклин, за да му придвижат преписка. \n\n\nСъдия Иво Хинов каза, че на 31 август Иванчева е отказала да получи обвинителния акт, а по закон той трябва да е при нея седем дни преди първото заседание.\r\n                    \n                    \n                След разговори с адвокати кметицата приела обвинителния акт на 5 септември - 2 дни преди днешното заседание. Заради това съдия Хинов отложи делото за 13 септември.\n\r\nВ съда днес присъства и Александър Ваклин, който е основен свидетел по делото. Очаква се неговия подробен разпит за искането и даването на подкуп на тримата в следващите заседания. Преди това той най-вероятно ще бъде конституиран по делото като пострадал. \n\r\n\"Разговорите с Иванчева протичаха горе-долу както когато ви спре лош катаджия, гледа ви многозначително и ви казва: \"Ще пишем ли?\", разказа Ваклин за срещите помежду им.\n\r\nВаклин обясни, че Иванчева е пресмятала каква печалба има компанията му от всички обекти, които притежава, и от такива, които предстои да купи.\n\r\n\"Тя знаеше точната сметка на бизнеса ми и казваше, че не сме дали, за да получим\", обясни Ваклин. Той посочи още, че за първи път му искат подкуп и дори не би си позволил да даде и двеста лева на катаджия.\n\r\n\"Дадох парите на Петко Дюлгеров половин час преди акцията срещу него, Иванчева и Биляна Петрова. Когато бяхме заедно, Иванчева звънна на Дюлгеров по вайбър и се уговориха да се видят\", разказа бизнесменът. \n\r\nТой обясни, че това, което е трябвало да свърши общината за него, е съобщителна процедура и функциите на общината са били изцяло куриерски. \n\r\n\"Жалихме се в съда, в Столичния общински съвет, на главния архитект, дори общинските съветници се скараха на Иванчева, но това нямаше резултат\", добави Ваклин. ", "date": "2018.09.07", "title": "Бизнесменът, от когото Иванчева искала пари: Беше като лош катаджия! "}
{"url": "https://www.dnes.bg/stranata/2018/09/07/petgodishno-padna-ot-karuca-s-opasnost-za-jivota-e.387191", "text": "Петгодишно дете е паднало от каруца и е с опасност за живота.\r\nИнцидентът е станал на 5 септември в района на добричкото село Карапелит, съобщиха от полицията.\r\nДетето е било оставено без надзор. При падането е получило фрактура на черепа.\r\nНастанено е в МБАЛ \"Св. Марина\" във Варна. По случая е образувано досъдебно производство.", "date": "2018.09.07", "title": "Петгодишно падна от каруца, с опасност за живота е"}
