{"url": "https://www.dnes.bg/stranata/2019/12/09/zamraziha-stroeja-krai-sinemorec-ne-sa-spazeni-normite.432379", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Строежът на брега на морето в Синеморец е временно спрян, съобщиха от Община Царево. Проверката установила, че не са покрити нормите на Плана за безопасност. \n\r\n\r\nИнвеститорът не е оградил обекта и липсва задължителната информационна табела. През 2017 година екоинспекцията в Бургас е провела процедура по оценка за съвместимост с околната среда и строежът е одобрен, съобщи Bulgaria ON AIR.\r\nТози строеж обаче бил по стария план, обясниха от екоинспекцията в Бургас. Инвеститор на обекта е частно лице - архитектът Добромир Добрев от София.", "date": "2019.12.09", "title": "\"Замразиха\" строежа край Синеморец, не са спазени нормите"}
{"url": "https://www.dnes.bg/obshtestvo/2019/12/09/borisov-na-borda-na-samoletonosach-na-sasht-nato-ni-e-prioritet.432411", "text": "Националната сигурност и отбрана на България са гарантирани само в рамките на колективната отбрана на НАТО. Това заяви премиерът Бойко Борисов на борда на американския самолетоносач \"Хари С. Труман\", където заедно с ръководената от него делегация участва в опознавателна обиколка в рамките на НАТО.\r\nЗаедно с българския премиер на самолетоносача на ВМС на САЩ бяха вицепремиерът и министър на отбраната Красимир Каракачанов, началникът на отбраната генерал Андрей Боцев, командирът на ВМС контраадмирал Кирил Михайлов и командирът на ВВС генерал-майор Цанко Стойков. Присъства и делегация от Република Северна Македония, ръководена от премиера Зоран Заев.\r\nМинистър-председателят изтъкна, че страната ни разглежда участието си в мисии и операции на НАТО като основен приоритет и възнамерява да запази ангажимента и приноса си към тях.\r\n                    \n                    \n                \n                \n                \n                \"България ще продължи да оказва подкрепа на усилията на Алианса към постигане на световен мир и сигурност\", категоричен беше премиерът. Той акцентира и върху отличното сътрудничество между България и САЩ в редица сфери, което е от огромно значение на фона на предизвикателствата пред международната среда.\n\r\n\"Заедно сме по-силни във всички области – ние сме съюзници в НАТО, партньори в областта на отбраната, партньори в енергетиката, партньори в бизнеса и много повече. По вода и по суша, ние сме силни заедно\", заяви американският посланик в България Херо Мустафа.\n\r\nНа борда на самолетоносача \"Хари С. Труман\" премиерът Борисов и ръководената от него делегация бяха заедно с делегация от Република Северна Македония и с представители на посолствата на САЩ в София и Скопие. Делегацията на Република Северна Македония включваше премиера Зоран Заев, председателя на парламента Талат Джафери, вицепремиера и министър на отбраната Радмила Шекеринска и началника на отбраната генерал-лейтенант Васко Гюрчиновски.\n\r\nАдмиралът от ВМС на САЩ Джеймс Гордън Фогго III, командир на Военноморските сили на Съединените щати в Европа и Африка и командир на Съюзническото командване на силите в Неапол, приветства делегациите на борда.\n\r\n\"Хари С. Труман\" е осмият самолетоносач от клас \"Нимиц\" на ВМС на САЩ, кръстен на 33-ия президент на Съединените щати. Понастоящем американският самолетоносач е в зоната на отговорност на Шести американски флот.", "date": "2019.12.09", "title": "Борисов на борда на самолетоносач на САЩ: НАТО ни е приоритет!"}
{"url": "https://www.dnes.bg/notifikacii/2019/12/09/kim-otkri-nov-planinski-kurort-za-spa-i-ski-turizym.432335", "text": "Севернокорейският лидер Ким Чен Ун откри нов планински курорт за спа и ски туризъм - пореден пример как Северна Корея използва изключенията от санкциите, за да печели приходи за икономиката си, предаде Асошиейтед прес.\n\r\nПриветстван от хиляди войници, цивилни граждани със знаменца и деца, Ким Чен Ун преряза лентата на официална церемония за откриването на курорта Яндок и похвали войниците, че са \"създали чудо, служещо на усилията на партията да води народа към модерна цивилизация\".\n\n\r\nСпоред официалното съобщение на севернокорейските медии целта на курорта е хората да се радват \"на висша форма на цивилизация при социализма\". \n                \n                \n                \r\nДържавната телевизия излъчи кадри от въздуха, показващи курорта, хотелите в него, горещите минерални извори, ски писта и парк за езда. Ким е посещавал курорта поне четири пъти тази година, посочват държавните медии.\n\r\nЯндок, който Северна Корея започна да изгражда миналата година, е един от най-големите инфраструктурни проекти на Северна Корея, наред с друг зимен курорт, неотдавна завършен - Самджийон, и луксозния ваканционен морски курорт, който се строи в туристическата зона Вонсан-Калма.\n\r\nОсвен това миналата седмица КНДР обяви, че се създава и компания, чиято цел ще бъде да създаде услуги за медицински туризъм за чуждестранни гости на места с минерални извори, подходящи за спа процедури, както и в севернокорейските болници.\n\r\nТуризмът е изключен от тежките санкции, наложени от ООН срещу Северна Корея заради ядрената й програма, пише БТА. \r\n ", "date": "2019.12.09", "title": "Ким откри нов планински курорт за спа и ски туризъм"}
{"url": "https://www.dnes.bg/notifikacii/2019/12/09/izpisaha-myja-s-transplantiran-bial-drob-u-nas.432408", "text": "Пациентът с първата белодробна трансплантация у нас беше изписан от УБ \"Лозенец\".\r\n70-годишният Мариян вече е с много добри жизнени показатели и се завърна у дома, съобщиха от здравното заведение.\n\r\n\"Изключително благодарен съм на целия екип на болница \"Лозенец\" и проф. Любомир Спасов за грижите и вниманието. За мен сега животът започва отначало и нямам думи, с които за изразя признателността си към лекарския екип за този втори шанс\", казва мъжът по време на изписването си, на което присъствали всички лекари, взели участие в белодробната трасплантация и лечението му.\r\nТя беше извършена на 26 октомври от екип на УБ „Лозенец“, ръководен от проф. д-р Любомир Спасов, и с участието на д-р Игор Тодораке от университетската болница в Хановер. Трансплантацията продължи около 6 часа.\r\n                \n                \n                Тази година се навършиха 15 години от първата извършена трансплантация на черен дроб в България.\r\nПрез  ноември 2004 г. малката Памела Пекова стана първият пациент с присаден черен дроб в България. Това се случва, когато тя е едва на 7 месеца. Тогава трансплантацията е извършена от проф. д-р Любомир Спасов и екипа на УБ \"Лозенец\" с участието на проф. Масимо Малаго. \n\r\nКъм днешна дата екипът на болницата има извършени 237 трансплантации на черен дроб, бъбрек, сърце и бял дроб.\n\r\n ", "date": "2019.12.09", "title": "Изписаха мъжа с трансплантиран бял дроб у нас"}
{"url": "https://www.dnes.bg/stranata/2019/12/09/chetirima-s-opasnost-za-jivota-sled-ptp-sred-tiah-dve-deca.432412", "text": "\r\n\r\n\r\n\r\n                    \n                    \n                \n                \n                \n                \r\n\r\n", "date": "2019.12.09", "title": "Четирима с опасност за живота след ПТП, сред тях две деца"}
{"url": "https://www.dnes.bg/kino/2019/12/09/zamryznaloto-kralstvo-2-prodyljava-da-vodi-v-sasht.432386", "text": "Анимацията \"Замръзналото кралство 2\" запази челната си позиция в бокс-офис класацията на Северна Америка, сочат данни на специализираната фирма \"Игзибитър рилейшънс\", цитирани от Ройтерс, БТА и Франс прес.\r\nФилмът е донесъл 34,7 милиона долара приходи през уикенда в САЩ и Канада и общо 920 милиона долара от прожекции в целия свят.\r\nЧелната петица в класацията остана непроменена в сравнение с предишната седмица. На второ място е криминалният филм \"Вади ножовете\" с участието на Даниъл Крейг, Джейми Лий Къртис и Крис Еванс - 14,2 милиона долара приходи, следван от \"Пълно ускорение\", който е посветен на автомобилното състезание \"24-те часа на Льо Ман\" - 6,5 милиона долара.\r\nЧетвърто място заема \"Куин и Слим\", заснет с участието на Даниел Калуя и Джоди Търнър-Смит и събрал също с 6,5 милиона долара приходи, а на пето е \"Хубав ден в квартала\" - 5,2 милиона долара. \r\n ", "date": "2019.12.09", "title": "\"Замръзналото кралство\" 2 продължава да води в САЩ"}
{"url": "https://www.dnes.bg/zvezdi/2019/12/09/djenifyr-anistyn-gotova-za-nova-vryzka.432396", "text": "На Дженифър Анистън не ѝ върви в любовта. След злополучния брак с Брад Пит, актрисата бе съпруга на актьора Джъстин Теру, но двамата решиха да поемат по различен път след 3 години брак през 2018 г.\r\nЗатова пък в интервю за \"People\", където бе обявена за една от личностите на годината, звездата от сериала \"Приятели\" коментира темата за личния си живот и разказа за своите чувства, като даже намекна, че е готова за нови отношения.\r\n \r\n\"Защото това е фантастично. Абсолютно прекрасно\", обясни Джен, имайки предвид любовта и допълни: \"Наистина опознаваме себе си, като сме достатъчно уязвими, за да се влюбим\".\r\n \r\nАнистън добави, че \"винаги ще си струва\" – \"дори когато е уплашена, дори когато боли\". \"Обичах много. И ми харесва фактът, че дори пукнатините в тези връзки все още са красиви. Не бих била днес тук, ако не бе всеки един от тях\", добави Анистън.\r\n \r\nАктрисата има два несполучливи брака зад гърба си, като първия с Брад Пит бе от 2000 до 2005 г. Причина за раздялата им бяха снимките на \"Господин и Госпожа Смит\", където Пит си партнираше с Анджелина Джоли и по-късно се ожени за нея. Джен бе съкрушена, но все пак имаше романтични изживявания и с колегата си Винс Вон и певеца Джон Майер.\r\n \r\nС Джъстин Анистън все още има приятелски отношения. Той присъства на парти в дома ѝ в чест на Деня на благодарността. Освен това отново пред \"People\" актрисата направи разкрития за преживяванията ѝ, които са я мотивирали да се сдобие с успех в кариерата ѝ.\r\n \r\n", "date": "2019.12.09", "title": "Дженифър Анистън готова за нова връзка"}
{"url": "https://www.dnes.bg/notifikacii/2019/12/09/piiana-ruskinia-podkara-kola-v-neia-bil-i-sinyt-i.432385", "text": "Мъртво пияна рускиня седна зад волана, а в колата качила и 10-годишният си син. \r\n\r\nПолицаите са я спрели за проверка в 22.00 ч. в град Българово.\r\n\r\nКолата, която управлявала е с руска регистрация, допълват от полицията. \r\n\r\nПробата с дрегер на шофьорката - 32-годишна руска гражданка,  отчел концентрация на алкохола 2,72 промила.\r\n\r\nЖената дала кръв за химичен анализ. Задържана е за срок до 24 часа.", "date": "2019.12.09", "title": "Пияна рускиня подкара кола, в нея бил и синът й "}
{"url": "https://www.dnes.bg/stranata/2019/12/09/otkriha-divi-praseta-s-afrikanska-chuma-v-montansko.432366", "text": "Край село Комарево в община Берковица са открити диви прасета, заразени с африканска чума, съобщиха от областната управа в Монтана.\r\nЗаради новите случаи е издадена заповед от Регионалната дирекция по горите в Берковица за ограничаване достъпа на хора и автомобили в горски територии в зона от 1 километър от мястото на откритите заразени диви прасета.\r\nЗабраната не касае хората, които имат отношение към прилагането на мерките за ограничаване разпространението на африканската чума.\r\nСрокът на действие на Заповедта е до 5 януари 2020 година, уточниха от областната управа в Монтана.\r\n\r\n\r\n\r\n ", "date": "2019.12.09", "title": "Откриха диви прасета с африканска чума в Монтанско"}
{"url": "https://www.dnes.bg/mish-mash/2019/12/09/koledni-gledki-piian-enot-se-razhodi-na-tradicionen-bazar-v-germaniia.432341", "text": "Греяното вино и наденичките ежегодно привличат хиляди германци към традиционните коледни базари. Тази година обаче традиционния коледен базар в Ерфурт е привлякъл и един необичаен посетител, който е прекалил с глювайна, или греяното вино. \n\r\n\"Почерпеният\" гост всъщност е енот, който бил доста замаян и така позабавлявал посетителите на базара. \n\r\nМиещата мечка била \"видимо опиянена\", потвърдиха властите в германския град. Въпреки това не му направили проба с дрегер, допълват закачливо от Общината. \n\r\nПодпийналият енот вероятно е успял да опита греяно вино, останало недоизпито в чашите, пише Bild. \n\r\nНякои от набезите на енота са заснети на видео, на което си личи, че животното се движи с трудност. \n                    \n                    \n                \n                \n                \n                \r\nМалко след като греяното вино се е оказало прекалено много за енотът, той се оттегля да си поспи и после е прибран в приют от пожарната. \n\r\nПодобен случай нашумя в Германия през лятото на 2018 г., когато полицаи спасиха два подпийнали таралежа. Те са се опиянили от забравени бутилки с егног, класически яйчен пунш с алкохол.\r\n", "date": "2019.12.09", "title": "Коледни гледки: Пиян енот се разходи на традиционен базар в Германия"}
{"url": "https://www.dnes.bg/zvezdi/2019/12/09/mishel-obama-s-misiia-vyv-vietnam.432390", "text": "Бившата първа дама на САЩ Мишел Обама пристигна във Виетнам, за да подкрепи и популяризира образованието сред момичетата в страната, съобщи БТА. Тя пристигна в страната заедно с актрисата Джулия Робъртс. \r\n\r\nМишел Обама е начело на делегация, която включва известни личности и представители на фондация \"Обама\". Сред членовете на делегацията са Джулия Робъртс, Джена Буш- Хейгър, дъщерята на бившия американски президент Джордж У. Буш, американско-виетнамската актриса Лана Кондор, виетнамската актриса Нго Тан Ван и основателката на Туитър Лиза Коши. \r\n\r\nИзвестните жени посетиха гимназия в провинцията Лонган с цел да популяризират образованието сред момичетата. Делегацията изслуша разказите на ученички и обсъдиха как може да се повиши качеството на живота на младите момичета. \r\n\r\nВ програмата на Мишел Обама и Джулия Робъртс е посещение и на Малайзия.", "date": "2019.12.09", "title": "Мишел Обама с мисия във Виетнам"}
{"url": "https://www.dnes.bg/eu/2019/12/09/brexit-ili-nov-referendum-otgovoryt-sled-vota-v-chetvyrtyk.432373", "text": "Brexit или нов референдум? С вота си на предсрочните парламентарни избори на 12 декември британците ще решат отново бъдещето на своите отношения с ЕС. Ето какви са различните сценарии.\r\n\n\r\nПремиерът еврофоб Борис Джонсън свика тези избори, след като загуби мнозинството си в парламента след разногласия с малкия си - северноирландски съюзник - Демократичната юнионистка партия (ДЮП) и вътре в самата Консервативна партия, под каква форма да се състои Brexit, одобрен през юни 2016 г. от 52 на сто от британците.\n\r\nПроучванията на общественото мнение му отреждат достатъчен брой депутати, за да прокара през парламента споразумението за развода, което е договорил с Брюксел и да осъществи Brexit на предвидената дата - 31 януари.\n                    \n                    \n                \n                \n                \n                \r\nНо сагата няма да свърши дотам: нищо няма да се промени в краткосрочен план поради преходния период, предвиден в споразумението за развода, за да смекчи шока от излизането от ЕС. Освен това Лондон ще има срок до 31 декември 2020 г., за да договори бъдещите си отношения с европейския клуб.\n\n\n\r\nТози срок обаче изглежда вече почти невъзможно да бъде спазен, тъй като подобни преговори обикновено отнемат години. Експертите вече залагат за удължаване на преходния период.\n\r\n\n\r\nВодещата опозиционна партия - лейбъристката, изостава в социологическите изследвания и нито едно не предвижда убедителна победа за нея. Тя обаче би могла за сметка на това да събере достатъчно гласове, за да осуети консервативно мнозинство.\n\r\nТогава лидерът на партията Джереми Корбин, видимо клонящ наляво, би влязъл в конкуренция с Борис Джонсън за сформирането на ново правителство, което по принуда ще има нужда от подкрепата на една от по-малките партии.\n\r\nПрез 2017 г. предшественичката на Джонсън - Тереза Мей, беше принудена да се съюзи със северноирландските юнионисти, за да си осигури мнозинство. \n\r\nТози път обаче ДЮП е твърдо против сключеното от Джонсън споразумение за Brexit, което дава на Северна Ирландия различен статут от този на останалата част на страната.\n\r\nЛейбъристите дадоха да се разбере, че ще се опитат да управляват сами, но застъпниците на идеята за независимост от Шотландската национална партия заявиха, че са готови да подкрепят евентуално правителство на Корбин, при условие, че той разреши нов референдум за независимост на Шотландия след неуспешния вот през 2014 г.\r\n\n\r\nЛейбъристите обещаха да предоговорят споразумението с ЕС, сключено от Борис Джонсън, и да подложи резултата на референдум в срок от шест месеца след идването им на власт.\n\r\nДжереми Корбин уверява, че ще остане неутрален, но други членове на лейбъристкото ръководство казват, че ще водят кампания за оставане в ЕС.\n\r\nШотландската национална партия, малката партия на либералдемократите и уелските националисти от Партията на Уелс (\"Плайд Къмри\") са анти-Брекзит.\r\nСондажите показват, че британците също остават разделени по въпроса, макар и с известен уклон в полза на \"Оставане\" (Remain). \r\n \r\n/БТА/ \r\n ", "date": "2019.12.09", "title": "Brexit или нов референдум? Отговорът след вота в четвъртък"}
{"url": "https://www.dnes.bg/sofia/2019/12/09/stolichnata-obshtina-ostavete-kolata-na-parking-utre.432413", "text": "Безплатни буферни паркинги ще има утре за всеки, който остави колата си и използва градския транспорт. Това съобщиха от пресценътра на Столичната община.\r\nРешението отчита стойностите на фини прахови частици през днешния ден и  прогнозата на Националния институт по метеорология и хидрология за жълт  код за мъгла през утрешния 10 декември.\n\r\nПродължава извършването на извънредни проверки на източници на замърсяване.\r\nПризоваваме гражданите, които имат възможност, да не използват личните си автомобили, а тези, които се отопляват на твърдо гориво - да преминат на алтернативно отопление, апелират от общината.\n\r\nСтоличната община продължава да следи актуалната обстановка и има готовност при регистрирани над 200 мгк/куб.м среднодневни превишения да въведе \"зелен билет\".\n                    \n                    \n                \n                \n                \n                \r\nНа сайта https://air.sofia.bg всички граждани могат да следят в реално време измерваните стойностите на ФПЧ, прогнозите за следващите дни, както и допълнителните мерките, които Столичната община въвежда в дните с по-високи нива на замърсяване.\r\nОт началото на декември работи и специално мобилно приложение, което известява за предприетите мерки при повишена концентрация на ФПЧ. SofiAir може да се свали и използва на телефони с Android и iOS операционни системи.\r\n ", "date": "2019.12.09", "title": "Столичната община: Оставете колата на паркинг утре!"}
{"url": "https://www.dnes.bg/health/2019/12/09/5-nachina-da-podobrim-hranosmilaneto-ako-iskame-da-otslabnem.432155", "text": "В желанието си да отслабнем, трябва да обърнем внимание на нашето храносмилане. Въвеждайки промени в начина си на хранене, това е промяна и за нашата храносмилателна система. Когато тя страда, целият процес на елиминиране на излишните токсини, течности от организма и мазнини се забавя.\r\n\r\n\r\nАко менюто ви осигурява достатъчно храносмилателни ензими и пробиотици, то храносмилателната система ще функционира правилно. Пресни зеленчуци, ананас, лимони, кисело мляко, кисело зеле, кефир, мента, манго и други ще ви ги осигурят. Така неразположенията като подуване на корема, газове, усещане за тежест, запек ще намалеят.\r\n                    \n                    \n                \n                \n                \n                \r\nВажно условие, ако искате да свалите излишните килограми, е да спортувате редовно. Така не само ще изгорите повече калории, но ще подобрите перисталтиката на червата. Физическата активност подпомага храносмилането, което подобрява и изхождането.\r\n", "date": "2019.12.09", "title": "5 начина да подобрим храносмилането, ако искаме да отслабнем"}
{"url": "https://www.dnes.bg/obshtestvo/2019/12/09/kasova-belejka-za-55-st-specheli-50-000-lv-ot-lotariiata-na-nap.432392", "text": "Жителка на Стара Загора ще посрещне коледните празници с 50 000 лева, след като името й бе изтеглено на случаен принцип в лотарията с касови бележки на Национална агенция за приходите, съобщиха от пресцентъра на НАП.\n\n\r\nОт началото на третия сезон на инициативата за участие са регистрирани над 20 милиона касови бележки на обща стойност 270 милиона лева, като над 2 милиона от тях са сканирани чрез мобилното приложение на НАП и нововъведения QR код на бележките.\n\r\nИ след края на лотарията, мобилното приложение на НАП ще продължи да е от помощ на потребителите и чрез него те ще следят истински ли са касовите бележки, които търговците им издават. Над 150 000 души ежедневно действат като данъчни инспектори, проверявайки касовите си бонове. Повечето касови апарати вече печатат бележките с кодове, а до края на януари 2020 година те ще станат задължителен реквизит за всеки касов бон.\n                    \n                    \n                \n                \n                \n                \r\nОсвен с функция „данъчен инспектор“, мобилното приложение предлага и навигация до офисите на НАП, справка за здравно-осигурителен статус, данъчен календар и справка за регистрация по ДДС.\n\r\nМобилното приложение на НАП е безплатно и се предлага за iOS и Android устройства.", "date": "2019.12.09", "title": "Касова бележка за 55 ст. спечели 50 000 лв. от лотарията на НАП "}
{"url": "https://www.dnes.bg/zvezdi/2019/12/09/vmesto-da-chestva-godishnina-maili-pak-se-tatuira.432400", "text": "Майли Сайръс си направи поредната татуировка. Броени дни преди Коледа, когато по принцип трябваше да празнува годишнина от сватбата, певицата посети любимия си татуист.\r\n\r\nЗа да отпразнува развода с Лиъм Хемсуърт, тя реши да ѝ изрисуват думата \"freedom\", което в превод на български означава свобода. Татуистът на звездата – Даниел Уинтър, показа снимка на татуса на Сайръс в Instagram.\r\n\r\nРазбира се, Майли не се е задоволила само с една татуировка. Тя е поискала да ѝ напишат: \"Гордея се с теб. Йоко\" на лявото ѝ рамо. \r\n\r\nЕксцентричната певица, която се разведе през август, имаше кратка връзка с Кейтлин Картър. Именно тя бе причината Лиъм Хемсуърт да поиска разтрогване на брака. \r\nВижте още за Майли Сайръс в ", "date": "2019.12.09", "title": "Вместо да чества годишнина, Майли пак се татуира"}
{"url": "https://www.dnes.bg/kino/2019/12/09/obiaviha-nominaciite-za-zlaten-globus-vijte-gi.432405", "text": "Номинациите за 77-те награди \"Златен Глобус\" вече са ясни. \r\nФилмът \"Брачна история\" води с шест номинации, включително и за най-добър филм. Той ще се състезава с \"Жокера\", \"1917\", \"Ирландецът\", \"Двамата папи\"  и \"Малки жени\". \r\nВ номинациите за най-добър мюзикъл/комедия пък ще мерят сили \"Имало едно време в Холивуд\", \"Джоджо Заекът\", \"Вади ножовете\",  \"Рокетмен\" и \"Долимайт е моето име\".\r\nИ в номинациите за най-добри сериали няма изненада. Кандидатите в категория драма включват \"Короната\", \"Големи малки лъжи\", \"Игра на тронове\", \"Да убиеш Ийв\" и \"Наследници\". А в категорията за комедия/мюзикъл се състезават \"Боклук\", \"Удивителната госпожа Мейзъл\", \"Бари\" и \"Метод Комински\".\r\n                    \n                    \n                \n                \n                \n                С почетна наградата \"Сесил Б. Демил\" ще бъде удостоен актьорът Том Ханкс.\r\nЦеремонията за 77-мите награди \"Златен глобус\" ще се състои на 5 януари 2020 г. в хотел \"Бевърли Хилтън\" в Бевърли хилс. Водещ на шоуто за четвърти път ще бъде комикът Рики Джървейс.\r\nЕто и пълния списък с номинираните:\r\nНай-добър актьор в главна роля в сериал:\r\nChristopher Abbott (“Catch-22”)\r\nSacha Baron Cohen (“The Spy”)\r\nRussell Crowe (“The Loudest Voice”)\r\nJared Harris (“Chernobyl”)\r\nSam Rockwell (“Fosse/Verdon”)\n\r\nНай-добра актриса в главна роля в сериал:\r\nKaitlyn Dever (“Unbelievable”)\r\nJoey King (“The Act”)\r\nHelen Mirren (“Catherine the Great”)\r\nMerritt Wever (“Unbelievable”)\r\nMichelle Williams (“Fosse/Verdon”)\n\r\nНай-добър сериал:\r\n“Catch-22″ (Hulu)\r\n“Chernobyl” (HBO)\r\n“Fosse/Verdon” (FX)\r\nThe Loudest Voice (Showtime)\r\n“Unbelievable” (Netflix)\n\r\nНай-добър чуждоезичен филм:\r\n“The Farewell” (A24)\r\n“Pain and Glory” (Sony)\r\n“Portrait of a Lady on Fire” (Pyramide Films)\r\n“Parasite” (CJ Entertainment)\r\n“Les Misérables” (BAC Films, Amazon)\n\r\nНай-добър актьор в поддържаща роля в сериал:\r\nAlan Arkin\r\nKieran Culkin (“Succession”)\r\nAndrew Scott (“Fleabag”)\r\nStellan Skarsgård (“Chernobyl”)\r\nHenry Winkler (“Barry”)\r\nНай-добър серила мюзикъл или комедия:\r\n“Barry” (HBO)\r\n“Fleabag” (Amazon)\r\n“The Kominsky Method” (Netflix)\r\n“The Marvelous Mrs. Maisel” (Amazon)\r\n“The Politician” (Netflix)\n\r\nНай-добър саундтрак:\r\nDaniel Pemberton (“Motherless Brooklyn”)\r\nAlexandre Desplat (“Little Women”)\r\nHildur Guðnadóttir (“Joker”)\r\nThomas Newman (“1917”)\r\nRandy Newman (“Marriage Story”)\n\r\nНай-добър сценарий: \r\nNoah Baumbach (“Marriage Story”)\r\nBong Joon-ho and Han Jin-won (“Parasite”)\r\nAnthony McCarten (“The Two Popes”)\r\nQuentin Tarantino (“Once Upon a Time in Hollywood”)\r\nSteven Zaillian (“The Irishman”)\r\n Оригинална песен:\r\n“Beautiful Ghosts” (“Cats”)\r\n“(I’m Gonna) Love Me Again” (“Rocketman”)\r\n“Into the Unknown” (“Frozen II”)\r\n“Spirit” (“The Lion King”)\r\n“Stand Up” (“Harriet”)\n\r\nНай-добра женска поддържаща роля в сериал:\r\nPatricia Arquette (“The Act”)\r\nHelena Bonham Carter (“The Crown”)\r\nToni Collette\r\nMeryl Streep (“Big Little Lies”)\r\nEmily Watson (“Chernobyl”)\n\r\nНай-добър актьор в сериал:\r\nMichael Douglas (“The Kominsky Method”)\r\nBill Hader (“Barry”)\r\nBen Platt (“The Politician”)\r\nPaul Rudd (“Living with Yourself”)\r\nRamy Youssef (“Ramy”)\r\nНай-добра актриса в сериал комедия или мюзикъл:\r\nChristina Applegate (“Dead to Me”)\r\nRachel Brosnahan (“The Marvelous Mrs. Maisel”)\r\nKirsten Dunst (“On Becoming a God in Central Florida”)\r\nNatasha Lyonne (“Russian Doll”)\r\nPhoebe Waller-Bridge (“Fleabag”)\n\r\nНай-добър актьор в сериал (драма): \r\nBrian Cox (“Succession”)\r\nKit Harington (“Game of Thrones”)\r\nRami Malek (“Mr. Robot”)\r\nTobias Menzies (“The Crown”)\r\nBilly Porter (“Pose”)\n\r\nНай-добър сценарий: \r\nNoah Baumbach (“Marriage Story”)\r\nBong Joon-ho and Han Jin-won (“Parasite”)\r\nAnthony McCarten (“The Two Popes”)\r\nQuentin Tarantino (“Once Upon a Time in Hollywood”)\r\nSteven Zaillian (“The Irishman”)\n\r\nНай-добра актриса в сериал:\r\nJennifer Aniston (“The Morning Show”)\r\nOlivia Colman (“The Crown”)\r\nJodie Comer (“Killing Eve”)\r\nNicole Kidman (“Big Little Lies”)\r\nReese Witherspoon (“Big Little Lies”)\n\r\nНай-добра мъжка поддържаща роля:\r\nTom Hanks (“A Beautiful Day in the Neighborhood”)\r\nAnthony Hopkins (“The Two Popes”)\r\nAl Pacino (“The Irishman”)\r\nJoe Pesci (“The Irishman”)\r\nBrad Pitt (“Once Upon a Time in Hollywood”)\n\r\nНай-добра женска  поддържаща роля:\r\nKathy Bates (“Richard Jewell”)\r\nAnnette Bening (“The Report”)\r\nLaura Dern (“Marriage Story”)\r\nJennifer Lopez (“Hustlers”)\r\nMargot Robbie (“Bombshell”)\n\r\nНай-добър актьор в филм комедия ил мюзикъл:\r\nDaniel Craig (“Knives Out”)\r\nRoman Griffin Davis (“Jojo Rabbit”)\r\nLeonardo DiCaprio (“Once Upon a Time in Hollywood”)\r\nTaron Egerton (“Rocketman”)\r\nEddie Murphy (“Dolemite Is My Name”)\n\r\nНай-добър анимиран филм:\r\n“Frozen II” (Disney)\r\n“How to Train Your Dragon: The Hidden World” (Universal)\r\n“Missing Link” (United Artists Releasing)\r\n“Toy Story 4” (Disney)\r\n“The Lion King” (Disney)\n\r\nНай-добър режисьор:\r\nBong Joon-ho (“Parasite”)\r\nSam Mendes (“1917”)\r\nTodd Phillips (“Joker”)\r\nMartin Scorsese (“The Irishman”)\r\nQuentin Tarantino (“Once Upon a Time in Hollywood”)\r\nНай-добър актьор във филм:\r\nChristian Bale (“Ford v Ferrari”)\r\nAntonio Banderas (“Pain and Glory”)\r\nAdam Driver (“Marriage Story”)\r\nJoaquin Phoenix (“Joker”)\r\nJonathan Pryce (“The Two Popes”)\n\r\nНай-добра актриса в комедия или мюзикъл:\r\nAwkwafina (“The Farewell”)\r\nAna de Armas (“Knives Out”)\r\nCate Blanchett (“Where’d You Go, Bernadette”)\r\nBeanie Feldstein (“Booksmart”)\r\nEmma Thompson (“Late Night”)\r\nНай-добър сериал (драма)\r\n“Big Little Lies” (HBO)\r\n“The Crown” (Netflix)\r\n“Killing Eve” (BBC America)\r\n“The Morning Show” (Apple TV Plus)\r\n“Succession” (HBO)\n\r\nНай-добра актриса във филм:\r\nCynthia Erivo (“Harriet”)\r\nScarlett Johansson (“Marriage Story”)\r\nSaoirse Ronan (“Little Women”)\r\nCharlize Theron (“Bombshell”)\r\nRenée Zellweger (“Judy”)\n\r\nНай-добър филм мюзикъл или комедия:\r\n“Once Upon a Time in Hollywood” (Sony)\r\n“Jojo Rabbit” (Fox Searchlight)\r\n“Knives Out” (Lionsgate)\r\n“Rocketman” (Paramount)\r\n“Dolemite Is My Name” (Netflix)\r\nНай-добър филм:\r\n“The Irishman” (Netflix)\r\n“Marriage Story” (Netflix)\r\n“1917” (Universal)\r\n“Joker” (Warner Bros.)\r\n“The Two Popes” (Netflix)\r\n \r\n \r\n \r\n \r\n \r\n \r\n ", "date": "2019.12.09", "title": "Обявиха номинациите за Златен Глобус. Вижте ги! "}
{"url": "https://www.dnes.bg/obshtestvo/2019/12/09/85-ot-bylgarite-korupciiata-e-shiroko-razprostranena-u-nas.432376", "text": "Мнозинството от българските граждани (85 на сто) е на мнение, че корупцията у нас е разпространена широко. Това показват данни от проучване на Евробарометър, представени днес от Европейската комисия.\n\r\nЗа сравнение средно в ЕС на същото мнение за корупцията в тяхната страна са 63 на сто от гражданите. \n\r\nСпоред 68 на сто от българските участници в допитването (44 на сто от останалите в ЕС) не може да се очаква, че участвалите в корупция ще бъдат заловени и предадени на прокурор, предаде БТА.\n\r\nСред българите 70 на сто не очакват уличените в корупция да бъдат обвинени, докато такъв отговор в останалата част от ЕС дават 48 на сто от участниците в проучването. \n\r\nЗа 77 на сто от българите и 55 на сто от останалите в ЕС не може да се очаква, че корумпираните ще бъдат наказани със затвор или поне с тежка глоба.\n                    \n                    \n                \n                \n                \n                \r\nПопитани дали заловените в корупция високопоставени служители получават подходящо наказание, 75 на сто от българите и 56 на сто от останалите в ЕС отговарят отрицателно. \n\r\nКато най-разпространен вид корупция българите посочват подкупите (39 на сто) и финансирането на партиите срещу влияние върху политическите решения (46 на сто).\n\r\nМалцина са отговорилите, че лично са ставали жертва на корупция при искане на разрешителни за строеж или за търговска дейност; на промяна в предназначението на земя; при искане на социални помощи, или при регистрацията на автомобил. \n\r\nСредно в ЕС положителен отговор на такъв въпрос дават пет на сто от участниците, а у нас - 12 процента.\n\r\nБлизо половината български участници (49 на сто) са заявили, че през последните три години корупцията е станала пречка за спечелването от тях на обществена поръчка. Такъв отговор са дали 30 на сто от останалите в ЕС. Същевременно 46 на сто от българите и 63 на сто от останалите в ЕС са отговорили отрицателно на този въпрос.\n\r\nСред основните проблеми за правенето на бизнес са посочени недостатъчната инфраструктура (54 на сто у нас срещу 46 процента в ЕС), шуробаджанащина (57 на сто у нас срещу 37 на сто в ЕС) и корупцията (51 у нас срещу 37 на сто в ЕС). \r\n ", "date": "2019.12.09", "title": "85% от българите: Корупцията е широко разпространена у нас"}
{"url": "https://www.dnes.bg/crime/2019/12/09/otmyknaha-250-gr-zlato-i-2000-lv-ot-zalojna-kyshta-v-svishtov.432339", "text": "Полицаи разследват кражба на пари и злато от заложна къща в Свищов, съобщиха от Областната дирекиця на МВР във Велико Търново.\r\nОт проведените до момента действия по разследването е установено, че вчера сутринта при постъпване на работа на единия служител, който бил на смяна, същият е установил, че заложната къща е заключена, а колегата му липсвал.\r\nПри направена ревизия е установено, че липсват и около 250 грама злато и 2000 лв. Образувано е досъдебно производство. Работата по изясняване на случая  продължава.     \r\nПолицаите разследват и взломна кражба на пари от жилище в Горна Оряховица. Деянието е извършено в периода 6-8 декември чрез взломяване на патрон на входна врата. По данни на тъжителя от жилището липсвали 1000 евро.\r\nНа местопроизшествието е извършен оглед. Започнато е досъдебно производство.", "date": "2019.12.09", "title": "Отмъкнаха 250 гр злато и 2000 лв. от заложна къща в Свищов"}
{"url": "https://www.dnes.bg/politika/2019/12/09/radev-iska-da-vyrne-viarata-v-izborite-obiavi-se-za-distacionno-glasuvane.432398", "text": "Има ерозия в доверието в изборния процес, това е факт, коментира президентът Румен Радев в обобщаващото си изказване в края на днешната, инициирана от него, среща с представители на ЦИК, на институциите, свързани с провеждането и организацията на местните избори тази година, както и анализатори на изборния процес.\n\n\r\nТази ерозия на доверието отблъсква хората от изборите, намалява избирателната активност и това е най-голямата загуба, защото това делегитимира целия изборен процес, демократичните процеси в обществото, коментира президентът Радев, цитиран от БТА. \n\r\nНаша задача е да върнем вярата в изборите и по този начин и вярата в институциите, заяви той.\n                    \n                    \n                \n                \n                \n                \r\nПрезидентът се обяви за повишаване на наказанията при регистрирани криминални престъпления по отношение на изборите, както и на финансовата санкция при административни нарушения.\n\r\nРумен Радев отново подчерта, че при тези условия на недействителни бюлетини и отчитане на резултатите, машинното гласуване няма алтернатива и трябва да бъде въведено изцяло, както е по закон, решавайки редица проблеми. Трябва да се мисли и за следващите стъпки като дистанционното електронно гласуване.\n\r\nИма създадена добра организация, има правила, процедури, разпоредби, но голямото предизвикателство е те да стигнат от \"хартията\" до последната СИК и да се приложат в практиката, коментира държавният глава.\n\r\nТой призова за постоянен фокус върху изборния процес в страната. Типично за нас, изборите минават, винаги има критика, анализ, предложения, оттам нататък потъват, ЦИК остават сами, следващите избори наближават и, там \"на пожар\", тръгваме да правим редица необходими стъпки, и в много от случаите не успяваме да ги доведем докрай, коментира държавният глава.\n\r\nРадев постави въпроса и за необходимостта от равнопоставено медийно отразяване на всички области в страната при избори. С днешната дискусия президентът ще запознае и парламентарните представители на планираните от него консултации с политическите сили.", "date": "2019.12.09", "title": "Радев иска да върне вярата в изборите, обяви се за дистационно гласуване "}
{"url": "https://www.dnes.bg/muzika/2019/12/09/muzikalnata-izpoved-az-sym-tuk-poslanie-kym-izostavenite-deca.432324", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Музикална изповед с разтърсващи детайли около личната му история - изоставянето, осиновяването и преоткриване на истински важното, прави в последната си песен Тихомир Митов.\n\r\n\"Нямах търпение да излезе песента. Заглавието на проекта в началото беше \"Надежда\", но после го промених на \"Аз съм тук\". За мен майка е човекът, който ме е отгледал. Биологичната ми майка е приятел\", сподели певецът в студиото на \"България сутрин\".\n\r\nОфициалното представяне на видеоклипа към \"Аз съм тук\" беше на 3 декември.\r\n\"На 7-годишна възраст една комшийка ми каза, че съм осиновен. Никога не съм подозирал подобно нещо, не знаех какво се случва. Иска ми се всеки човек да се запита, ако това нещо се случи с него, как би се почувствал\", апелира Тихомир Митов.\r\n                    \n                    \n                \n                \n                \n                Той обясни, че в песента си е искал да се обърне към двата персонажа - \"мамо\" и \"майко\", които са жената, която го е отгледала, и биологичният му родител.\n\r\n\"Защо няма една организация, която да помага на изоставените деца, когато навършат 18 години? Имам колега от университета с подобна история, който не можеше да се издържа и трябваше да прекъсне ученето, за да може да се издържа\", разказа още певецът пред ", "date": "2019.12.09", "title": "Музикалната изповед \"Аз съм тук\" - послание към изоставените деца"}
{"url": "https://www.dnes.bg/akoshtete-vqrvaite/2019/12/09/3-zodii-koito-ostavat-vliubeni-v-edin-i-syshti-chovek.432359", "text": "Когато си падат по някого, тези зодии наистина го харесват, искат да са с него, сериозни са и за тях това не е просто увлечение. Дори да нямат шанс с този човек, те могат да имат истински чувства към него с години и през това време да не създават връзки. Просто са много лоялни, трудно се влюбват и когато това стане, значи някой много ги е впечатлил. Държат на принципите си. Вижте кои са те.\r\n\r\n \r\nКогато си харесат някого, те не казват просто традиционното \"Той е сладък/Тя е сладка\". Те наистина са забелязали нещо специално в него и се възхищават на човека, който е. Започват да си фантазират и да си представят срещи с него, а ако имат връзка, дори си представят сватбата, медения месец и т.н.\r\n \r\nВинаги са сериозни и търсят продължителна връзка. Те не правят планове за бъдещето, те мечтаят за бъдещето и в него си представят човека, когото харесват. Дори да е нереалистично, Рибите не изоставят мечтите си и може много дълго да страдат по един човек.\r\n \r\n", "date": "2019.12.09", "title": "3 зодии, които остават влюбени в един и същи човек"}
{"url": "https://www.dnes.bg/akoshtete-vqrvaite/2019/12/09/5-hrani-za-gladka-koja.432355", "text": " Акнето е досаден проблем за много тийнейджъри. Понякога кремовете, парните бани и отказът от определени храни не могат да помогнат в борбата с пъпките, ако те са прекалено упорити. Но има храни с вълшебни свойства, които трябва да включите в режима си, защото те ще ви помогнат да изчистите кожата си от алергии, зачервяване, пъпки, замърсяване. Вижте кои са те, според американския \"Cosmopolitan\".\r\n\r\n \r\nЯдките и семената са мощни храни, които съдържат омега-3 мастни киселини, винамините А, В и Е, минерали, антиоксиданти и мононенаситени мазнини. \"Благодарение на това, че ядките и семената са питателни, кожата става добре хидратирана. Така тя става е по-еластична, спомогнато е регенерирането на клетките и е защитена от свободните радикали\", казва д-р Денди Енгелман, дерматолог.\r\n \r\n\r\n \r\nПовечето плодове са с високо съдържание на витамините А и С. Те съдържат и мощни антиоксиданти, които стимулират продукцията на колаген и помагат на кожата да стане по-мека и еластична. Антиоксидантите в плодовете също я пазят от свободните радикали.\r\n\r\n", "date": "2019.12.09", "title": "5 храни за гладка кожа"}
{"url": "https://www.dnes.bg/notifikacii/2019/12/09/rusiia-shte-objalva-izvajdaneto-si-ot-golemiia-sport.432395", "text": "Русия ще обжалва в Спортния арбитражен съд в Лозана решението на Световната антидопингова агенция да извади страната от участие в големите международни състезания за срок от четири години. Това съобщи Светлана Журова, зам. председател на комисията по международните въпроси в парламента. \n\"100 процента ще се обърнем към съда в Лозана. Трябва да се борим за нашите спортисти\", коментира тя.\n\r\nПрезидентът на Световната антидопингова агенция Крейг Рийди е сигурен, че Арбитражът в Лозана ще потвърди санкцията.\n\r\n\"Русия имаше всички възможности да се върне в международния спорт и да обезпечи развитието на спорта. Но страната предпочете да постъпи другояче и отново имаше манипулации в данните в Московската лаборатория.\r\n                \n                \n                Руската антидопингова агенция има 21 дни да приеме решението или да подаде жалба в КАС. Сигурен съм, че КАС ще потвърдят санкциите\", коментиар Крейг Рийди.\n\r\n\n\r\n ", "date": "2019.12.09", "title": "Русия ще обжалва изваждането си от големия спорт"}
{"url": "https://www.dnes.bg/sofia/2019/12/09/opasno-mrysen-vyzduh-v-sofiia-niama-takova-neshto.432410", "text": "Според директора на Националния институт по метеорология и хидрология проф. Христомир Брънзов за последните 5 дни нито един път не е имало 5 или 20 пъти замърсяване на въздуха в София над нормата.\n\r\n\"Много пъти обяснихме, че нормата не е часова, а е за денонощие. Исках да изясним, че се създава излишна паника сред хората с тези данни. Такова нещо няма, вижда се\", смята той. \n Брънзов представи данни от изпълнителната агенция за неделния ден – ежечасните измервания на концентрацията на прах в кварталите \"Павлово\" и \"Надежда\".\n\r\n\"Павлово\" е един от високите квартали на София и там след изгрева температурната инверсия се разруши. Замърсяването спадна от 250 микрограма на 20. В другия квартал – \"Надежда\", който е по-ниско, инверсията съвсем слабо се разруши и стойностите спаднаха до 50 микрограма, след това се вдигнаха. Това илюстрира факта, че София е в едно котловинно поле и поне 50 дни в годината има температурни инверсии, които продължават по няколко дни\", обясни той пред Нова тв.\n                    \n                    \n                \n                \n                \n                \r\n\"Каквото и да се направи. Да спрем изобщо транспорта, да изгасим всички печки в София, самият прах, който е натрупан, отново ще доведе до замърсяване. Този, който казва, че ще направи въздуха на София чист винаги, откровено ни лъже. Това няма как да се случи\", категоричен е директорът на НИМХ.\n\r\n\"При всички случаи не трябва да се предаваме. Трябва да се опитаме да намалим емисиите, за да стане въздуха поне малко по-чист. Проведохме едногодишен експеримент, като изследвахме състава на фините прахови частици. Предварителните резултати са, че голямо влияние има вдигането на праха, който го има в града. Отделно са изследвани процента на замърсяване от автомобили и битово горене, както и от външни източници. Почти сме готови с едно истинско изследване\", заяви той.\n\r\nБрънзов обясни още, че уредите за измерване на прахови частици във въздуха, които масово се използват от гражданите са ненадеждни. \n\r\n\"Тези уреди бяха поставени паралелно до сензорите на Изпълнителната агенция по околна среда и водите и една година бяха правени паралелни изследвания.  Резултатите показаха, че има отклонение до 200 микрограма, при норма 50. Това доста ни смути. Опитахме се да търсим някакви връзки. Производителят твърди, че тези сензори работят до 70% влага на въздуха. При мъгла влажността е почти 100%. Опитахме да направим корекция, но грешката е в конструкцията на прибора\", каза още той.", "date": "2019.12.09", "title": "Опасно мръсен въздух в София? Няма такова нещо!"}
{"url": "https://www.dnes.bg/cars/2019/12/09/koi-koli-struvat-po-malko-ot-iphone-11.432330", "text": "1049 британски паунда струва един нов  iPhone 11, но можем ли да си купим за по-малко пари нещо много по-голямо? Изданието Autocar се захваща със задачата да открие автомобилите на старо, които струват по-малко от   iPhone 11.\r\nПървата находка е жълт Fiat Seicento Sporting, чийто пробег е малко под 50 000 км и вече е привлякъл вниманието на 20 евентуални купувача. Неговата цена е 875 паунда, като търгът изтича след 5 дни. \n\r\nЗа 820 паунда се продава и червен автомобил от същия модел, като той е от серията Sporting Michael Schumacher edition. Пробегът му обаче е по-голям, като е в по-лошо състояние. И в двата случая купувачът получава 0,9-литров бензинов мотор с мощност 39 к.с.\n                    \n                    \n                \n                \n                \n                \r\nЗа 1000 паунда може да се купи и Fiat Panda във версията 100 HP, което означава, че под капака му е поставен 1,4-литров бензинов двигател със 100 к.с. За същата сума се предлага и няколко автомобили на MINI, като най-ексцентричното предложение е Clubmann. Той също се предлага на търг, но търсенето не е голямо.\r\n", "date": "2019.12.09", "title": "Кои коли струват по-малко от iPhone 11?"}
{"url": "https://www.dnes.bg/stranata/2019/12/09/vijdali-li-ste-17-godishnata-mihaela-policiiata-ia-tyrsi.432404", "text": "Полицията в Бургас издирва 17-годишната Михаела Миткова Михалева от Камено. \r\n\r\nНа 6 декември сутринта напуснала дома си, като казала, че отива на училище и до момента е в неизвестност.\r\n\r\nМихаела е висока около 160 см., с права, дълга, черна коса и пъстри очи.\r\n\r\nИма татуировка монахиня на лявото бедро. \r\n\r\nПоследно е била облечена с розово яке, спортен черен панталон, черни маратонки и черна раница.\r\n\r\nОДМВР-Бургас призовава гражданите, които имат някаква информация за местонахождението на момичето да съобщят незабавно на тел. 112 или в най-близкото поделение на МВР.\r\n\r\nТова не е първото изчезване на Михаела Михалева от дома й - за последно тя беше обявена за издирване на 25.06.т.г., като бе намерена три дни по-късно в добро физическо и психическо състояние.", "date": "2019.12.09", "title": "Виждали ли сте 17-годишната Михаела, полицията я търси "}
{"url": "https://www.dnes.bg/akoshtete-vqrvaite/2019/12/09/kakvo-ni-ochakva-v-liubovta-tazi-sedmica.432352", "text": "\r\n \r\nПреценете доколко са сериозни отношенията ви. Запитайте се дали връзката ви е продължила достатъчно дълго, за да можете да споделите с половинката всичките си вълнения. Дребните спорове предизвикват неувереност и ви развалят настроението. Може би е добре понякога да отстъпвате инициативата.\r\n \r\n\r\n \r\nПриятел/ката ви през тази седмица ще се държи доста хладно, което ще предизвика у вас враждебност. Помислете защо се случва така преди да тръгнете \"с рогата напред\". Не е изключено той/тя да има проблеми, които не иска да ви сподели. Запазете спокойствие и изчакайте. До края на седмицата ще научите това, което ви интересува.\r\n \r\n\r\n \r\nСедмицата ще излети като дим през комина. Докато се усетите и ще сте в почивните дни. Ще се запознаете с нови хора и някой от тях ще ви подскаже, че не е безразличен/а. Не бързайте със заключенията. Припомнете си кой и как ви е запознал с въпросната личност. Не е изключено някой да се опитва да ви \"подложи динена кора\".\r\n \r\n", "date": "2019.12.09", "title": "Какво ни очаква в любовта тази седмица?"}
{"url": "https://www.dnes.bg/top-novini/2019/12/09/petima-obvineni-za-it-udara-za-milioni-evro-ostavat-v-aresta.432407", "text": "Специализираният наказателен съд задържа за постоянно в ареста петима обвинени за пране на пари, придобити от компютърни измами, шестият от групата е с мярка парична гаранция заради влошено здраве, съобщиха от спецпрокуратурата.\n\n\r\nУчастниците в групата, сред които ливанец и иракчанин с българско гражданство, бяха задържани на 4 декември в София, Своге и с. Новачене.\r\nБългарските участници в групата са осигурявали т.нар финансови мулета, които са получавали в \"свои\" банкови сметки и превеждали чрез онлайн банкиране в Китай и Хонконг огромни суми, придобити чрез компютърни измами, ощетили компании в Европа и САЩ.\r\n                \n                \n                В България финансови мулета били набирани сред лица с нисък социален статус, които се съгласявали срещу сума от 50 до 500 лева на тяхно име да бъде регистрирана фирма и банкова сметка с активирана услуга онлайн банкиране.\r\nА правата върху въпросната банкова сметка - да бъдат предоставени на членовете на групата.\r\nОт 2016 г. до ноември 2019 г. в България са били регистрирани над 90 търговски дружества, чиито сметки са използвани или са подготвени за изпиране на пари от компютърни измами, извършени в чужбина. Общият размер на осъществените измами в САЩ и Европа възлиза на над 44 000 000 евро и 15 000 000 щатски долара.\r\n ", "date": "2019.12.09", "title": "Петима, обвинени за IT удара за милиони евро, остават в ареста"}
{"url": "https://www.dnes.bg/index/2019/12/09/gaidata-e-dar-ot-boga-i-v-sofiia-i-v-parijkoto-metro.432368", "text": "\r\nПетър Бонев вероятно е много познат на деестки столичани. Подминавали са го, или пък са се спирали да се заслушат в неговата гайда. \n\r\nОт 30 години той свири по улиците на България, а и Европа и твърди, че е музикант на свободна практика. \n\r\n\"Гайдата е подарък от небето. На нас хората ни е даден тоя подарък като ни е тежко да не си прережем вените, да не си сложим въжето\", обяснява Петър пред DW. \r\n \r\nЗа него Париж е едно от най-прекрасните места за свирене, особено метрото във френската столица. \n                \n                \n                \r\n\"На станция \"Бастилията\" метрото е много старо и гайдата там се чува невъобразимо. Може би аз за първи път чух силата на гайдата там, когато бях в Париж и когато чух звука и песента на този инструмент. Тя сама свиреше\", спомня си Петър. \n\r\nТой е категоричен - захване ли се човек с гайдата, не трябва да я оставя. \n\r\n\"Един ден не свириш ли ти трябват двойно усилие, да се върнеш на нивото, на което си бил. Седмица не свириш ли - трябва ти месец. Не свириш ли месец - по-добре не се захващай. А ако го правиш на улицата, стократно се увеличават изискванията\", отсича гайдаря. \r\n   ", "date": "2019.12.09", "title": "Гайдата е дар от Бога – и в София, и в парижкото метро! "}
{"url": "https://www.dnes.bg/stranata/2019/12/09/rabotnik-zagina-sled-trudova-zlopoluka-v-liubimec.432388", "text": "Работник е загинал при трудова злополука в Любимец, съобщиха от Инспекцията по труда в Хасково. \r\n\r\nПо данни на институцията инцидентът е станал в 8,30 часа сутринта. Мъжът на възраст 44 години е участвал в работата по преместването на цистерна в производствена база. \r\n\r\nПри повдигането на металния съд с цел той да бъде качен на машина, служителят е опитал да подпъхне опора под него. Цистерната обаче се е обърнала и го е затиснала, като смъртта е настъпила веднага, съобщава БТА.\r\n\r\nОт Инспекцията по труда уточниха, че случаят се разследва. Работникът е имал трудов договор с дружеството, на чиято територия е настъпила злополуката.\r\n ", "date": "2019.12.09", "title": "Работник загина след трудова злополука в Любимец"}
{"url": "https://www.dnes.bg/obshtestvo/2019/12/09/klimatikyt-izmesti-parnoto-za-toploto-na-bylgarina.432316", "text": "Макар и официално астрономическата зима да идва на 22 декември, на практика тя вече е тук. Мъгли, студ, дори и първия сняг отново са част от нашето ежедневие, а въпросът за отоплението през зимата отново излезе на дневен ред. \n\n\nКое отопление излиза най-евтино? И струва ли си замърсяването на въздуха за няколко лева по-малко? Екипът на Dnes.bg се обърна към своите читатели в традиционната ни анкета с въпроса: Как ще се отоплявате през зимата? В допитването ни участие взеха точно 5777 души.\n\r\nПроучването сочи, че най-много наши сънародници през зимата се отопляват на ток. Цели 30% от анкетираните залагат на климатик, който да стопли домовете им. С друг отоплителен уред на ток пък ще се топлят 11% от българите.\n                    \n                    \n                \n                \n                \n                \r\nТрадиционното парно ще сгрява 27% от нашите сънародници, като прави впечатление, че то явно започва да губи битката с климатиците.\n\r\nНа дърва и въглища се отопляват 14% от участвалите в анкетата.\r\nПочти всеки пети българин пък (18%) признава, че ще се отоплява само в най-студените дни, защото няма достатъчно пари, за да си позволи домът му да е топъл през цялата зима.", "date": "2019.12.09", "title": "Климатикът измести парното за топлото на българина"}
{"url": "https://www.dnes.bg/sofia/2019/12/09/firma-skysa-kabel-3300-domakinstva-v-lozenec-bez-tok.432360", "text": "3300 домакинства и фирми в столичния квартал \"Лозенец\" останаха без ток тази сутрин заради скъсан кабел, съобщиха от ЧЕЗ.\r\n\r\nПри изкопни работи е скъсан кабел 10 киловолта, собственост на ЧЕЗ Разпределение. В резултат на това за 40 минути без електрозахранване останаха 3300 клиенти на дружеството в столичния кв. \"Лозенец\". \r\n\r\nЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности, за да се избегнат подобни инциденти. \r\n ", "date": "2019.12.09", "title": "Фирма скъса кабел, 3300 домакинства в Лозенец без ток"}
{"url": "https://www.dnes.bg/muzika/2019/12/09/bydi-live-s-dnes-bg-spomen-za-nlo.432364", "text": "На 20 декември, в зала 1 на НДК, спектакълът \"Спомен за НЛО\" ще върне лентата към легендарната формация, която се заражда в началото на 80-те години на миналия век. Първо като група, а впоследствие през 1994 г. тръгва и едноименното телевизионно предаване.\n\r\nРежисьор е Лъчезар Аврамов, а сценарист Димитър Стоянович. Музиката и идейната концепция пък е дело на композитора Стефан Димитров. \n\r\nDnes.bg и организаторите дават възможност на един от вас да спечели 2 билета за спектакъла.\n\r\n\n\r\nДо 23:59 на 15 декември, неделя, трябва да ни изпратите верен отговор на въпроса, който сме ви задали по-долу в анкетата.\n\r\nПобедителите ще бъдат избрани на лотариен принцип, след което ще се свържем за подробностите за получаването на поканата.\n                    \n                    \n                \n                \n                \n                \r\nАко не успеем да влезем в контакт със спечелилия в рамките на деня на тегленето, нито по мейл, нито по телефон, ще изтеглим друг участник на негово място. Служители на Инвестор.БГ и техни роднини нямат право да участват в играта. Dnes.bg си запазва да прави промени в играта.\n\r\nОбщите условия за играта \r\n", "date": "2019.12.09", "title": "Бъди LIVE с Dnes.bg – \"Спомен за НЛО\""}
{"url": "https://www.dnes.bg/notifikacii/2019/12/09/razbiha-vtora-narkogrupa-v-elin-pelin.432346", "text": "Разследващи разкриха група за разпространение на наркотици в Елин Пелин, обвинени са четирима, съобщиха от прокуратурата.\nТова е втората наркогрупа, действаща на територията на Елин Пелин и района, разбита през последните дни.\r\n\r\nНа 3 декември, след сделка с доставчици на наркотични вещества на едро от София, бяха задържани четирима участници в друга престъпна структура в града.\r\nУ тях бяха намерени и иззети 1,8 кг канабис и 1,2 кг амфетамини в различни разфасовки, подготвени за разпространение; пари, електронни везни.\r\n ", "date": "2019.12.09", "title": "Разбиха втора наркогрупа в Елин Пелин "}
{"url": "https://www.dnes.bg/muzika/2019/12/09/spomen-nlo-liubimite-aktiori-otnovo-zaedno-na-scenata.432338", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛюбими образи и скечове, както и музикални хитове от далечното и не толкова далечно минало, ще възродят актьори и творци, свързани с емблемата на българския хумор - \"НЛО\". За подготовката на голямото събитие в зала 1 на НДК разказват актьорът Георги Мамалев и режисьорът Лъчезар Аврамов. \n\"Последният концерт, който изнесохме като \"Клуб НЛО\", беше септември 2004 година в Летния театър във Варна. Беше тържество на някаква голяма фирма и беше пълно с хора\", разказва Мамалев в ефира на Bulgaria ON AIR.\n                    \n                    \n                \n                \n                \n                \r\n15 години по-късно актьорите се събират, за да изпълнят добре познатите песни на едно цяло поколение.\n\r\nЛъчезар Аврамов уточни, че не е правилно да се нарича възраждане или завръщане заради актьорите, които вече не са сред нас, затова спектакълът ще носи името \"Спомен НЛО\".\n\r\n\"Идеята тръгна от концерта на Стефан Димитров, който той направи по случай своята 70-годишнина. Там Жоро, Камен Воденичаров и Тончо Токмакчиев изпяха едно негово парче от театрален спектакъл\", разкри Аврамов за това как се е зародила идеята за представлението.\n\r\n\"Стефан Димитров е написал някъде около 50 песни за НЛО. Невероятен композитор. А за хората, които са написали текстовете, какво да говорим...\", каза Мамалев и призова хората да посетят концерта, защото той няма да бъде записван и излъчван.\n\r\nАврамов сподели в студиото на \"България сутрин\", че e фен на шоуто и е било страхотно да се работи с актьорите. \n\r\nСпектакълът ще се състои на 20 декември от 20 часа в зала 1 на НДК.", "date": "2019.12.09", "title": "\"Спомен НЛО\": Любимите актьори отново заедно на сцената"}
{"url": "https://www.dnes.bg/obshtestvo/2019/12/09/sedmoklasnichka-kolabira-i-pochina-v-uchilishte-vyv-vraca.432367", "text": "Момиче в седми клас е починало след като е колабирало в училище, съобщават от \"\". Трагедията се е случила в врачанското училище  СУ “Христо Ботев\".\r\nОколо 9 часа сутринта момичето е колабирало в междучасието между първия и втория час. Веднага е повикана линейка, а учителите се опитали да окажат първа помощ на детето. За жалост, когато медиците пристигат, момичето вече нямало пулс.\r\nПолицията веднага започна разследване на обстоятелства, довели до смъртта на ученичката.\r\n\r\nОт гимназията потвърдиха за смъртния случай на своята възпитаничка и пратиха съобщение до медиите, в което ръководството моли за разбиране и етика при отразяването на случая.\r\n\r\n„Взети са своевременно всички необходими мерки от наша страна - се казва още в съобщението. - Уведомени са институциите, провеждат се разговори от специалисти. Психолози работят с учениците.”\r\n ", "date": "2019.12.09", "title": "Седмокласничка колабира и почина в училище във Враца "}
{"url": "https://www.dnes.bg/world/2019/12/09/kitai-syshto-popadna-v-kapana-na-mrysniia-vyzduh.432300", "text": "Гъсти мъгли и замърсен въздух има и над Китай, съобщи . \r\n\r\nЛипсата на вятър доведе до замърсяването на въздуха в Пекин. Много магистрали в северната и източната част на страната са затворени и е обявен червен код за опасно време. \nИма и много отменени полети. \r\n\r\nСиноптиците смятат, че мъглите ще продължат поне до вторник.", "date": "2019.12.09", "title": "Китай също попадна в капана на мръсния въздух "}
{"url": "https://www.dnes.bg/index/2019/12/09/favoritkata-dominira-na-evropeiskite-filmovi-nagradi.432362", "text": "\"Фаворитката\" е големият победител на тазгодишното издание на Европейските филмови награди в Берлин. Тя прибра зели 8 награди,включително за най-добър европейски филм. Лентата бе номинирана и в категориите за най-добра европейска комедия, режисьорът Йоргос  Лантимос, получи наградата за най-добър европейски режисьор. Актрисата  Оливия Коулман грабна отличието за най-добра актриса в поддържаща роля.  \n\r\nФилмът бе награден и в категориите за най-добри костюми, монтаж и грим.\r\nЗа най-добър европейски актьор бе обявен Антонио Бандерас за ролята си в последния филм на Педро Алмодовар \"Болка и величие\". Лентата на испанеца спечели и приза за най-добра сценография.\r\n                \n                \n                Френският \"Клетниците\" бе награден за Европейско откритие на годината, а \"За Сама\" бе обявен за най-добър документален филм. Испанският \"Бунюел в лабиринта на костенурките\" спечели приза за най-добра анимация,а румънският \"Коледният подарък\" стана Европейски късометражен филм на годината.\r\nПолският филм \"Студена война“ спечели мнозинството гласове на публиката, а германският режисьор Вернер Херцог получи награда за цялостно творчество.\n\r\nЦеремонията по награждаването се проведе на 7 декември в известната берлинска зала Haus der Berliner Festspiele. Наградите на EФA се присъждат в 24 категории от 3 600 членове на Европейската филмова академия.\r\n ", "date": "2019.12.09", "title": "\"Фаворитката\" доминира на Европейските филмови награди"}
{"url": "https://www.dnes.bg/obshtestvo/2019/12/09/kat-na-lov-za-piiani-i-drogirani-shofiori.432307", "text": "На територията на страната се извършва специализирана полицейска акция срещу шофирането след употреба на алкохол и наркотични вещества, съобщиха от пресцентъра на МВР.\n\nОт днес до 15 декември на територията България, както и на всички страни-членки на Европейската мрежа на службите на \"Пътна полиция\" (TISPOL), се провежда операция за недопускане на управление на моторни превозни средства след употребата на алкохол, наркотични вещества и/или техните аналози от водачите.\r\n\r\nСпоред статистиката, една от трите основни причини за възникване на тежки инциденти по пътищата на Европа с голям брой жертви е точно управлението на моторно превозно средство след употреба на алкохол и/или наркотични вещества.\r\n\r\nПо време на проверките пътните полицаи ще следят и за валидна задължителна застраховка \"Гражданска отговорност\" на автомобилистите, невръчени електронни фишове, както и за неплатени глоби, наложени по ЗДвП.", "date": "2019.12.09", "title": "КАТ на лов за пияни и дрогирани шофьори "}
{"url": "https://www.dnes.bg/akoshtete-vqrvaite/2019/12/09/svryhtejka-kategoriia-snejanka-stresna-deca-v-detska-gradina.432336", "text": "Децата в Русия с трепет очакват появата на Дядо Мраз и неговата помощничка Снежанка. Белобрадият старец се появява с купища подаръци, които е приготвил за малчуганите.\n\r\nПо традиция в детските градини на северната държава всяка година се провежда тържество с появата на белобрадия старец. Тази година хит в интернет стана Снежанка в свръхтежка категория, която с появата си на „сцената“ втрещи и развесели всички гости на новогодишния спектакъл. \n\r\nОсвен с ефектен танц и много вталено облекло, Снежанка бе подготвила и стихотворение. Малките зрители със захлас гледат така добре хапващата девица и в тях се е породил въпрос - нима това е истинската Снежнака? Май са ни докарали Баба Яга! \n                    \n                    \n                \n                \n                \n                \r\nВидеото е запаметило за вечни времена диалога между Снежанка и помощника й в публиката.\r\n„Вие не ме поканихте на празника си“, жалва се Снежанка, а гласът зад кадър казва „А ти кой си, не те познавам“, точно в този момент чисто по детски и искрено се чува едно гласче - „Това е Баба Яга“! Публиката избухва в смях, а съкрушената Снежанка получава урок за цял живот, че децата не са слепи, а много добре виждат, когато превъплъщенията на възрастните не са подходящи. \r\n \r\n", "date": "2019.12.09", "title": "Свръхтежка категория Снежанка стресна деца в детска градина"}
{"url": "https://www.dnes.bg/world/2019/12/09/niama-postradali-bylgari-ot-vulkana-v-nova-zelandiia.432321", "text": "Към момента няма данни за пострадали български граждани при изригването на вулкана на остров Уайт в Нова Зеландия, както и във връзка с усложнената климатична обстановка на Южния остров и в столицата Уелингтън. Това съобщиха от външното ни министерство.\r\n\r\nПо информация на българското посолство в Канбера, Австралия, акредитирано и за Нова Зеландия, проливните дъждове са довели до затваряне на магистрали и пътища, както и до прекъсвания на комуникациите.\r\n\r\nМисията ни в Канбера е в постоянен контакт с местните власти.\r\nОт МВнР препоръчват на българските граждани, пребиваващи в Нова Зеландия или пътуващи за страната, да се осведомяват за актуалната обстановка от сайтовете -\r\nhttps://westcoastemergency.govt.nz/\r\nhttps://www.journeys.nzta.govt.nz/traffic\n\r\nПри необходимост могат да се свържат с посолството в Канбера на телефони +612 62 86 97 00, +614 38 00 51 87.\r\n\r\n\r\n ", "date": "2019.12.09", "title": "Няма пострадали българи от вулкана в Нова Зеландия"}
{"url": "https://www.dnes.bg/temida/2019/12/09/piian-edva-ne-ubi-priiatel-po-chashka-udrial-go-s-chuk-po-glavata.432345", "text": "68-годишен мъж ще бъде съден за опит за убийство, след като удрял с чук по главата свой приятел. \n\r\nПрестъплението е извършено по хулигански подбуди и е останало недовършено поради независещи от дееца причини, съобщиха от Апелативната прокуратура – Варна.\n\r\nВсичко започнало с покана за почерпка с ракия, отправена от подсъдимия Станчо към двама негови съселяни от добричкото село Дончево. На 17 януари тази година около 10.00 часа тримата мъже седнали в дома на подсъдимия. \n\r\nПочерпката продължила до около 16.00 часа, когато ракията свършила. \n\r\nМеждувременно между Станчо и пострадалия Владимир започнал разговор за предстоящ ремонт в дома на домакина. Повод за разправията освен количеството алкохол, изпит от мъжете, станала цената на ремонта.\r\nСтанчо се нахвърлил с юмруци върху Владимир, който легнал на земята, за да се предпази.\n                    \n                    \n                \n                \n                \n                \r\nЖертвата успяла да стигне до портичката на двора на имота. С нож подсъдимият причинил порезни рани по главата на Владимир. \n\r\nПо улицата Станчо настигнал пострадалия и започнал да му нанася удари с чук по главата и тялото, дори когато мъжът бил на земята, хъркал от липса на въздух, а тялото му механично реагирало на ударите.\n\r\nСлучайно минаващ по улицата друг съселянин се намесил и казал на Станчо да престане да удря безпомощния мъж.\n\r\nЗаради забележката подсъдимият се насочил с чука и към свидетеля по делото. Сигнал на 112 подала жена, която минава по улицата с колата си. Пострадалият Владимир бил транспортиран до болницата „Света Марина“ във Варна, където бил лекуван до 30 януари.\n\r\nБлагодарение на квалифицираната медицинска болнична помощ мъжът бил спасен. \n\r\nИзвършена му е била и операция на главата заради тежката лицева и черепно-мозъчна травма от ударите с чука.\n\r\nПредстои делото срещу 68-годишния Станчо да бъде насрочено за разглеждане в Добричкия окръжен съд. \n\r\nТой вече е приведен в затвора в изпълнение на определената му мярка за неотклонение „Задържане под стража“.", "date": "2019.12.09", "title": "Пиян едва не уби приятел по чашка, удрял го с чук по главата "}
{"url": "https://www.dnes.bg/world/2019/12/09/germanec-napadna-policai-s-noj.432363", "text": "Мъж, който е германски гражданин, е нападнал с нож полицай в Мюнхен.  Това съобщи телевизия N24.\r\n\r\nНападателят е задържан от органите на реда. \r\n\r\nАтаката е извършена сутринта около 6,30 ч. местно време.\r\n\r\n23-годишният мъж е нападнал полицая по време на проверка на документите на централната гара в Мюнхен. Той е нанесъл няколко удара във врата на служителя на реда. \r\n\r\nПолицаят е откаран в болница, където е опериран.\r\n\r\nЗаподозреният е бил задържан от очевидци на престъплението, предаде РИА Новости.", "date": "2019.12.09", "title": "Германец нападна полицай с нож"}
{"url": "https://www.dnes.bg/obshtestvo/2019/12/09/7-preduprejdeniia-za-salmonela-po-pileshkoto-propusnala-babh.432303", "text": "БАБХ е пропуснала 7 предупреждения за салмонела, заяви пред БНР д-р Сергей Иванов от Активни потребители във връзка с опасността от заразяване със салмонела, след като стана ясно, че най-малко 100 тона пилешко месо, внос от Полша и заразено с бактерията, са стигнали до българския пазар.\n\n\n\n\r\n7 предупреждения е получила БАБХ за пилешко със салмонела, заяви д-р Сергей Иванов от Активни потребители. Наскоро стана ясно, че поне 100 тона заразено пилешко месо, внесено от Полша е стигнало до българския пазар. \n\r\n„От последния ден на октомври до момента България е получила от Полша и прибалтийските републики 7 нотификации за партиди със салмонела. Не става въпрос за една партида. А от началото на годината са около 19. Имаме заболеваемост от салмонела над 500 случая на болни пациенти от началото на годината. В събота проф. Даскалов от Агенцията по храните, който отговаря за лабораторната диагностика, призна, че от началото на годината в неговата лаборатория има 135 положителни проби за салмонела. В тази лаборатория се изследват само храни, не се изследват пациенти. Т.е. става въпрос за минимум 135 случая на храни със салмонела, за които БАБХ не е съобщила. Това са български храни“, обясни той.\n                    \n                    \n                \n                \n                \n                \r\nПо-миналата седмица в София имаше 8 случая на заболели със салмонела, което е увеличение.\n\r\n„Имаме сравнително висока заболеваемост и на салмонела, и на много други болести, свързани с храни. Официално обаче няма нищо. Официално от началото на годината в България не е хваната нито една храна, произведена в България, със салмонела\", посочи д-р Иванов. \n\r\nСпоред него в случая трябва да реагира Министерството на земеделието и прокуратурата, защото става въпрос за опасни храни, за които е премълчано.\n\r\nПо думите му термичната обработка на храните и хигиената са начинът да се избегнат зарази от месо.\n\r\nДнес в пресата излезе и информация за друга болест - Нюкасълска болест по птиците на 11 км от Силистра – в Румъния, която също може да бъде заразна за хората.", "date": "2019.12.09", "title": "7 предупреждения за салмонела по пилешкото пропуснала БАБХ"}
{"url": "https://www.dnes.bg/notifikacii/2019/12/09/jertvite-na-vulkana-v-nova-zelandiia-blizo-50.432370", "text": "Полицията в Нова Зеландия обяви, че най-вероятно няма оцелели след изригването на вулкана на остров Уайт.\r\n\"Няма признаци на живот\", съобщават властите. По-рано бе обявено, че жертвите са пет, но сега броят им се очаква да се увеличи драстично. На острова са останали близо 50 души, когато вулкана изригва. Сред тях има както жители на Нова Зеландия, така и чуждестранни туристи. Те са били забелязани край кратера минути преди да изригне. \n\n\r\nПоследните лодки, минали край острова, са качили част от хората, преди властите да обявят, че мястото не е безопасно, дори и за провеждане на спасителна мисия. \r\nОт изявлението на полицията става ясно, че няколко хеликоптера са прелетели над острова, но не са забелязали признаци на живот.\r\n                \n                \n                \"Според информацията, която имаме, няма оцелели на острова. Работим по изясняването на техния брой, освен петимата, за които вече е ясно\", пишат властите.\r\n\"Случилото се на остров Уайт е трагедия, която се очакваше да се случи от много години. Посещавал съм го два пъти и винаги съм си мислел, че е много безотговорно и опасно всекидневно да бъдат водени туристи тук с лодка или хеликоптер\", казва Рей Кас пред Australian Science Media Centre.\r\n ", "date": "2019.12.09", "title": "Жертвите на вулкана в Нова Зеландия близо 50? "}
{"url": "https://www.dnes.bg/akoshtete-vqrvaite/2019/12/09/5-godishno-vyrvia-pochti-1-km-s-bebe-na-ryce-pri-35-gradusa.432380", "text": "Петгодишно дете изминало почти един километър пеш на температура от минус 35 градуса по Целзий в Аляска, съобщи bTV. То е носело бебе на 18 месеца, след като майка им ги е оставила сами в дома им. \r\n\r\nИнцидентът е от миналата седмица. Според полицията 37-годишната майка Джули Питър оставила децата си сами в дома им. Полът на децата не се споменава. \r\n\r\nПо-късно през деня токът спрял и малките останали сами на тъмно. По-голямото дете се е изплашило, взело е бебето на ръце и решило да отиде при съседите, които живеят на около един километър от тях. \r\n\r\nТемпературата отвън по това време е минус 35 градуса по Целзий. \r\n\r\nДецата пристигнали при съседите с травми от студа. Децата били леко облечени и по чорапи. \r\n\r\nМайката е задържана от полицията и е обвинена в застрашаване на живота на малолетни лица.", "date": "2019.12.09", "title": "5-годишно вървя почти 1 км с бебе на ръце при -35 градуса "}
{"url": "https://www.dnes.bg/obshtestvo/2019/12/09/digitalnoto-evro-e-slojeno-na-gilotinata.432340", "text": "\"Нова европейска валута и по-конкретно дигиталното евро, не мисля, че ще видим скоро заради начина на мислене в европейските бюрокрации\", каза Светослав Димитров, член на Управителния съвет на Българската финтех асоциация в предаването \"Бизнес старт\" по . \r\n\r\nСпоред Димитров е по-добре да се използва електронно евро, отколкото всяка държава да създава своя дигитална валута. \r\n\r\nПритеснителен е факта, че вече частни компании могат да създават дигитални валути. Досега това можеха да го правят само държавите. Не е ясно как ще се отрази на финансовата система фалита на някоя частна компания.\r\nПовече по темата можете да гледате във видеото ", "date": "2019.12.09", "title": "Дигиталното евро е сложено на гилотината"}
{"url": "https://www.dnes.bg/world/2019/12/09/pyrvi-sluchai-na-detski-paralich-v-malaiziia-ot-27-godini.432304", "text": "В Малайзия регистрираха първия случай на детски паралич от 27 години, съобщи БТА.  \r\n\r\nДетето е на три години и е родом от град Туаран, щата Сабах. Било е прието със симптоми на треска и слабост на мускулите. Детето е поставено под карантина и за момента е със стабилно състояние. Поставено е под командно дишане. \r\n\r\nПоследният регистриран случай е от 1992 г., а през 2000 г. болестта детски паралич беше обявена за изчезнала. \r\n\r\nЕкспертът по общественото здраве Т. Джаябалан коментриа, че случаят не е изненада, тъй като ваксината срещу детски паралич не е задължителна в Малайзия. \r\n\r\n\"Този първи случай вероятно е върхът на айсберга. Твърде е вероятно да станем свидетели на тенденция за увеличаване\", предупреди Джаябалан.", "date": "2019.12.09", "title": "Първи случай на детски паралич в Малайзия от 27 години"}
{"url": "https://www.dnes.bg/stranata/2019/12/09/katastrofa-zatvori-pytia-ruse-razgrad-trima-raneni.432305", "text": "Тежка катастрофа от тази сутрин затвори пътя Русе – Разград.\r\n\r\nТрима души са пострадали при инцидента, няма опасност за живота им.\r\n\r\nМикробус с чужда регистрация с двама пътници се е ударил челно в лек автомобил, в който е пътувало тричленно семейство в участъка край село Бъзън.\r\n\r\nЛеката кола се е обърнала по таван.", "date": "2019.12.09", "title": "Катастрофа затвори пътя Русе - Разград, трима ранени"}
{"url": "https://www.dnes.bg/balkani/2019/12/09/opasno-ravnishte-na-zamyrsiavaneto-na-vyzduha-v-saraevo.432287", "text": "Замърсяването на въздуха в столицата на Босна и Херцеговина Сараево е достигнало опасно равнище през последните дни, предаде Асошиейтед прес, като се позова на босненските власти.\n\r\nВластите забраниха движението на товарни автомобили, отмениха публичните прояви на открито и предупредиха хората да не излизат. \n\r\nДруги предприети мерки са намаляване на температурата на централното отопление, което работи на въглища, и забрана на строителни работи, при които се произвежда прах.\n\r\nТези мерки бяха наложени през седмицата от регионалното правителство в Сараево. Властите съобщиха, че през последните три дни стойността на праховите частици във въздуха е била най-малко два пъти, а понякога и пет пъти по-висока от лимита в ЕС от 50 микрограма на кубичен метър.\n                    \n                    \n                \n                \n                \n                \r\nБосненската столица е разположена в долина и е заобиколена от високи планини, пише БТА. Градът винаги е страдал от високи концентрации на мъгла, смог и прах. Положението обаче се влоши през последното десетилетие заради построяването на високи сгради, които блокират движението на въздуха, старите и силно замърсяващи околната среда автомобили и увеличената употреба на отопление на въглища.\n\r\nСпоред неотдавнашен доклад на Програмата на ООН за околна среда жителите на Сараево са изложени на едни от най-високите концентрации на замърсяване на въздуха в Европа. ООН посочи, че това намалява продължителността на живота в страната с до 1,3 години.\r\n \r\n", "date": "2019.12.09", "title": "Опасно равнище на замърсяването на въздуха в Сараево"}
{"url": "https://www.dnes.bg/notifikacii/2019/12/09/tejka-katastrofa-zatvori-kresnenskoto-defile.432310", "text": "Тежка катастрофа между два тежкотоварни автомобила и лека кола затвори Кресненското дефиле.\r\n\r\nСигналът за инцидента е подаден в 8:55 часа. на спешния телефон 112.\r\n\r\nПътния инцидент е станал в района на жп гара ПК \"Яворов\" на пет километра преди Кресна.\r\n\r\nКъм мястото на инцидента пътуват пожарен автомобил за аварийно-спасителни дейности и линейка на Спешна помощ.\r\n\r\nПо първоначална информация, при инцидента има пострадали хора, съобщи Дарикнюз.", "date": "2019.12.09", "title": "Тежка катастрофа затвори Кресненското дефиле"}
{"url": "https://www.dnes.bg/sofia/2019/12/09/chasti-ot-sofiia-bez-voda-vyv-vtornik-koi-sa-te.432308", "text": "\"Софийска вода\" временно ще прекъсне водоснабдяването в някои части на столицата, съобщават от дружеството. \n\r\nНа 10 декември 2019 г. (вторник), във връзка с извършване на строително-монтажни работи в кв. „Връбница“ 2  се налага спиране на водоподаването от 09:00 до 21:00 часа на клиентите на „Софийска вода”, живеещи в района на\r\nбл. 608 вх. А, бл. 621, бл. 622, бл. 623, ул. „Острова“, бул. „Ломско шосе“ № 186, № 190, № 200, 61ОУ „Свети Свети Кирил и Методи“, ул. „Гайдарче“, ул. „Тричко Велев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тричко Велев“ пред 61ОУ .\n                    \n                    \n                \n                \n                \n                \r\nНа 10 декември 2019 г. (вторник), във връзка с реконструкция на уличен водопровод на ул. „Петър Берон“ с. Кокаляне се налага спиране на водоподаването от 09:00 до 15:00 часа на клиентите на „Софийска вода”, живеещи в района на Вилна зона „Кокалянски ханчета“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Димитър Благоев“.\n\r\n Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез .\n\r\n“Софийска вода” АД предварително се извинява на своите клиенти за причинените временни неудобства!\n\r\n дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.12.09", "title": "Части от София без вода във вторник. Кои са те?"}
{"url": "https://www.dnes.bg/obshtestvo/2019/12/09/sudjuci-pastyrma-onlain-no-ima-li-garanciia-za-kachestvoto.432299", "text": "Търговци продават колбаси и месо в интернет без никакъв контрол, показа проверка на Нова тв. \n\r\nСуджуци и луканки, произведени в домашни условия, се предлагат свободно в сайтове с обяви. \n\r\nВ интернет има десетки обяви за колбаси, директно от производителя. Домашните майстори привличат с оферти за конски суджук, магарешка пастърма, телешка луканка, биофиле \"Елена\" и дори кайма на атрактивни цени.\n\r\nЕдин от пусналите оферта за домашни суджуци, произведени в пловдивско, обяснява, че месото е качествено, а колбасите - безопасни. \n\r\n\"Лично аз си ги правя - 13 лв. струва, а сухите са по 20 лв. за килограм. В магазина искат 30-35 за боклуци, а домашното месо – аз си го гледам\", каза онлайн продавачът и добавя, че сам коли животните в обора си.\n                    \n                    \n                \n                \n                \n                \r\nНикой не контролира продажбите на домашни мезета и колбаси в интернет, защото все още няма законови изисквания към този тип търговия. И всеки носи лична отговорност, ако си купува месо онлайн. \n\r\nСигнали за продажби в интернет на месо постъпват и в Агенцията по безопасност на храните. От там проверяват всеки такъв случай, но признават, че контролът е труден.\n\r\n\"Пазарът в интернет е необхватен, извършва се контрол на някакъв извадков принцип, както и при сигнали от граждани, които ние получаваме. Тогава започваме разследване от наша страна, за да проучим точно от къде постъпват към потребителите тези продукти, съответно уведомяване и други компетентни органи. Това са нерегламентирани продажби. И санкцията при търговия и производство от нерегистриран обект е между 1500 и 6000 лв.\", заяви Иван Енчев от \"Контрол на храните\" в БАБХ.\n\r\nВ обявите обаче информация за произхода на месото се намира трудно.\n\r\n\"Обявяват, че са домашно производство. Не знаем какво е вложено в този продукт – дали има добавки, които са забранени, има ли алергени\", поясни Енчев.", "date": "2019.12.09", "title": "Суджуци, пастърма онлайн, но има ли гаранция за качеството?"}
{"url": "https://www.dnes.bg/obrazovanie/2019/12/09/bunt-na-golite-modeli-ne-iskat-da-pozirat-ne-im-plashtat.432306", "text": "Модели  отказват да позират на студентите от Художествената академия. Причината - липса на пари. \r\n\r\nВ момента съм на една филия хляб на ден, споделя един от моделите пред bTV. \r\n\r\nТя смята, че може да не получи заплата и след Нова година.\r\n\r\nЖената обаче не може да се откаже. Ако няма модели, студентите няма как да учат \"Голо тяло\".\r\n\r\nЗащото не може да си намери друга работа, тя предлага тялото си - облечено или съблечено, както пожелаят студентите и преподавателите.\r\n\r\nДруги модели обаче отказват да позират, докато не получат заплатите си.\r\n\r\nЗаплатите идват с решение от кабинета на ректора. \r\n\r\nА той успя да намери решение. Четирите лева на час, които моделите изкарват като позират голи, ще им бъдат платени.  В същото време от два месеца преподавателите там няма заплати, нито студените стипендии.", "date": "2019.12.09", "title": "Бунт на голите модели: Не искат да позират, не им плащат "}
{"url": "https://www.dnes.bg/sofia/2019/12/09/boris-bonev-metene-na-stolicata-s-metli-v-xxi-vek-e-absurdno.432302", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Темата за гласуването ми за председател в Столичния общински съвет отдавна се преекспонира. Това беше един отдавна предизвестен вот. Да видим дали аз колаборирам с ГЕРБ или остро ги критикувам - това е по-важното. Няма да съм безпринципна опозиция\", каза независимият общински съветник Борис Бонев в студиото на \"България сутрин\".\n\n\n\r\nТой обясни, че Елен Герджиков и председателите на политическите групи в СОС определят дневния ред на заседанията.\n\r\n\"Не става въпрос дали му имам доверие. Ако той не вкара в дневния ред на СОС неща, които мислим за важни, ще стане ясно. Първата стъпка, която е нужна, е промяна на правилника - къде се публикуват документи и кой има достъп до тях\", заяви Бонев.\r\n                    \n                    \n                \n                \n                \n                \n\r\nТой смята, че има много какво да се работи по градския транспорт в София.\n\r\n\"Когато говорим за данък МПС, няма как да бъдем лицемерни. Това е нещо, което сме записали и в предизборната ни програма. Въвеждането на принципа \"замърсителят плаща\" е изключително важно. Много е важно вносителите - Фандъкова и Барбалов - да ме убедят, че събраните пари ще отидат в мерки за борбата с мръсния въздух\", заяви независимият общински съветник в ефира на .\n\r\nСпоред него основните усилия при борбата с мръсния въздух трябва да се концентрират върху битовото отопление.\n\r\n\"До този момент - обособени коридори, синхронизация на светофарни аларми за градския транспорт в София не се правят. Това са малки и евтини мерки, а не се изпълняват. Трябва да си даваме сметка, че единственият начин градският транспорт да стане предпочитан е да е бърз и удобен\", посочи Бонев.\n\r\nТой бе категоричен, че ситуацията с мерките за мръсния въздух става пародийна.\n\r\n\"Ние сме против \"зеления билет\" в този му вид. Това е начинът да се покаже, че ни интересува чистотата на въздуха. Абсурдно изказване е това на Нено Димов, че Париж е по-мръсен град от София\", коментира още Бонев.\n\r\nТой цитира данни, според които 13 000 българи годишно умират като пряко следствие от замърсяването на въздуха.\n\r\n\"Привърженик съм на международните конкурси. Договорът между общината и изпълнителя за пл. \"Св. Неделя\" е най-важен. Умерен оптимист съм, надявам се да се получи по един добър начин и София ще има архитектура на световно ниво\", обясни независимият общински съветник.\n\r\nТой сподели, че в проекта на Максимилиано Фуксас му е харесало това, че църквата изпъква и е център на площада.\n\r\n\"Трябва да се чуе мнението на столичани за \"Св. Неделя\". Местните референдуми са добър инструмент, те биха могли да се използват. Трябва да внимаваме много, за да не залитнем в популизъм\", смята Борис Бонев.\n\r\nИ увери, че с екипа си в \"Спаси София\" продължават да работят активно и сега фокусът им е към бюджета.\n\r\n\"Абсурдно е с метли да се мете в 21 век. Могат да се почистят много повече улици, ако процесите бъдат автоматизирани. Това не означава, че хората ще останат без работа. София може да бъде перла в Европа. Не съм се отчаял, много по-мотивиран съм\", каза още Бонев.", "date": "2019.12.09", "title": "Борис Бонев: Метене на столицата с метли в XXI век е абсурдно! "}
{"url": "https://www.dnes.bg/world/2019/12/09/vulkanyt-v-nova-zelandiia-v-kadyr-jertvite-sa-pet.432313", "text": "\n\r\nНай-малко петима души са загинали след изригването на вулкана в Нова Зеландия, но според властите, броят на жертвите със сигурност ще скочи. 23-ма души са спасени, а десетки са в неизвестно,  а района е прекалено опасен за да започне спасителна операция. \n\n\r\nЕдва 30 минути преди да изригне вулкана, туристи са се разхождали около кратера на остров Уайт. Кадри, публикувани в Twitter, от един от посетителите, който се разминава на косъм с опасността, показват как голяма група туристи се качва панически на лодка, докато вулкана изригва зад тях.\r\nПознат още като Уакаари, остров Уайт е един от най-активните вулкани в района. Островът е частен, но множество групи туристи го посещават всеки ден.\r\n                    \n                    \n                \n                \n                \n                \"Тъкмо се качихме на лодката и някой посочи към вулкана. Всички видяхме как изригва. Аз бях шокиран“, разказва Майкъл Шаде пред BBC. Той е един от туристите, които посещават острова рано сутринта и отплават минути преди той да изригне.\r\n\"Обърнахме лодката и взехме още няколко души, които чакаха своите плавателни съдове“, разказва той.\r\n\"Имаше две посещения на кратера днес. Едно от тях беше нашето. Тръгнахме си пет минути, преди вулкана да изригне. Групата след нас не са успели да си тръгнат навреме. Някои от тях са със сериозни изгаряния“, разказва в Instagram друг свидетел, бразилеца Алесандро Кауфман. Предавано на живо видео във Facebook показва групата посетители край кратера, преди всичко да бъде обгърнато от тъмнина.\r\nСпоред полицията, на острова са останали около 50 души.\r\n \r\n    ", "date": "2019.12.09", "title": "Вулканът в Нова Зеландия в кадър, жертвите са пет "}
{"url": "https://www.dnes.bg/muzika/2019/12/09/miro-specheli-bitkata-s-alkohola-molel-se-ciala-nosht.432296", "text": "Музикантът Миро направи равносметка на живота си за изминалата година като сподели, че тя е била най-успешната в живота му, защото е преборил алкохолна зависимост.\r\n\"Пиех стандартно като българите, в един момент освен че пиех, когато съм гневен, го правех и когато съм весел, и когато съм тъжен. Думата зависимост настъпва тогава, когато се освободиш от нея\", сподели певецът пред bTV.\r\nТой коментира, че е усетил, че проблемът е сериозен в началото на тази година. \"Прекарах една цяла нощ в молитва, защото ми беше много зле заради проблем с алкохола, защото пих цяла нощ и си казах, че не може по този начин: Или умирам от това, защото този навик вече ме характеризираше като личност, или ще се измъкна\".\r\n                    \n                    \n                \n                \n                \n                Миро призна, че при него консумацията на алкохол не е била нормална. Обясни, че не е пиел по време на участие, но в момента, в който знае, че остават само 40 минути е започвал с бирата. По думите му, не само твърдият алкохол може да повлияе на човека, но и лекия, ако е в голямо количество.\r\n\"Пиех методично и това беше ежедневие\", разказва още той и допълва: \"Работата е много зле, когато започнеш да криеш от себе си количеството алкохол, което си изпил. Методично си изхвърлях бутилките, ако ги бях събрал на едно място, можеха да направят една торба с бутилки, изпита за 24 или 48 часа. А те са пълни с отрова, която замъглява мисълта\", категоричен бе музикантът.\r\nВ момента Миро се чувства добре и благодари на Бог всеки ден за това, че е трезвен. Той споделя историята за битката с алкохола, за да помогне и на други хора в неговата ситуация. Миро бе категоричен, че не смята да се връща към тази зависимост.", "date": "2019.12.09", "title": "Миро спечели битката с алкохола, молел се цяла нощ"}
{"url": "https://www.dnes.bg/blizak-iztok/2019/12/09/turciia-deportira-11-boici-na-id-vyv-franciia.432315", "text": "Турските власти депортираха 11 френски граждани, които са членове на терористичната групировка ИДИЛ, съобщи турското Министерство на вътрешните работи. \r\n\r\nПо-рано през ноември турското министерство обяви, че ще започне депортирането на бойци от ИД до родните им страни. От Турция бяха депортирани граждани на САЩ, Германия, Великобритания и Австралия.\r\n\r\nБроят на бойците на терористичната грубировка, които Турция депортира, достигна 71 души.", "date": "2019.12.09", "title": "Турция депортира 11 бойци на ИД във Франция"}
{"url": "https://www.dnes.bg/stranata/2019/12/09/bashta-prodade-dyshteria-si-za-vtori-pyt-edva-za-1000-leva.432328", "text": "29-годишна жена с адрес в село Сушица е подала сигнал около 12 часа на 8 декември, че е заведена принудително и насила е държана в къща в град Завет. Това съобщиха от пресцентъра на полицията в Разград.\n\r\n\r\nВ хода на предприетите оперативни действия е установено, че жената е заставена от 60-годишния си баща да живее на семейни начала с 24-годишен мъж, който е платил 1000 лв. за нея. \r\n\r\nПри изясняването на фактите станало ясно, че още през 2015 година потърпевшата е била продадена за 6000 лв. от баща си за съпруга на 32-годишен мъж от Сушица. Жената е пребивавала в чужбина, където по думите й е била бита и принуждавана да краде и проституира. Избягала е през 2018 година. \r\n\r\nСлучаят е предаден в Прокуратурата.", "date": "2019.12.09", "title": "Баща продаде дъщеря си за втори път – едва за 1000 лева "}
{"url": "https://www.dnes.bg/kino/2019/12/09/irlandecyt-na-skorseze-s-14-nominacii-za-nagradite-na-kriticite.432323", "text": "\"Ирландецът\" продължава да е сред претендентите за най- добър филм на годината, съобщи bTV. Лентата на Скорсезе е номинирана в 14 категории на годишните награди на критиката. Това го прави още по- логичен избор за наградите \"Оскар\" следващата година, пише \"Варайъти\". \n\r\nГангстер драмата е номинирана в категориите за най- добър филм, режисьор и актьорски ансамбъл. За най- добър актьор е номиниран Робърт Де Ниро, а за най- добра мъжка поддържаща роля ще се състезават Ал Пачино и Джо Пеши. \n\r\nВторият любимец на критиците е \"Имало едно време в Холивуд\" на Куентин Тарантино. Лентата е с общо 12 номинации. След това сред фаворитите се подреждат \"Малки жени\" с девет номинации, \"Историята на един брак\" с осем, \"Заекът на Джо Джо\" и \"Паразит\" съответно със седем. \n                    \n                    \n                \n                \n                \n                \r\nСтрийминг компанията \"Нетфликс\" се радва на огромен успех с номинациите на критиците. Именно тя продуцира две от лентите- \"Ирландецът\" и \"Историята на един брак\". Тези два филма са сред претендентите в сезона на наградите. \r\n \r\nДруги номинирани в основните категории са:\r\nНай-добър филм:\n\r\n„1917“\n\r\n„Форд срещу Ферари“\n\r\n„Ирландецът“\n\r\n„Заекът Джо Джо“\n\r\n„Жокерът“\n\r\n„Малки жени“\n\r\n„Историята на един брак“\n\r\n„Имало едно време в Холивуд“\n\r\n„Паразит“\n\r\n„Необработени кристали“\n\r\nНай-добър актьор\n\r\nАнтонио Бандерас за „Болка и слава“\n\r\nРобърт де Ниро за „Ирландецът“\n\r\nЛеонардо ди Каприо за „Имало едно време в Холивуд“\n\r\nАдам Драйвър за „Историята на един брак“\n\r\nЕди Мърфи за „Името ми е Долемайт“\n\r\nХоакин Финикс за „Жокера“\n\r\nАдам Сандлър за „Необработени кристали“\n\r\nНай-добра женска роля:\n\r\nАукуафина за „Сбогуването“\n\r\nСинтия Ериво за „Хариет“\n\r\nСкарлет Йохансон за „Историята на един брак“\n\r\nЛупита Нионго за „Ние“\n\r\nСърша Ронан за „Малки жени“\n\r\nЧарлийз Терон за „Секс бомба“\n\r\nРене Зелуегър за „Джуди“\n\r\nНай-добра поддържаща мъжка роля:\n\r\nУлиям Дефо за „Фарът“\n\r\nТом Ханкс за „Прекрасен ден в квартала“\n\r\nАнтъни Хопкинс за „Двамата папи“\n\r\nАл Пачино за „Ирландецът“\n\r\nДжо Пеши за „Ирландецът“\n\r\nБрад Пит за „Имало едно време в Холивуд“\n\r\nНай-добра поддържаща женска роля:\n\r\nЛора Дърн за „Историята на един брак“\n\r\nСкарлет Йохансон за „Заекът Джо Джо“\n\r\nДженифър Лопез за „Да свалиш Уолстрийт“\n\r\nФлорънс Ръг за „Малки жени“\n\r\nМарго Роби за „Секс бомба“\n\r\nЖао Сужен – „Сбогуването“\n\r\nНай-добър режисьор:\n\r\nНоа Баумбах за „Историята на един брак“\n\r\nГрета Гъруиг за „Малки жени“\n\r\nБонг Джон Хо за „Паразит“\n\r\nСам Мендез за „1917“\n\r\nДжош и Бени Сафди за „Необработени кристали“\n\r\nМартин Скорсезе за „Ирландецът“\n\r\nКуентин Тарантино за „Имало едно време в Холивуд“", "date": "2019.12.09", "title": "\"Ирландецът\" на Скорсезе с 14 номинации за наградите на критиците "}
{"url": "https://www.dnes.bg/teatar/2019/12/09/v-kadyr-blizki-i-kolegi-se-proshtavat-sys-stoianka-mutafova.432333", "text": "\nКолеги, роднини, приятели и почитатели се събират в Сатиричен театър \"Алеко Константинов\", за да кажат последно сбогом на актрисата Стоянка Мутафова. Именно на сцената в този театър Мутафова игра до лятото тази година.\r\nСред първите, които пристигнаха в Сатиричния театър бяха директорът й Калин Сърменов, Любо Нейков, Татяна Лолова, Искра Радева, Васил Банов, Славчо Пеев, Тончо Токмакчиев, Богдана Карадочева, Васил Найденов, Астор, бившият тв водещ Петър Вучков, Кристиян Вигенин от БСП и др.\r\n\n\r\nБяха поднесени и десетки венци от близки на Мутафова и различни организации, и партии.\r\n                    \n                    \n                \n                \n                \n                Своите съболезнования изказа и столичният кмет Йорданка Фандъкова.\r\nВ нейна памет в театъра ще има стол с нейното име, а заради поклонението има и временна организация на движението в Столицата. До 17.00 часа се забранява влизането на пътни превозни средства по ул. \"Стефан Караджа“ в участъка между ул. \"Г. С. Раковски“ и ул. \"6-ти септември\". Вратите на театъра остават отворени до 16.00 часа.\n\n\n\r\nСъс Сатиричния театър са свързани най-силните години на Мутафова като актриса. През 1956 г. тя става един от основателите на новосъздадения Държавен сатиричен театър, заедно със Стефан Сърчаджиев, Татяна Лолова, Георги Калоянчев, Георги Парцалев, Григор Вачков, Никола Анастасов, Васил Попов, Константин Коцев, Димитър Манчев и др, припомня БТА.\r\nНа официалното откриване на театъра - на 7 април 1957 г., Мутафова играе в първата премиера - \"Баня\" на Владимир Маяковски, изпълнявайки ролята на Мезалиансова. На същата сцена пресъздава още десетки героини от български класически и съвременни автори. През 1963 г. тя и Георги Калоянчев стават първите заслужили артисти на Сатирата, където тя работи до пенсионирането си през 1991 г.\r\nНаричат я \"Ураганът Стояна\", \"Неотразимият женски феномен на българското кино\", \"Фината аристократка на сцената\", \"Бунтарката, която може да се държи и като принцеса, и като уличен гамен\", \"Лудетината\", \"Най-смешната актриса\", \"Школа за начинаещите артисти\", \"Диагнозата Мутафова\". В продължение на повече от 70 години те изиграва 100 театрални и над 30 роли в киното.", "date": "2019.12.09", "title": "В кадър: Близки и колеги се прощават със Стоянка Мутафова"}
{"url": "https://www.dnes.bg/eu/2019/12/09/34-godishna-ministyrka-napyt-da-stane-premier-na-finlandiia.432329", "text": "Трийсет и четири годишна министърка е номинирана да стане най-младият премиер на Финландия и третата жена, която застава начело на финландско правителство, предадоха Асошиейтед прес и ДПА.\n\r\nФинландската социалдемократическа партия избра Сана Марин пред Анти Линтман да поеме най-високия пост в правителството при резултат от 32 срещу 29 гласа.\n\r\nМарин е заместник-председател на партията, депутат от 2015 г. и до тази седмица беше министър на транспорта и комуникациите.\n\r\nДосегашният премиер Анти Рине подаде оставка във вторник, след като ключов коалиционен партньор - Финландски център - оттегли подкрепата си, мотивирайки се с липса на доверие, припомня БТА. Рине беше подложен на критики заради реакцията на правителството на кризата с националната пощенска служба, чиито служители стачкуваха две седмици миналия месец.\n                    \n                    \n                \n                \n                \n                \r\nКандидатурата на Марин трябва да получи одобрение в парламента, преди тя да стане третата жена премиер на Финландия и най-младата ръководителка на правителството.\n\r\n ", "date": "2019.12.09", "title": "34-годишна министърка напът да стане премиер на Финландия"}
{"url": "https://www.dnes.bg/obshtestvo/2019/12/09/konstituciiata-sama-moje-da-kontrolira-obvinitel-1.432298", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа извънредно заседание в събота правителството реши да назначи инспектор, който да следи всяка стъпка на главния прокурор. Решението на управляващите идва след критика от страна на Венецианската комисия, според която в България главният обвинител е \"недосегаема фигура\". \n\r\nМного трудно ще се намери подходяща фигура за този пост, смята зам.-председателят на Висшия адвокатски съвет Людмил Рангелов. В \"България сутрин\" той посочи, че този човек трябва да е в позиция, която да го прави максимално независим от волята на главния прокурор за кариерно израстване. Трябва да е на не повече от 58 години, смята адв. Рангелов. \n\"Неяснотите са не само около фигурата, но и около процедурата, по която той ще действа. Определено тази фигура противоречи на Конституцията. С една разпоредба на нормативен акт от по-нисък разряд не може да се елиминира действието на Конституцията\", заяви той пред Bulgaria ON AIR.\n                    \n                    \n                \n                \n                \n                \r\nЕкспертът поясни, че Инспекторатът към Върховната касационна прокуратура е част от структурата на самата прокуратура. През цялото време, когато този началник на Инспектората не действа като разследващ по отношене на главния прокурор, той му е подчинен. Самата номинация на лицето излиза от прокурорската квота. Мнозинството, за да бъде избран, също е от прокурорската квота, а в този избор влиза и главният прокурор. Няма да има собствен бюджет, защото е част от структурата на ВКС.\n\r\nАдв. Рангелов е на мнение, че темата се преекспонира. По думите му е нищожна вероятността главният прокурор да извърши умишлено престъпление. \n\r\n\"Възможно е никога да не се стигне до работа на този независим прокурор по разследване на главния прокурор\", отбеляза адв. Рангелов. \n\r\nИ добави, че в Конституцията има ефикасен механизъм за контрол и отстраняване на главния прокурор. При тежко нарушение или поведение, несъвместимо с позицията, която той заема, може да бъде поискано неговото отстраняване от 1/4 от народните представители.\n\r\n\"Времето за промени в Конституцията отдавна е дошло, но не съм сигурен дали те трябва да са в насока да бъде извадена прокуратурата от съдебната власт\", каза за финал адв. Людмил Рангелов.", "date": "2019.12.09", "title": "Конституцията сама може да контролира обвинител №1"}
{"url": "https://www.dnes.bg/hiphop/2019/12/09/edva-na-21-godini-pochina-rapyryt-juice-wrld.432278", "text": "Рапърът Juice Wrld е починал вчера на 21-годишна възраст на летище Мидуей в Чикаго след \"спешен медицински случай\", предаде Асошиейтед прес.\n\r\nВластите не съобщават подробности за смъртта на музиканта. Той е бил откаран от летището в болница, където е обявен за мъртъв в неделя рано сутринта.\n\r\nДнес предстои да бъде извършена аутопсия. Чикагската полиция води разследване по случая.\n\r\nРапърът беше обявен за най-добър нов изпълнител на музикалните награди на Билборд през май. Хитът му \"Lucid Dreams\" стана шесторно платинен и достигна номер две в класацията за сингли Hot 100.\n\r\nJuice Wrld навърши 21 години едва преди няколко дни и само преди две години се дипломира от гимназията.\r\n                    \n                    \n                \n                \n                \n                \"Juice Wrld оказа дълбоко въздействие върху света за толкова кратък период от време, се казва в изявление на лейбъла на артиста Interscope Records. - Той беше нежна душа, чието творчество не знаеше граници, изключителен човек и творец, който обичаше своите фенове повече от всичко\".", "date": "2019.12.09", "title": "Едва на 21 години: Почина рапърът Juice Wrld"}
{"url": "https://www.dnes.bg/balkani/2019/12/09/nov-trus-na-balkanite-4-5-po-rihter-udari-o-krit.432279", "text": "Земетресение с магнитуд 4,5 е станало тази нощ в Средиземно море край гръцкия остров Крит, съобщи турската частна телевизия НТВ.\r\nТрусът е бил регистриран от турската Дирекция за управление при бедствия и извънредни ситуации. Той е станал в 12:41 ч. българско време, югоизточно от Крит на дълбочина 33 километра.\r\n\r\nНе се съобщава за пострадали хора или нанесени материални щети.\r\n\r\nРайонът на Крит е зона на засилена сеизмична активност през последните дни. На 6 и 7 декември гръцкият остров бе разтърсен от два труса, първият с магнитуд 4,6, а вторият от 4,4 по Рихтер. Регистрирани бяха и поредица по-слаби земетресения в същия район. ", "date": "2019.12.09", "title": "Нов трус на Балканите, 4.5 по Рихтер удари о. Крит"}
{"url": "https://www.dnes.bg/obshtestvo/2019/12/09/sysedite-ni-kotkat-za-nova-godina-u-nas-den-godina-hrani.432277", "text": "Българинът по традиция празнува Коледа със семейството си, но е склонен след това \"да развърже синджира\" за новогодишните празници. 640 хил. души ще посрещнат 2020 г. извън дома, като 120 хил. ще поемат отвъд границите, а 420 хил. ще се насочат към хотели, курорти и ресторанти у нас.\n\r\nУ нас новогодишните празници по традиция ще минат под надслов \"ден година храни\". Офертите за празничната нощ достигат до 280 лева само за вечеря и наздравица, сочи справка на \"Труд\". Още по-тъжна става картината, ако се плаща и нощувка. \n\r\nСъседите ни обаче не спят и атакуват с оферти на двойно по-ниски цени. Именно те са най-търсените дестинации извън България за посрещане на новата година заради ниските цени, доброто обслужване и близостта им до страната ни. В Гърция, Турция и Румъния празникът също излиза изгодно на нашенци.\n                    \n                    \n                \n                \n                \n                \r\nУ нас за четиризвезден спа хотел се плаща средно 500 лева за три нощувки в курорти като Велинград, а в Пампорово и Боровец има и по 400 лв. с включена карта за ски. А за две нощувки броим по средно 300 лв. на човек. Най-предпочитаната дестинация Банско е изчерпала офертите си за най-добрите хотели и кръчми.\n\r\nВ Бургас петзвезден хотел предлага две нощувки за двама срещу 1398 лева. Във Варна има оферти от 90 до над 900 лв. В София кувертите за вечеря са средно по 170 лева.\nВ Белград цените на две нощувки в четиризвезден хотел започват от 220 лева на човек и достигат най-много до 260 лева, в зависимост от програмата на Новогодишната вечеря. В някои куверти тя не е включена и се доплаща по 15 евро на човек, но при условия за неограничена консумация на алкохол и традиционна сръбска маса, отрупана на места с цяло прасенце, печено на пещ.\n\r\nВ Македония залагат на обилна трапеза, жива музика, разрешено пушене навсякъде и обиколки из съседни градове. Пакетите за три нощувки и цените с транспорт започват от 300 лв. за Скопие и достигат до средно 350 лв. за Охрид. Хотелите там привличат нашенци с рецепти като тетовски пържоли в гювеч и отново наблягат на неограничена консумация на алкохол за разлика от хотелите у нас.\n\r\nВ Гърция най-ниските оферти струват по 280 лева на човек за две нощувки и 320 лева за три нощувки, но без екстри като спа. Така, че е въпрос на предпочитания, казват туроператорите. И гърците залагат на любовта на българите към гръцката музика, сиртакито и обилните трапези. И разбира се разходка по брега на морето. \n\r\nВ Истанбул за три нощувки в четиризвезден хотел има оферти по 250 лв. с включена празнична вечеря и пътуване с автобус. Една от желаните дестинации е Истанбул, където офертата на родна агенция е за 529 лв. на човек. В пакета са включени 3 нощувки със закуски в 5-звезден хотел в най-големия турски град, транспорт с лицензиран автобус с включени пътни и гранични разходи. Местният алкохол и безалкохолните напитки са без ограничение.\n\r\nВ ресторантите у нас\n\r\nНай-често в родните ресторанти в менюто е включено салата \"Снежанка\", катък, редена салата, маслини и яйце. Предястията са традиционните сармички, гъби, сухи мезета микс. За основно ресторантите разчитат на обичайното по-евтино пилешко с печен сос или свинско. В куверта са включени десерт, безалкохолно, вода и голямо питие. В 00.00 часа има и чаша шампанско за да си кажем \"За много години\".\n\r\nКато цяло хапката и пийката най-често започва от 80 лева, но това са предимно кувертите за деца, в които няма включен алкохол.\n\r\nТопдестинациите за почивка на платежоспособните българи на плажа остават Малдивите, Сейшелите и Шри Ланка.\n\r\nВ сайтовете на български турагенции 8 нощувки със закуски и вечери в 4-звезден хотел на Малдивите с включени новогодишна вечеря и трансфер от летището могат да бъдат намерени на цени от 2860 евро.", "date": "2019.12.09", "title": "Съседите ни \"коткат\" за Нова година, у нас - ден година храни"}
{"url": "https://www.dnes.bg/obshtestvo/2019/12/09/posledno-sbogom-dnes-se-proshtavame-sys-stoianka-mutafova.432280", "text": "Днес роднини, приятели и почитатели ще си вземат последно сбогом с актрисата Стоянка Мутафова. Тя почина на 6 декември на 97 години след болничен престой във ВМА.\n\r\nПоклонението ще бъде от 11:00 часа в Сатиричния театър.\n\r\nВ памет на звездата и един от създателите на \"Сатирата\", в театъра ще има и стол с нейното име.\n\n\n\n\n\nВъвежда се временна организация на движението в София във връзка с поклонението. От 10.00 до 17.00 часа на 9 декември се забранява влизането на пътни превозни средства по ул. \"Стефан Караджа“ в участъка между ул. \"Г. С. Раковски“ и ул. \"6-ти септември\".\n                    \n                    \n                \n                \n                \n                \r\nСтоянка Мутафова участва в повече от 90 театрални постановки. Многобройни са и изявите и в телевизионни продукции и киното. Основен неин партньор на сцената е Георги Калоянчев, но играе още с Георги Парцалев и Апостол Карамитев.\n\r\nОстава в историята на българското кино с ролите си в \"Точка първа\", Любимец 13\", \"Специалист по всичко\", \"Бялата стая\", \"Топло\"... В детските спомени няма да забравим и с ролята й на баба Цоцолана в \"Патиланско царство\".\n\r\nЗа професионалните й постижения легендата на българския театър има множество отличия, сред които орден \"Стара планина\", наградите \"Аскеер\", \"Златен век\", \"Златен Кукерикон\", почетна награда \"Принос в културата и обогатяването на световното театрално изкуство\", голяма награда за изключителни постижения в световното театрално изкуство \"Парад на изкуствата\" и много други.", "date": "2019.12.09", "title": "Последно сбогом: Днес се прощаваме със Стоянка Мутафова"}
{"url": "https://www.dnes.bg/world/2019/12/09/vulkan-izrigna-na-ostrov-v-nova-zelandiia.432281", "text": "Новозеландските власти съобщиха, че вулкан е изригнал на остров Уайт, предаде Асошиейтед прес.\r\n\r\nАгенция ГеоНет информира за умерено вулканично изригване и повиши нивото на тревога на четвърта степен по скала, в която пета степен измерва силно вулканично изригване.\r\n\r\nОстров Уайт е малък, ненаселен остров, разположен североизточно от град Тауранга на Северния остров.\r\n\r\nОстровът редовно е посещаван от малки групи туристи. Засега не е известно дали е имало туристи в момента на изригването, отбелязва АП.\r\n\r\nМеждувременно около хиляда туристи са блокирани в малкия новозеландски град Франц Йосиф, след като проливни дъждове предизвикаха свлачища и наводнения. Властите не очакват пътят до града да бъде отворен отново преди петък, посочва агенцията.", "date": "2019.12.09", "title": "Вулкан изригна на остров в Нова Зеландия "}
{"url": "https://www.dnes.bg/obshtestvo/2019/12/09/bylgarchetata-zatlystiavat-momchetata-poveche.432282", "text": "Българчетата са на пето място по затлъстяване в Европа, като една трета от тези под 18 години са с наднормено тегло. Това показват данните на Световната здравна организация.\n\r\nС тези данни Световната здравна организация напомня, че храненето на подрастващите трябва да бъде подпомогнато. Всяка година държавата отделя средства за безплатни закуски. \n\r\nСпоред някои директори на български училища обаче средствата са твърде малко, за да може безплатните закуски да бъдат и здравословни.\n\r\nПо-малко от 60 ст. са парите, които се полагат за закуска на дете, разясни директорът на столичното СУ \"Васил Левски\" Милена Аначкова пред БНТ. Според нея трудно може да се предложи нещо качествено за тази цена, което да е различно от тестените и вредни храни.\n                    \n                    \n                \n                \n                \n                \r\nКъм 2025-а над 250 000 деца ще са с наднормено тегло според Вангелия Мангезова, от Фондация \"За храната\". Според експерта проверките които се извършват от институциите, отговорни за качеството на храните са недостатъчни. Не е помислено и предвидено разнообразно меню за децата с непоносимост към млечни продукти, както и за децата с различни алергии. \n\r\nДанните на СЗО сочат, че близо 10 000 от подрастващи ще са в преддиабетно или диабетно състояние. Ако контролът си остане същият, и не се предприемат мерки живота и здравето на голяма част от децата ще са застрашени, категорични са експертите.\n\r\nПроцентът на затлъстелите деца у нас е скочил повече от двойно за 15 години. Освен до проблеми с наднорменото тегло нездравословното хранене на нашенците довело и до зачестяване на хора, заболели от анемия. Момчетата по-често имали проблем с теглото, отколкото момичетата, става ясно още от доклада. \n\r\n33.6 на сто от момчетата, които страдат от затлъстяване в България, са на възраст между 5 и 19 години. За сравнение през 2000г. те са били 20 на сто. \n\r\nМомичетата с наднормено тегло през 2018 са 23%, като през 2000г. те са били 14%.", "date": "2019.12.09", "title": "Българчетата затлъстяват, момчетата повече"}
{"url": "https://www.dnes.bg/notifikacii/2019/12/09/turisti-sa-postradali-pri-izrigvaneto-na-vulkana-v-nova-zelandiia.432283", "text": "Стотина туристи са били на или в близост до новозеландския остров, когато там е изригнал вулкан, предаде Асошиейтед прес, позовавайки се на премиера на страната Джасинда Ардърн. Няколко души са пострадали, а други са в неизвестност.\n\r\n\"Всичките ни мисли са с потърпевшите\", каза Ардърн.\nВулканът е започнал да изригва в 14.30 ч. местно време в понеделник. Остров Уайт се намира на около 50 км от източното крайбрежие на Северния остров и е често посещаван от туристи.\n\r\n\"Не съм сигурна дали тези хора са били на острова или близо до него, но определено е имало една група там и те определено са имали нужда от медицинска помощ,\" каза кметицата на Уакатане Джуди Търнър, цитирана от Ройтерс. \"Има пострадали и фокусът е върху това да върнем тези ранени хора в безопасност и да ги отведем в болница\", добави тя.\n                \n                \n                \r\nПо думите й изглежда няма опасност за хората в крайбрежните зони, отдалечени от вулкана.\n\r\nДимът от изригването се вижда и от континенталната част, а Националната агенция за реагиране при извънредни ситуации предупреди, че някои райони може да бъдат засегнати от сипещата се пепел.\n\r\nСпоред местни медии в района на острова е имало много хора. По данни на информационния сайт Стъф е възможно на остров Уайт да е имало 20-ина души.\r\nВулканът на острова е един от най-активните в Нова Зеландия. Дванайсет души са загинали на острова през 1914 г., когато от там се е извличала сяра. Част от кратера на вулкана е рухнала, а срутването е унищожило миньорското село и самата мина.\n\r\nОстров Уайт или Белият остров е известен също и под името Уакаари.", "date": "2019.12.09", "title": "Туристи са пострадали при изригването на вулкана в Нова Зеландия"}
{"url": "https://www.dnes.bg/snimka-na-denia/2019/12/09/vremeto-dnes-mygla-no-shte-probie-i-slynce.432284", "text": "Днес ще е предимно слънчево, но на места в низините и котловините през по-голямата част от деня ще е мъгливо, съобщават от Националния институт по метеорология и хидрология. \r\n\r\nМаксималните температури ще са между 7° и 12°, по-ниски в районите с трайна мъгла. Атмосферното налягане ще се понижава и ще е по-ниско от средното за месеца.\r\n\r\nНад Черноморието ще е предимно слънчево. Сутринта на места видимостта ще е намалена. Ще духа слаб южен вятър. Максимални температури 10-12°. Температурата на морската вода е 11-12°. \r\n\r\nНад планините ще е предимно слънчево. Ще духа слаб до умерен запад-югозападен вятър. Ще се затопли и максималната температура на 1200 метра ще е около 9°, на 2000 метра – около 3°.", "date": "2019.12.09", "title": "Времето днес: Мъгла, но ще пробие и слънце"}
{"url": "https://www.dnes.bg/index/2019/12/09/receptata-dnes-rodopski-klin-sys-sirene.432070", "text": ":\r\n4-5 готови кори за баница\r\n200-250 г сирене\r\n1 малко пакетче масло\r\n3 яйца\r\n200-300 г ориз\r\n1 к.ч. прясно мляко\r\nсол на вкус, ако е необходимо\r\n \r\n:\r\n \r\nСварете ориза, оставете го да изстине и след това прибавете към него сиренето, малка част от маслото, млякото и яйцата. Намазнете много добре достатъчно голям тиган или кръгла тава. Сложете 2-3 кори и разпределете плънката. След това покрийте с още 2-3 кори, завийте краищата им и намажете обилно с разтопено масло. Печете на добре загрят тиган около 6-7 минути.\r\n \r\nСлед това внимателно обърнете клина върху поднос и го върнете в тигана от неизпечената страна. От двете страни трябва да стане златистокафяв, след което може да го сервирате. Родопския клин може да изпечете и в предварително загрята фурна на 180 градуса, като тогава не се налага да се обръща.\r\n\r\n ", "date": "2019.12.09", "title": "Рецептата Dnes: Родопски клин със сирене"}
{"url": "https://www.dnes.bg/sofia/2019/12/09/pak-mrysen-vyzduh-v-sofiia-obshtinata-polzvaite-gradski-transport.432285", "text": "Въздухът в София отново е замърсен и има превишени норми на прахови частици, съобщи . Гъстата мъгла тази сутрин допълнително влошава ситуацията. \r\n\r\nПрез почивните дни бяха регистрирани превишения до три пъти над нормата на четири от петте станции в столицата. В неделя инспектори извършиха извънредни проверки на потенциални замърсители.\n\r\nПроверките продължават и днес като на фокус ще бъдат строителни и търговски обекти, генериращи емисии, както и предприятия, които горят незаконно отпадъци. \r\n\r\nОт Столична община призовават гражданите да използват градския транспорт, както и да ограничат използването на печки на твърдо гориво.", "date": "2019.12.09", "title": "Пак мръсен въздух в София, общината - ползвайте градски транспорт"}
{"url": "https://www.dnes.bg/science/2019/12/09/made-in-china-hibrid-mejdu-prase-i-maimuna.432286", "text": "В Китай се родиха първите хибриди между прасе и маймуна, като от осем екземпляра са оживели само два, пише в. \"Метро\".\r\n\r\nПри провеждането на експеримента в четвъртия ден на зачатието в 4 хиляди свински ембриона били въведени изкуствено отгледани клетки от маймуни. \r\n\r\nВ сърцата, черните и белите дробове на прасенцата е имало ДНК от дългоопашати макаци. \r\n\r\nОт родените десет екземпляра, осем починали в лабораторията след първата седмица и само два оживели, допълва \"Монитор\".\r\n \r\n", "date": "2019.12.09", "title": "Made in China: Хибрид между прасе и маймуна"}
{"url": "https://www.dnes.bg/world/2019/12/09/sauditkite-veche-sa-dopusnati-v-restorantite-naravno-s-myjete.432289", "text": "Жените в Саудитска Арабия вече няма да е нужно да използват различен вход от този за мъжете или да седят в обособени отделения в ресторантите, предвижда нова мярка, обявена от правителството, предаде Асошиейтед прес.\n\r\nРешението беше огласено без много шум вчера от министерството на селските райони и местните власти.\n\r\nВ ресторантите и кафенетата в Саудитска Арабия, включително в големи западни вериги като Старбъкс, в момента има обособени \"семейни\" отделения, предназначени за жени, които са сами или които са придружени от роднини мъже, и \"несемейни\" секции само за мъже.\n\n\r\nВ по-малките заведения, в които няма достатъчно пространство да се осигури разделение, така че жените да не бъдат виждани от необвързани мъже, изобщо не се допускат жени. Много ресторанти имат също така отделни входове за жените.\n                    \n                    \n                \n                \n                \n                \r\nРешението за прекратяване на разделението в ресторантите бе обявено като част от мерки, касаещи техническите изисквания за сградите, училищата, магазините, спортните центрове и пр. Сред обявените изменения е отпадане на изискването ресторантите да имат отделни входове за сами мъже и за семейства.\n\r\nКакто се посочва в съобщението, решенията имат за цел да привлекат инвестиции и да създадат по-добри бизнес възможности, пише БТА.\r\n ", "date": "2019.12.09", "title": "Саудитките вече са допуснати в ресторантите наравно с мъжете"}
{"url": "https://www.dnes.bg/akoshtete-vqrvaite/2019/12/09/sedmichen-liuboven-horoskop-za-9-15-dekemvri.432157", "text": "Очаква ни динамична любовна седмица. Разположението на планетите ще тества нашите емоции. Какво са ви подготвили звездите в интимен план, вижте в любовния хороскоп на Az-jenata.bg\r\n\r\nПредставителите на зодията са повече от решени да постигнат целите си. Звездите ще им помогнат и първите успехи ще бъдат видими съвсем скоро. Но това може да се окаже проблем за връзката им, особено ако партньорът им не ги подкрепя. Ако сте в ситуация, в която трябва да правите постоянно жертви, за да имате любов, замислете се дали тази връзка е подходяща за вас. Заслужавате повече. \r\n\r\nТази седмица ще ви бъде по-лесно да говорите за пари с любимия човек. Може да вземете общо решение, което се отнася за споделена инвестиция или пък нещо друго. Не е изключено и да има и правен въпрос, върху който ще трябва да се съсредоточите. Като цяло седмицата ще ви е позитивна.\r\n                    \n                    \n                \n                \n                \n                \r\nПълнолунието във вашия знак ще ви направи много по-емоционални и уязвими. Хубавото е, че с партньора ви ще можете спокойно да споделяте своите усещания. Въпреки че решенията могат да се основават повече на чувствата от ваша страна и на логиката от страна на половинката ви, все пак ще постигнете обща позиция. Необвързаните Близнаци може да си уредят среща с някого, който е по-възрастен или по-млад. Очакват ви приятни емоции.\r\n\n\r\n", "date": "2019.12.09", "title": "Седмичен любовен хороскоп за 9 – 15 декември "}
{"url": "https://www.dnes.bg/notifikacii/2019/12/09/trus-ot-4-5-po-rihter-raztyrsi-centralna-italiia.432293", "text": "Земетресение с магнитуд 4,5 по Рихтер разлюля областта Тоскана през изминалата нощ. Това съобщи италианският Национален институт по геофизика и вулканология. \r\n\r\nЕпицентърът на труса е бил на 4 км северно от Скарперия с население около 12 000 души, огнището е било на дълбочина от около 9 км. \r\n\r\nВ града има пострадали сгради, съобщи телевизия  TGCOM24. Много хора, уплашени от земетресението, са излезли по улиците. \r\n\r\nВ няколко градове като предохранителна мярка в понеделник няма да работят училищата и детските градини. За проверка е затворена железопътната линия Флоренция – Болоня, спряно е движението включително и на скоростните влакове. \r\n\r\nДанни за пострадали няма, предаде ТАСС. Земетресението тази нощ е било предшествано от редица по-слаби трусове в неделя с магнитуд до 2,5 по Рихтер. \r\n\r\n ", "date": "2019.12.09", "title": "Трус от 4,5 по Рихтер разтърси Централна Италия"}
{"url": "https://www.dnes.bg/stranata/2019/12/09/noi-razvyrza-kesiiata-40-lv-za-koleda-na-1-250-000-pensioneri.432291", "text": "Започва изплащането на пенсиите за месеца. Преводите по сметките на пенсионерите, които получават парите си по банков път, ще бъдат извършени днес.\r\n\r\nВ пощенските станции плащанията ще продължат до 20 декември по утвърден график, припомня . \r\n\r\nНад 1 250 000 възрастни хора, които взимат до 363 лева, включително от НОИ, ще получат и коледна добавка от 40 лева.", "date": "2019.12.09", "title": "НОИ развърза кесията: 40 лв. за Коледа на 1 250 000 пенсионери"}
{"url": "https://www.dnes.bg/obshtestvo/2019/12/09/imame-tejki-delnici-no-ne-sme-bez-praznici-koga-shte-pochivame-prez-2020-g.432297", "text": "Останаха по-малко от 20 дни до края на 2019 г. и много хора си правят още отсега сметките кога ще почиват. През следващата високосна 2020 г. със сигурност ще имаме тежки делници, но няма да останем и без празници.\r\n\r\nКога ще работим и кога ще почиваме?\r\n\r\nНай-натовареният месец ще е юли с 23 работни дни, а най-свободният е май само с 18, изчислява \"Труд\".\r\n\r\nЗа тези, които са на нормална работна седмица - ще има 16 дни официални празници и 100 се падат уикенд.\r\n\r\nОфициалните празници са всъщност 12 дни, но 4 от тях съвпадат със събота или неделя, което означава, че по закон първият ден от работната седмица след тях е почивен. Сред тях са 24 май – Денят на българската просвета и култура и на славянската писменост, както и Съединението на България на 6 септември.\r\n\r\nВеликден ще бъде между 17 до 20 април, което се пада от петък до понеделник.", "date": "2019.12.09", "title": "Имаме тежки делници, но не сме без празници. Кога ще почиваме през 2020 г.?"}
{"url": "https://www.dnes.bg/obshtestvo/2019/12/09/gripyt-zakysniava-oshte-ne-znaem-kakyv-shtam-shte-ni-atakuva.432292", "text": "Грипът закъснява вече над месец.\n\r\nКъм момента няма положителна проба, коментира пред БНТ главният държавен здравен инспектор доц. д-р Ангел Кунчев. \n\n\r\nПо думите му обаче в Европа вече грипът има широко разпространение в Португалия, Ирландия и Финландия.\n\r\nРано е да се каже какъв точно щам на грипа ще ни атакува, допълни Кунчев.\n\r\nПо думите му има почти двойно увеличение на хората у нас, които са се ваксинирали срещу грипа, но все още сме далеч от такива стойности, които могат да повлияят на епидемичното развитие.\n\r\nИма места, където противогрипните ваксини не са достигнали.\n\r\n\"По наши груби изчисления търсенето е между 250 000 и 300 000 дози, по програмата за хората над 65 години. Ще направим всичко възможно за догодина да достигнем точно тези цифри, защото очевидно интерес към ваксината има. Тази година бяха осигурени средства за 120 000 дози\", каза той.\n                    \n                    \n                \n                \n                \n                \r\nКунчев коментира и влиянието на замърсения въздух върху тялото.\n\r\n\"Съчетанието от ниски температури и висока влажност водят до това, че лигавицата на горните дихателни пътища е по-податлива. Това е стрес за нея. Нивото на заболеваемост от респираторни инфекции обикновено нараства\", заяви специалистът.", "date": "2019.12.09", "title": "Грипът закъснява, още не знаем какъв щам ще ни атакува"}
{"url": "https://www.dnes.bg/notifikacii/2019/12/09/promoutyryt-na-djoshua-prizna-shte-pregovariame-s-pulev.432295", "text": "Промоутърът на Антъни Джошуа Еди Хърн призна, че в най-скоро време ще започнат преговори с Кубрат Пулев и Александър Усик, за да бъде определен следващият съперник на британеца, който си върна световните титли на WBA, WBO, IBF и IBO с победа в реванша с Анди Руис. \n\nПулев е задължителен претендент за титлата на IBF, докато Усик пък е претендент за титлата на WBO. Българинът настоява, че е пръв на опашката и за подобно нещо намекна и Хърн.\n\r\n\"Първи задължителен претендент стана Кубрат Пулев. Той се оттегли и тогава Антъни се би с Карлос Такам. Задължителен претендент на WBO бе Александър Поветкин. Тогава никой не искаше да се бие с него, но Антъни излезе и го победи. Сега Пулев е претендентът на IBF, а Усик е този на WBO. Ще имаме разговори с двете организации, за да се разберем кой ще е първи съперник на Джошуа. След това по Коледа започваме да работим за следващия мач на Антъни\", сподели Еди Хърн.\n                \n                \n                \r\n\r\n ", "date": "2019.12.09", "title": "Промоутърът на Джошуа призна: Ще преговаряме с Пулев"}
{"url": "https://www.dnes.bg/index/2019/12/09/iujnoafrikankata-tunzi-grabna-koronata-na-mis-vselena-za-2019-g.432301", "text": "\n\r\nЗозибини Тунзи, носителка на титлата \"Мис Южна Африка\", спечели короната за тази година на конкурса \"Мис Вселена\", състоял се снощи в Атланта, САЩ, предадоха Франс прес и ТАСС.\n\r\nДвадесет и шест годишната победителка спечели в оспорвана конкуренция с представителките на Пуерто Рико и Мексико.\n\r\nТъмнокожата красавица, която се бори против насилието срещу жените, беше горещо аплодирана при заключителната си реч (нов елемент в конкурса). \n\r\nВ нея тя заяви, че иска да направи всичко възможно да насърчи младите момичета да вярват в себе си.\n\r\nТунзи се пребори с над 90 кандидатки за 68-ата титла \"Мис Вселена\", наследявайки короната от миналогодишната носителка - филипинката Катриона Грей.\r\n                \n                \n                /БТА/\r\n \r\n", "date": "2019.12.09", "title": "Южноафриканката Тунзи грабна короната на \"Мис Вселена\" за 2019 г. "}
{"url": "https://www.dnes.bg/sofia/2019/12/09/zelen-bilet-za-sofiianci-niama-vyzduhyt-nedostatychno-mrysen.432294", "text": "Показанията на станциите за измерване на замърсяването на въздуха сочат, че на всички станции, към 7 часа, показанията са били под 50 микрограма фини прахови частици на кг въздух, освен станцията в \"Младост\", където замърсяването е по-високо. Това обясни Лорита Радева, председател на комисията по околна среда в Столичната община.\n\n\n\n\n\r\nТя цитира обобщените данни от изминалите 24 ч.\n\r\n\"Започнахме деня с една доста смущаваща картина на нива, 2-3 пъти надвишаващи среднодневната норма от 50 микрограма. Анализът на вчерашния ден показа превишения от 150 микрограма само на станцията в \"Надежда\" и значително по-близки стойности на останалите станции\", посочи Радева пред БНТ.\n                    \n                    \n                \n                \n                \n                \r\nЛорита Радева каза, че според правилата няма \"зелен билет\", тъй като той може да бъде въведен, ако показанията на поне 2 от станциите в София са за нива на фини прахови частици над 200 микрограма.\n\r\n\"Не се дистанцираме от данните на гражданските организации, но следва да се отчита, че в дните с мъгла има едно въздействие на водните частици във въздуха, а данните се нуждаят от известна корекция при анализ\", заяви тя.\n\r\nПо думите ѝ най-честите нарушения са свързани с нерегламентирано горене на отпадъци.", "date": "2019.12.09", "title": "Зелен билет за софиянци няма, въздухът – недостатъчно мръсен "}
{"url": "https://www.dnes.bg/teatar/2019/12/09/pochina-karol-spini-goliamoto-pile-v-ulica-sezam.432288", "text": "Карол Спини, легендарният кукловод, изпълнил любими образи в \"Улица Сезам\" почина на 85 години, съобщава Sesame Wokshop.\r\nАмериканският актьор,  стоящ зад герои като Голямото Пиле и Оскар Мърморкото е издъхнал на 8 декември в дома си в Кънектикът след като известно време живееше с дистония .\n\r\nКарол беше художествен гений, чийто мил и любящ поглед към света помогна да се оформи и определи \"Улица Сезам\" от най-ранните й дни през 1969 г. до пет десетилетия по-късно. Наследството му тук в Sesame Wokshop и в културната среда ще бъде безкрайно. Неговият огромен талант и голямото му сърце бяха напълно подходящи за изиграването на Голямото пиле, която донесе радост на поколения деца и безброй фенове от всички възрасти по света.“, пише още в съобщението.\n                    \n                    \n                \n                \n                \n                \r\nСъоснователката на \"Улица Сезам\" Джоан Кууни каза: \"Приносът на Карол Спини към \"Улица Сезам \" е безкраен Той не само ни даде героите, но и толкова много от себе си. Ние от Sesame Wokshop скърбим за него и изпитваме огромна благодарност за всичко, което той даде на \"Улица Сезам\" и на децата по целия свят.\"\r\nКарол Спини е спечелил няколко награди \"Еми\", както и отличие за цялостно творчество.", "date": "2019.12.09", "title": "Почина Карол Спини – Голямото пиле в \"Улица Сезам\""}
{"url": "https://www.dnes.bg/notifikacii/2019/12/09/arestuvaha-mlad-myj-schupil-skula-na-svoi-sygrajdanin.432325", "text": "Полицията в Сандански арестува 22-годишен мъж от града за нападение и побой над 53-годишен негов съгражданин, съобщават от ОДМВР – Благоевград.\r\n\r\nУстановено е, че около 21.00 часа на 6 декември пред жилищна сграда в град Сандански, арестуваният е нанесъл удари с юмруци в областта на лицето на 53-годишен мъж от града.\r\n\r\nПострадалият е получил счупване на скула на лицето. За случая е уведомена РП - Сандански. \r\n\r\nОбразувано е досъдебно производство.", "date": "2019.12.09", "title": "Арестуваха млад мъж, счупил скула на свой съгражданин"}
{"url": "https://www.dnes.bg/akoshtete-vqrvaite/2019/12/09/keit-i-uiliam-pekat-koledni-sladkishi-s-meri-beri.432331", "text": "Принц Уилям и херцогиня Кейт заснеха епизод за британското шоу The Great British Bake Off, което имаше и български вариант - The Great British Bake Off. Специалния епизод ще бъде излъчен на 16 декември в 20:30 часа местно времe, съобщава Dariknews.bg \n\r\n\"Каним ви да се присъедините към херцога и херцогинята на Кеймбридж и Мери Бери, които организират празничен пир, за да благодарят на онези, които прекарват своята Коледа в помощ на другите“, написаха в официалната страница на двореца Кенсигтън. \n\r\nСъдия в предаването е Мери Бери, която е икона в сладкарските среди на острова. Автор е на над 75 готварски книги. В тази серия акцентът ще пада върху херцогинята на Кембридж и примерът, който иска да даде с отглеждането на здраво и щастливо ново поколение. \n                    \n                    \n                \n                \n                \n                \r\nХерцозите на Кембридж организират коледно парти като благодарност и признание към всички доброволци и организации, които ще работят на Коледа. \n\r\nThe Great British Bake Off е сладкарско състезание, в което любители хлебари и сладкари се състезават в няколко кръга, опитвайки се да впечатлят съдиите. \r\n ", "date": "2019.12.09", "title": "Кейт и Уилям пекат коледни сладкиши с Мери Бери"}
{"url": "https://www.dnes.bg/teatar/2019/12/09/scenata-ia-preobraziavashe-mutafova-prez-pogleda-na-kolegite-i.432309", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Днес се прощаваме с легендата на българския театър Стоянка Мутафова. Актрисата си отиде на 97 години, за които е преживяла войни, десетки правителства, политически режими и различни модни и културни промени.  Мутафова остави сърцето си и  чувството си за хумор в повече от 100 театрални и 30 роли в киното. \n\n\n\n\r\nАктьорът Славчо Пеев разказа как Стоянка Мутафова се променяла веднага щом стъпи на сцена, независимо от здравословните ѝ проблеми. \n\r\n\"Сцената я преобразяваше. Сцената беше за нея като някакъв допинг\", каза Пеев пред репортер на. \n                    \n                    \n                \n                \n                \n                \r\nПо негови думи Мутафова е била ерудирана и дори на тези години е помнила невероятно много неща. \n\r\n\"Ние пътувахме много. Случваха се най-различни неща по пътя. Стояна беше най-мъжкият човек в групата\", спомни си актьорът за премеждията, които са имали, докато са пътували за различни постановки в страната и чужбина.  \n\r\nВ студиото на \"България сутрин\" писателят, публицист и главен редактор на в. \"Стършел\" - Михаил Вешим, също разказа за своите спомени, свързани с великата актриса.\n\r\n\"Чувствам се неловко да говоря за Стоянка Мутафова, защото не съм бил близък до нея. Гледах я като някакъв идол. И в театъра, и в новогодишната програма тя беше звездата\", каза писателят. \n\r\nТой разказа как с редакцията са направили няколко постановки в Сатиричния театър и са имали удоволствието да работят с Мутафова. Въпреки напредналата си възраст, г-жа Стихийно бедствие е владеела сцената.\n\r\n\"Уникален случай е в световния театър. Можем да се гордеем с нея\", коментира Вешим. \n\r\nГлавният редактор допълни, че българската драматургия не е справедлива към женските хумористични образи.", "date": "2019.12.09", "title": "Сцената я преобразяваше! Мутафова през погледа на колегите й"}
{"url": "https://www.dnes.bg/eu/2019/12/09/600-km-zadrystvaniia-okolo-parij-zaradi-stachkata.432319", "text": "Общо 600 километра достигнаха тази сутрин задръстванията по пътищата в Парижка област малко преди 8 часа местно време на петия ден от транспортната стачка срещу пенсионната реформа, съобщи телевизия BFMTV. Очаква се днес да се движат едва 15 до 20 процента от влаковете.\n\r\nСлед като националната железопътна компания SNCF предупреди парижани да не отиват до гарите на крайградските железници по съображения за сигурност, очевидно гражданите са потеглили тази сутрин с автомобилите си.\n\r\nРъководството на жп компанията предупреди, че очаква днешният транспортен хаос да продължи и утре, а може би и в сряда.\n\r\nПравителството реши да разреши за ползване от автомобили за споделено пътуване автобусните ленти по автомагистрали A1, A6a, A10 и A12.\n\n\r\n                    \n                    \n                \n                \n                \n                Стачка ще има днес и в Лувъра, който ще отвори врати по-късно от обичайното, а много зали ще останат затворени. Временното изложение за Леонардо да Винчи няма да бъде засегнато от стачната мобилизация, но посетителите, които предварително са закупили билетите си, трябва да дойдат навреме, ако искат да бъдат допуснати.\n\r\nПерспективите не са по-добри за утре, тъй като синдикатите са насрочили втори ден на национална стачна мобилизация на всички професии, отбелязва Франс прес, цитирана от БТА.\n\r\nПротестите са насочени срещу плановете на правителството да въведе универсална пенсионна точкова система, която да замени съществуващите сега 42 пенсионни режима.\n\r\nПрезидентът Еманюел Макрон и премиерът Едуар Филип ще обядват днес с ресорните министри и ръководители на парламентарното мнозинство. В сряда премиерът ще представи цялостния проект за реформата.", "date": "2019.12.09", "title": "600 км задръствания около Париж заради стачката"}
{"url": "https://www.dnes.bg/stranata/2019/12/09/blizki-na-ubitiia-alek-zashto-da-se-borim-za-spravedlivost.432312", "text": "Роднини, колеги и приятели на убития 18-годишен Алекс от град Бяла излизат за трети път на протест. Този път те ще се се съберат пред Апелативния съд във Велико Търново с искане за справедлива присъда.  Там отново ще се гледа делото за убийството.\r\nПървоначално нападателят Валентин Маринов получи 20 години затвор. На втора инстанция обаче присъдата беше намалена на 3 години лишаване от свобода. Роднините на Алекс определят решението като \"скандално \".\n\n\n\r\nСлучаят е от преди 2 години. Тогава, пред дискотека в града, група мъже поискали цигара от Алекс Алексиев. Той им отговорил, че не пуши. Завързала се разправия, след което момчето е нападнато. Два дни по-късно то издъхна в русенската болница.\r\n                    \n                    \n                \n                \n                \n                \"Има направена тройна експертиза. Днес ще сме в Търново, за да изразим гражданска позиция в подкрепа на едно по-дългосрочно и справедливо наказание\", отбеляза близка на починалото момче.\r\nДве години вече са минали, а 3-годишната присъда почти е приключила. \r\n\"Когато убият детето ти, трябва да си сигурен, че убиецът ще получи справедлива присъда, а не да се бориш за нея. Очакваме справедливо решение, защото никой не заслужава подобен край. Алекс беше изключително добро и възпитано дете\", заяви още лелята пред Нова тв близките и приятелите на убитото момче.\r\nУчителката на Алекс също бе сред протестиращите и разказа, че познава Алекс като изключително добро и тихо дете.\r\nВсъщност убиецът Валентин е получил 3-годишна присъда, защото се смята, че убийството не е станало по хулигански подбуди, а заради непредпазливост.", "date": "2019.12.09", "title": "Близки на убития Алек: Защо да се борим за справедливост?"}
{"url": "https://www.dnes.bg/obshtestvo/2019/12/09/albena-pavlova-mutafova-predizvikvashe-liubov-s-poiavata-si.432317", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Като малко дете, което винаги е мечтало да бъде актриса, никога не съм си представяла, че мога да бъда рамо до рамо със Стоянка Мутафова. Лаская се да мисля, че бяхме не само стол до стол, но и душа до душа\", разказа актрисата Албена Павлова пред .\n\n\n\r\nАктрисата сподели, че Стоянка е от хората, които те учат дори когато мълчат.\n\r\n\"Тя притежава такова обаяние, такъв магнетизъм и такава ерудиция, че само набюдавайки я, ти вече се учиш. Умееше да прави това с всички. Когато в стаята е Стоянка Мутафова, винаги всички говорят различно, защото тя е до нас\", категорична бе Павлова.\n                    \n                    \n                \n                \n                \n                \r\nИ подчерта, че Мутафова е актьор във всеки миг.\n\r\n\"За нея няма значение как се чувства, когато светнат прожекторите - тя вече е друга. Излиза на сцената, усеща хората и това ѝ беше достъчно, за да бъде щастлива\", разкри актрисата през сълзи.\n\r\nВ България има много талантливи актьори, но Стояна е била еманацията на този театър.\n\r\n\"Стояна носи корона и едновременно с това е човек, който не обича светската шумотевица, не обича тържества, обича самотата си. Тя до последно слуша касетки с детски приказки. Често ми се е случвало да съм на сцена с нея и да не съм актриса, а зрител - да не мога да ѝ се наситя. Тя предизвикваше възторг и любов със самата си поява. Благословени сме, че можем да кажем \"Живяхме във времето на Стоянка Мутафова\", каза още Павлова.\n\r\nГолямата Стоянка Мутафова почина след боледуване на 97-годишна възраст. В края на октомври се наложи лекари във ВМА да я оперират заради проблеми с жлъчката. Днес от 11:00 до 16:00 в Сатиричния театър е поклонението.", "date": "2019.12.09", "title": "Албена Павлова: Мутафова предизвикваше любов с появата си"}
{"url": "https://www.dnes.bg/sport/2019/12/09/stiliian-petrov-bez-merak-da-oglavi-bfs.432318", "text": "Рекордьорът по мачове за националния отбор на България Стилиян Петров е отказал официална покана да бъде издигнат като кандидат за президентския пост в БФС, твърди вестник \"Меридиан мач\". \n\r\nЛегендата се е прибрал специално до България, за да проведе разговори на най-високо ниво, но остава непреклонен на този етап. След като се пребори с левкемията, Стенли предпочита да се насочи към други предизвикателства с по-малко напрежение.\n\r\nТой е готов да помага на българския футбол, но не е съгласен да заеме отговорния пост, който бе овакантен от Борислав Михайлов през октомври.\n\r\nИзпълкомът вече насрочи дата за извънредния Конгрес. Той ще бъде на 7 юни догодина, а все още няма издигната нито една кандидатура за президент.\r\n                    \n                    \n                \n                \n                \n                Друг от фаворитите Атанас Фурнаджиев също декларира, че не иска тази длъжност. Йордан Лечков има амбиции да управлява, но не се ползва с нужната подкрепа.\r\n", "date": "2019.12.09", "title": "Стилиян Петров без мерак да оглави БФС"}
{"url": "https://www.dnes.bg/temida/2019/12/09/slujitelka-v-zabavachka-pribrala-nad-80-bona-ot-roditeli.432332", "text": "Районният съд в Дупница е признал за виновна в длъжностно присвояване 40-годишна служителка в детска градина в Дупница.\r\nНа Даниела М. е наложено наказание \"лишаване от свобода\" за три години, чието изтърпяване е отложено за четири години, съобщиха от съда.\r\nЗа времето от януари 2009 г. до декември 2015 г. в качеството си на длъжностно лице - завеждащ административно-техническа служба в ОДЗ в село в община Дупница, подсъдимата е присвоила чужди пари в общ размер на 80 780.07 лева.\r\nВсеки месец в посочения период от време тя е присвоявала суми в различен размер - от 324 лв. до 1611 лв. на месец. Сумите били събирани от родителите на децата.\r\nПрисъдата подлежи на обжалване и протест в 15-дневен срок пред Кюстендилския окръжен съд.\r\n\r\n ", "date": "2019.12.09", "title": "Служителка в забавачка прибрала над 80 бона от родители"}
{"url": "https://www.dnes.bg/knigi/2019/12/09/mydrostta-na-iztoka-prez-pogleda-na-nikos-kazandzakis.432337", "text": "Големият гръцки писател Никос Казандзакис създава своите най-известни творби едва в последните 15 години на живота си. Преди тях и веднага след първото издание на \"Аскетика\" той предприема и редица пътувания – в Русия, в Германия, във Франция и в Япония и Китай.\r\nНепревежданата до момента \"Градината с камъните\" е жанрово неопределено духовно упражнение, вдъхновено от пътешествията му в Страната на изгряващото слънце и Китай, както и ключ към цялото творчество на \"най-важния гръцки автор и философ на 20-и век\".\r\nИменно там той се сблъсква с трагедията на раждането на империализма в годините, предхождащи Втората световна война. Това е \"единствената от всички книги на Казандзакис, в която главният герой е самият автор разказвач. Защото въпреки усилията на писателя да измести гравитационния център към своите герои, той си остава основният персонаж.\"\r\n                    \n                    \n                \n                \n                \n                \"Градината с камъните\" е  и първият опит на Казандзакис с романа преди написването на  magnum opus-a му \"Алексис Зорбас\". Книгата съчетава в себе си и елементи на пътепис, исторически разказ и духовно упражнение. Това е ярък портрет на духа на времето – не само в Източна Азия, но и в целия свят в навечерието на най-голямото кръвопролитие в историята.\r\nНо в центъра на този разказ не стои войната, а нещо, дълбоко закодирано в човешката душа, което винаги кара хората да се бунтуват, да се развиват, да оцеляват и да побеждават мрака. Нещо отвъд думите, което само велик майстор на перото може да облече с думи.\n\r\n \"Човешката душа е чудо, извор, който блика от калта на плътта, не знае къде отива, нито какво иска, още по-малко защо има неразбираемата и противоестествена мания да се въздига. Да се въздига и да страда.\", пише Никос Казандзакис\r\n ", "date": "2019.12.09", "title": "Мъдростта на Изтока през погледа на Никос Казандзакис"}
{"url": "https://www.dnes.bg/obshtestvo/2019/12/09/dim-stresna-lekari-i-pacienti-v-plovdivska-bolnica.432357", "text": "Задимяване предизвика евакуацията на лекари и пациенти от Университетската болница \"Свети Георги\" в Пловдив, съобщи Нова тв. \r\nНяма пострадали при инцидента. На мястото са изпратени три пожарни екипа, които са евакуирали всички в сградата.\r\n\r\nПламъци не са се появили на мястото на инцидента. \r\n\r\nВсе още се изяснява откъде е дошъл димът и какво го е предезвикало.", "date": "2019.12.09", "title": "Дим стресна лекари и пациенти в пловдивска болница "}
{"url": "https://www.dnes.bg/notifikacii/2019/12/09/syn-tvyrdi-djoshua-i-pulev-se-sreshtat-prez-mart-na-stadion.432343", "text": "Промоутърът на Антъни Джошуа - Еди Хърн, явно е преосмислил позицията си относно двубой между клиента му и топ боксьора ни Кубрат Пулев.\n\r\nМениджърът няма да преследва мач на Джошуа в Саудитска Арабия, а ще започне да отмята задължителните защити на трите световни титли на британеца - в IBF, WBA и WBO, пише вестник \"Сън\".\n\r\nТова означава, че следващият мач на британския боксьор ще е срещу задължителния претендент във версия IBF Кубрат Пулев. Хърн дори вече е избрал локация за тази среща - новия 60-хиляден стадион на Тотнъм в Лондон. А има и огромна яснота за датата - в последните дни на март 2020 г. Тези планове бяха разкрити от Джошуа и Хърн в ексклузивно интервю за британския всекидневник.\n                \n                \n                \r\n\"Цяла година се бия извън родината и вече ме е налегнала носталгията. Искам да зарадвам феновете си в Лондон, видя се, че те много ми помагат и ми е по-трудно без подкрепата им. Да защитя трофеите си пред моята публика ще е мегаизживяване. Най-прекрасното би било да го сторя срещу друг британец, но няма как да стане.\n\r\nВървим по реда на задължителните защити и следващият ми опонент се знае (бел. ред. - Кубрат Пулев). Веднага започвам работа, защото в края на март трябва да се проведе този мач\", заяви Джошуа, а Хърн потвърди плановете.\n\r\n\"Стадионът на Тотнъм е една прекрасна локация за боксов мач и трябва да я обсъдим. Хора ми звънят от цялата страна и ме молят да заведа Антъни там и там. Говорихме с хората от Тотнъм да проведем мача с Руис на стадиона им, но той беше зает. Сега отново говорим с тях и може би ще стигнем до споразумение за края на март\", заяви Хърн.\n\r\nПо тези думи на промоутъра и Антъни Джошуа, по всичко изглежда, че евентуален мач с Кубрат Пулев би се провел между 23 и 31 март, когато е прекъсването в програмата на Висшата лига заради баражите на националните отбори в Лигата на Нациите, а англичаните ще имат контроли.\r\n", "date": "2019.12.09", "title": "\"Сън\" твърди: Джошуа и Пулев се срещат през март на стадион"}
{"url": "https://www.dnes.bg/kino/2019/12/09/nai-emblematichnite-proizvedeniia-na-jerom-bel-na-edno-miasto.432348", "text": "Международната програма \"Мигриращото тяло\" на ДНК приключва ударно през декември с гостуването на последния проект на френския хореограф Жером Бел – Retrospective. След световната му премиера на тазгодишното издание на фестивала \"Импулстанц\" във Виена, Retrospective ще бъде представен в България, което е първото гостуване на една от водещите фигури на съвременния танц в светa Жером Бел. Идеята на проекта е да събере в една лента откъси от най-емблематичните представления и филми на хореографа: Jérôme Bel, Shirtology, The show must go on, Véronique Doisneau, Disabled Theater, филмите Gala: Moonwalk, представен в рамките на изложбата Michael Jackson: OntheWall - 2018/2019,  Company Company и др. \n                    \n                    \n                \n                \n                \n                \r\nПрожекцията е на 11 декември от 19:30 часа в ДНК.\n\r\n\"За своя двадесети проект, вместо да се опитва да създаде нещо ново, Жером Бел оглежда всичките си досегашни творби, като ги компилира и свързва във формата на заснети изображения. Разравяйки видео архивите си, той избира двадесет епизода от най-значимите си представления и ги организира с идеята да реконструира развитието на мисленето си за танц. Резултатът е 82-минутно видео, прожектирано на екран, без живо присъствие на сцена. \n\r\nПо този начин Rétrospective прави напречно сечение в корпуса на творчеството на хореографа, като максимално изявява основните концепции, с които той се занимава: тяло, език, култура, власт, уязвимост, като се фокусира върху връзката между танц и политика.\n\r\nВъв видеото могат да бъдат проследени неговите големи теми като желанието за еманципация, активната сила на групата, деконструкцията на социалните идентичности, както и още много важни нишки в работата му. Хронологичната подредба на тези откъси прави възможно \"обрисуването\" на цялостен портрет на хореографа, който е колкото чувствителен, толкова и концептуален\".\n\r\nБилети можете да закупите от Билетен център – НДК и онлайн ТУК.\n\r\nRétrospective е част от програма \"Мигриращото тяло\" на ДНК – пространство за съвременен танц и пърформанс, която се реализира с финансовата подкрепа на Столична програма \"Култура\" на Дирекция Култура Столична Община за 2019 г.", "date": "2019.12.09", "title": "Най-емблематичните произведения на Жером Бел - на едно място"}
{"url": "https://www.dnes.bg/top-novini/2019/12/09/uada-rusiia-aut-ot-golemite-sportni-sybitiia-za-chetiri-godini.432353", "text": "Световната антидопингова агенция наложи четиригодишна забрана на Русия да се състезава в големи спортни събития, съобщава BBC. Това означава, че страната няма да има свои представители нито на Олимпийските игри през 2020 година в Токио, нито на Световното първенство по футбол в Катар през 2022 година.\r\nЗабраната бе наложена, след като Антидопинговата агенция и Международният Олимпийски комитет събраха достатъчно доказателства, че властите в Русия в съучастие с лаборатория в Москва са скрили хиляди потенциални случая на използване на допинг. Вместо това, те са прехвърляли вината на \"разобличителите\".\r\nСъщо така Русия няма да може да бъде домакин на събития от всякакъв тип.\r\n                \n                \n                Забраната се налага и след като Руската антидопингова агенция не е съдействала напълно на разследването. Сега РУСАДА има 21 дни да приеме решението или да го обжалва пред Спортния арбитражен съд. От  УАДА обявиха, че забраната е била приета \"единодушно от всички членове\".\r\nПрез 2020 година руските атлети все пак ще могат да се включат в Олимпийските игри, но само ако докажат, че не са замесени в допинг скандала. Но както и на зимните Олимпийски игри, те ще се състезават под неутрален флаг, а ако спечелят, няма да звучи руският национален химн.\r\nНационалният отбор по футбол на страната обаче няма този късмет – той със сигурност няма да вземе участие на Световното по футбол в Катар, ако всички футболисти не преминат успешно тестовете. \n\r\n ", "date": "2019.12.09", "title": "УАДА: Русия аут от големите спортни събития за четири години!"}
{"url": "https://www.dnes.bg/obshtestvo/2019/12/09/za-nasyshtniia-harchim-19-za-hrana-sredno-v-es-12-v-angliia-edva-8.432381", "text": "През 2018 година домакинствата в Европейския съюз (ЕС) са изразходвали над 1,047 трилиона евро (което се равнява на 6,6% от БВП на ЕС) за \"храна и безалкохолни напитки\", показват резултати от проучване на Евростат.\r\nТова представлява 12,1% от общите им разходи за потребление и се нарежда като третата най-голяма категория разходи на европейските домакинства след тези за \"жилища, вода, електричество, газ и други горива\" (24% от разходите) и за \"транспорт\" (13,2%).\n\r\nСпоред Евростат домакинствата в Румъния са използвали през миналата година за храна и безалкохолни напитки над една пета от общите харчове (цели 27,8%). Следващите страни-членки с най-високи дялове бяха Литва (20,9%) и Естония (19,6%), допълва БНР.\n                    \n                    \n                \n                \n                \n                \r\nНа четвърта позиция е България с разходи за храна, равняващи се на 19,1% от общите харчове на българските домакинства.\n\r\nПрез 2018-а година в нашата страна за храна са били изхарчени 6,7431 млрд. евро, което се равнява на 12% от БВП.\r\nНа другия полюс с разходи за храна под 10% са четири страни от ЕС начело с Обединеното кралство (едва 7,8% от общите харчове на британските домакинства), Ирландия (8,7%), Люксембург (9,1%) и Австрия (9,7% от общите разходи на домакинствата).\n\r\nМежду 2008- а 2018-а година делът от общите разходи на домакинствата за храна намалява или остава стабилен в повечето членки на ЕС, като най-голямо намаление е регистрирано в Литва (от 24,8% през 2008-а до 20,9% през 2018-а, или спад с 3,9 процентни пункта), следван от Полша (понижение с 3,4 процентни пункта) и Малта (с 3 процентни пункта).\n\r\nЗа разлика от тях, разходите на домакинствата за храна се увеличиха в 10 държави-членки на ЕС, като най-голямо увеличение е регистрирано в Чехия и Словакия (повишения с 1,4 процентни пункта), Холандия (с 1 процентен пункта) и Унгария (с 0,8 процентни пункта).\n\r\nСпоред Евростат разходите за храни и безалкохолни напитки в България десет години по-рано (през 2008 година) са представлявали 20,4% от общите харчове на домакинствата и в размер на 5,2163 млрд. евро, което се е равнявало тогава на 14,0% от БВП на нашата страната. Това означава, че в рамките на последните десет години разходите за храна като процент от общите разходи са намалели с 1,3 процентни пункта.", "date": "2019.12.09", "title": "За насъщния: Харчим 19% за храна, средно в ЕС - 12%, в Англия - едва 8%"}
{"url": "https://www.dnes.bg/crime/2019/12/09/piiani-i-nadrusani-zad-volana-dva-sluchaia-v-haskovsko.432334", "text": "На 7 декември шофьоръът е бил спрян от патрулка за проверка на кръстовището на булевард \"България\" и улица \"Съединение\" с леката му кола \"Ауди\". Промилите му се оказали 3,27.\r\n\r\nПри друг случай - същото денонощие в Районно управление-Димитровград за шофиране в нетрезво състояние е бил и 52-годишен, хванат да управлява джип \"Чероки\" с 1,96 промила алкохол.\r\n\r\nОще двама недобросъвестни водачи са били с полицейска мярка на задържане в Симеоновград и Хасково. Харманлиецът на 47 г., е шофирал \"Ауди\"-то си с амфетамин и метаамфетамин, а хасковлията на 33 г. управлявал с амфетамин.", "date": "2019.12.09", "title": "Пияни и надрусани зад волана: Два случая в Хасковско"}
{"url": "https://www.dnes.bg/notifikacii/2019/12/09/mvr-zadyrja-70-godishen-tyrguval-s-falshivi-dokumenti-v-sofiia.432387", "text": "Полицията задържа 70-годишен, търгувал с фалшиви документи в София, съобщиха от МВР.\r\nНа 4 декември, около 18 часа в Трето РУ е получен сигнал за мъж, който продават неистински документи за самоличност на ул. \"Индже войвода“ в София. \r\n\r\nВ резултат на предприетите бързи полицейски действия на място е задържан 70-годишен, криминално проявен. При последвалото претърсване са намерени и иззети множество задгранични паспорти, лични карти и свидетелства за правоуправление на МПС.\r\n\r\nМъжът е задържан с полицейска мярка до 24 часа, а по случая е образувано досъдебно производство.\r\nСлед доклад на събраните материали в Софийска районна прокуратура, задържаният е привлечен като обвиняем за престъпление по чл. 308 от НК. Наложена му е мярка „задържане под стража“ за срок до 72 часа.", "date": "2019.12.09", "title": "МВР задържа 70-годишен, търгувал с фалшиви документи в София"}
{"url": "https://www.dnes.bg/knigi/2019/12/09/iu-nesbio-zatiaga-primkata-sys-srednoshtno-slynce.432389", "text": "Името на Ю Несбьо отдавна се асоциира с  динамични крими истории. Авторът засяга наболели социални теми, създава нажежена атмосфера и описва пълнокръвни герои. Познат е с поредицата за инспектор Хари Хуле.\r\nСега писателят показва \"Среднощно слънце\"  – косвеното продължение на вече известната у нас \"Кръв по снега\", и тук Несбо отново пише за подземния свят на Осло, някъде в края на 70-те.  Книгата е номинирана за най-добър криминален роман на Норвегия.\n\r\n В \"Кръв по снега\" историята ни среща с Улав, нает от шефа си Даниел Хофман да убие собствената му съпруга, но наемникът не успява да изпълни задачата заради неочаквано родилата се любов. Той се обръща към Рибаря за помощ. В \"Среднощно слънце\" отново срещаме този зловещ и многолик нарковладетел, този път обаче главният герой е Юлф.\r\n                    \n                    \n                \n                \n                \n                Юлф е изпълнявал мокри поръчки за Рибаря, но изпада в немилост и сега му се налага да забегне в далечния норвежки север, където незалязващото слънце може да те подлуди. Местните – притворено, силно религиозно общество – приемат обяснението на Юлф, че е дошъл на лов, а клисарката Леа му услужва с оръжието на мъжа си. Тъжната, мълчалива красавица и нейният любознателен, общителен десетгодишен син помагат на Юлф да се настани в местната ловна хижа и му носят храна. Тяхната компания пробужда у доскорошния престъпник нещо, което той мисли за отдавна умряло. Но възможно ли е изобщо някой да избегне главорезите на Рибаря задълго? Може би безумието на безкрайния ден ще спаси Юлф, или пък ще го обрече... \n\r\n\"Среднощно слънце\"  е роман ноар за престъпление и изкупление.\n\r\n\"Кръв по снега\" и \"Среднощно слънце\" са избрани от \"Уорнър Брадърс\" за адаптиране за големия екран, а името на Леонардо ди Каприо се спряга за едната главна роля. Важно е да се отбележи и че авторските възнаграждения и от двете книги отиват във фондация \"Хари Хуле\", благотворителна организация, създадена от Ю Несбо за борба с неграмотността в развиващите се страни.", "date": "2019.12.09", "title": "Ю Несбьо затяга примката със \"Среднощно слънце\""}
{"url": "https://www.dnes.bg/world/2019/12/09/frenski-zamyk-ot-13-vek-posreshta-svoite-27-000-sobstvenici.432344", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Старинен замък в Югозападна Франция получи коледна премяна, а неговите 27 000 собственици са поканени за празниците. Замъкът събира своите спасители и горди собственици за Коледа. \n\r\nПреди две години организацията за реставрация на културни паметници - \"Дартанян\", започва необичайна инциатива и обявява за продан рушащия се френски замък от 13 век. Но купувачът не е само един, а хиляди непознати.\r\nТе се обединяват, за да съберат пари за откупуването му от неговия частен собственик и за да може да бъде  реставриран. Всеки дарява 50 евро, като целта е да се осигурят 500 хиляди. Интересът е толкова голям, че първоначално обявената сума е надхвърлена в пъти. А дарителите са 27 910 души от 115 страни.\r\n                    \n                    \n                \n                \n                \n                Най-старите части на замъка са строени през 13 век от богатата фамилия Босе. През Средновековието на два пъти е завладяван от англичаните, а по време на Френската революция е почти разрушен, разказва в свой репортаж \r\nПрез 1809 г. е възстановен от парижки предприемач, а 60 години по-късно става притежание на богат аристократ, който прави разточителни партита в шатото.", "date": "2019.12.09", "title": "Френски замък от 13 век посреща своите 27 000 собственици "}
{"url": "https://www.dnes.bg/sofia/2019/12/09/za-po-chist-vyzduh-gerb-sys-zakon-sreshtu-gorene-na-bokluk.432384", "text": "Група депутати от ГЕРБ ще внесат утре предложение за закон, който ще предвижда санкции срещу горене на отпадъци, обяви столичният кмет Йорданка Фандъкова. Целта на мерките е намаляването на концентрацията на фини прахови частици във въздуха и по-малко замърсяване. \n\r\n\"В последните дни има значителни превишения, а най-големите превишенията бяха вчера вечерта. Ясно е, че не трафикът е виновен за тях, а отоплението с твърдо битово гориво и горенето на отпадъците\", посочи Фандъкова, цитирана от Фокус.\n\nТя припомни, че Столичната община е стартирала проект за безплатна подмяна на отоплението с твърдо гориво с по-екологично такова. Фандъкова аперила хората, които се отопляват с дърва и въглища, да се включат в проектите.\n                    \n                    \n                \n                \n                \n                \r\n\"В същото време горенето на отпадъци е също голям проблем в някои райони като \"Красна поляна\". Това е голям бич за хората там, затова поисках и в последните месеци се работеше в Народното събрание да приемат инкриминирането на горенето на отпадъци, защото само за последната седмица са направени над 60 проверки за горене на отпадъци на открито, съставени са над 20 акта, но сами по себе си те не вършат никаква работа\", посочи Фандъкова. \n\r\nЗаедно с инициативния комитет в \"Красна поляна\" поискахме тази промяна и утре група народни представители от ГЕРБ ще внесат искането ми за промяна на закона, за да може да има по-сериозни, по-строги санкции, така че да не може да се горят отпадъци и това да стане престъпление\", коментира още Йорданка Фандъкова.", "date": "2019.12.09", "title": "За по-чист въздух: ГЕРБ със закон срещу горене на боклук"}
{"url": "https://www.dnes.bg/zvezdi/2019/12/09/krisko-s-pesen-za-bebeto-s-cveti-pokazaha-snimki-na-deteto.432349", "text": "Криско разкри, че е посветил песен на детето си. Той и приятелката му, Цветелина Петрова, най-после показаха снимки на бебето в социалната мрежа Instagram.\r\nРапърът е постнал снимка, на която бебето лежи и е с биберон в устата и е сложил към нея надписа: \"Благодаря ти\" - това е и заглавието на новото му парче. \r\n \r\n\"12.12.2019 Четвъртък! В 19:00ч. Премиера на последната ми песен за това десетилетие - “Благодаря Ти”\", написал е щастливият татко към кадъра.\r\n \r\nЦвети пък постна снимка, на която гушка бебчето, но то е в гръб. Вижда се, че снимката е била направена във Вилна зона, Сливен.\r\n \r\nБебето се роди в края на септември, но Криско и Цвети все още не са разкрили официално пола и името му. Появиха се слухове, че е момиченце и носи името Амая.\r\n \r\nПреди няколко седмици любимата на Криско показа перфектна фигура по-малко от 2 месеца след раждането. \r\n \r\nЦветелина публикува кадър, на който се вижда плоското ѝ коремче и разкри, че е отслабнала с кето диета.\r\n \r\n", "date": "2019.12.09", "title": "Криско с песен за бебето, с Цвети показаха снимки на детето"}
{"url": "https://www.dnes.bg/snimka-na-denia/2019/12/09/oblachno-i-myglivo-vyv-vtornik-vecherta-shte-zavali.432378", "text": "През нощта в низините и котловините времето ще се задържи мъгливо. Над останалите райони ще е предимно ясно, като минималните температури ще са между минус 5 и 0 градуса,  на НИМХ.\n\r\nВъв вторник през деня от запад облачността ще се увеличава и късно вечерта в крайните югозападни райони ще превали дъжд. На места там ще има условия за поледици. \n\r\nПредимно слънчево ще остане в източните райони, а в низините и котловините ще се задържи мъгливо през целия ден. Почти тихо ще е в Източна България, със слаб южен вятър. \n\r\nМаксималните температури ще са между 7 и 12 градуса, по-ниски ще са температурите в районите с трайна мъгла.\n                \n                \n                \r\nНад Черноморието ще е предимно слънчево. Сутринта на места видимостта ще е намалена. Ще духа слаб южен вятър. Максималните температури ще са 10-12 градуса. Температурата на морската вода ще е 12-13 градуса. Вълнението на морето ще е 1-2 бала.\n\r\nНад планините от запад ще се заоблачава. Късно вечерта в масивите от Югозападна България ще завали слаб сняг, под 1200 метра - дъжд. Ще духа слаб до умерен южен вятър. Максималната температура на 1200 метра ще е около 7 градуса, на 2000 метра - около 0 градуса.\n\r\nПрез нощта срещу сряда и в сряда ще преобладава облачно време, главно в Южна България и в Предбалкана ще превалява. Преваляванията ще са предимно слаби и предимно от дъжд, над около 1300 метра - от сняг, но в нощните часове и на места в Предбалкана и по-високите котловинни полета дъждът ще се примесва и временно ще преминава в сняг. \n\r\nВятърът ще се ориентира от изток-североизток, ще бъде слаб, в източните райони до умерен. \n\r\nВ четвъртък слаб дъжд ще превалява на места в източните райони, в процес на спиране, а от запад ще започне разкъсване на облачността. До края на деня вятърът ще се ориентира от югоизток.", "date": "2019.12.09", "title": "Облачно и мъгливо във вторник, вечерта ще завали"}
{"url": "https://www.dnes.bg/stranata/2019/12/09/tiineidjyri-podkaraha-kradena-kola-policiiata-gi-zalovi.432322", "text": "Тийнейджъри на 16 и 17 години откраднаха и подкараха автомобил в село Патреш, намиращо се в община Павликени, съобщава полицията във Велико Търново. \nПътен патрул е стопирал непълнолетните шофьори. Проверката показала, че колата не е тяхна, а младежите дори не притежавали и шофьорски книжки. Това довело до незабавното им задържане в ареста за 24 часа. \r\n\r\nКражбата на автомобила е станала на 7 срещу 8 декември. Младежите са предадени на семействата си.", "date": "2019.12.09", "title": "Тийнейджъри подкараха крадена кола, полицията ги залови  "}
{"url": "https://www.dnes.bg/index/2019/12/09/deniat-v-snimki-9-dekemvri.432371", "text": "\n", "date": "2019.12.09", "title": "Денят в снимки - 9 декември"}
{"url": "https://www.dnes.bg/kino/2019/12/09/serialyt-nu-pogodi-s-26-novi-serii-prez-2020-g.432372", "text": "26 нови серии от анимационното филмче \"Ну, погоди!\" ще бъдат заснети по повод 50-годишнината на детското, съобщи bTV. \r\nФилмовото студио \"Союзмультфильм\" се е заело с проекта. Главните анимационни герои крокодилът Гена, Чебурашка, Вълкът и Заека, са известни и любими на милиони зрители. Очаква се първите серии да се излъчат през лятото на 2020 г., сподели Юлияна Слащева на Международния културен форум в Санкт Петербург.\r\n\r\nМного режисьори мислели сценария за скучен и отказвали да го заснемат, докато Вячеслав Котьоночкин вижда потенциал и се заема с проекта. \r\n\r\nНу, погоди!\" е на първо място по популярност в Русия, според изсладване на \"Общественото мнение\" през 2014 г. \r\n\r\nПрез 2018 г. за 50- годишнина от излизането на анимацията, Централната банка в Русия пуска 500 000 специални монети с номинал 2 и 25 рубли. Монетите са с образите на Заека и Вълка от едната страна, а от другата е герба на руската федерация. \r\n ", "date": "2019.12.09", "title": "Сериалът \"Ну, погоди!\" с 26 нови серии през 2020 г. "}
{"url": "https://www.dnes.bg/politika/2019/12/09/kupeniiat-vot-nai-serioznata-prechka-za-chestnostta-na-vota.432377", "text": "Машини ще доставим, пари ще се дадат, организация ще се направи, най-трудно е, според мен, да преодолеем корпоративния и купения вот, коментира президентът Румен Радев на организираната от него на \"Дондуков\" 2 среща с представители на ЦИК, на институциите, свързани с провеждането и организацията на местните избори тази година, както и анализатори на изборния процес. Целта на срещата е да бъдат набелязани проблемите и начините за тяхното отстраняване.\n\n Президентът Радев се позова на статистика и доклади, предоставени от ДАНС, МВР и прокуратурата, според които няма съществени разлики между местните избори през 2015 г. и тези през настоящата година. \n                    \n                    \n                \n                \n                \n                \r\nГледайки всичко това, което и социолози и политолози, експерти, обобщават, усещането в хората е, че тук се върти индустрия за десетки милиони, заяви президентът Радев, цитиран от БТА.\n\r\nТой очаква да чуе от присъстващите експерти предложения за мерки за справяне с проблема на корпоративния и купения вот, който определи като срамен.\n\r\nТова е срамно да се случва в европейска държава в 21-ви век, коментира Радев, като добави, че трябва да се върви към категорично увеличаване на тежестта на наказанията - и административни, и като криминални престъпления. Трябва да търсим дали ще променяме и съотношението, как ще ги класифицираме, кои са административни нарушения, кои - криминални престъпления, защото това е престъпление срещу демокрацията, заяви Радев. \n\r\nТова подменя вота на гражданите, коментира той, като добави, че от честността и прозрачността на изборите зависят не просто демокрацията, а легитимността на управлението и на институциите.\n\r\n ", "date": "2019.12.09", "title": "Купеният вот - най-сериозната пречка за честността на вота"}
