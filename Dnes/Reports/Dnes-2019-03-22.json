{"url": "https://www.dnes.bg/football/2019/03/22/sporna-duzpa-donese-tochka-na-bylgariia-sreshtu-cherna-gora.405424", "text": "Първото полувреме протече равностойно, като българите имаха няколко изгодни ситуации, но така и нямахме точен удар към вратата на \n\r\nПървата опасност бе в 8-та минута. Тодор Неделев шутира от границата на наказателното поле, топката се удари в тялото на Жарко Томашевич, а вратарят Петкович изпревари Галин Иванов. \n\r\nГостите отвърнаха с опасна атака. Мирко Иванич бе изведен сам срещу Михайлов, но вратарят ни показа рефлекс и парира удара с крак. Това бе и единственият точен удар към една от двете врати. \n\r\nНай-добрата възможност за българите пък бе в 22-та минута, когато при едно центриране Божиков бе оставен сам. Ударът му с глава обаче не бе точен и след няколко рикошета топката бе изчистена от голлинията от Филип Стойкович.\n                    \n                    \n                \r\nВтото полувреме започна кошмарно за България. Стефан Мугоша не остави шансове на Михайлов с техничен диагонален изстрел в 50-тата минута. Хубчев реагира и вкара в игра нападателят на Левски Станислав Костов, но играта ни определено бе разконцентрирана. \n\r\nв 62-та минута добро двойно подаване завърши с опасен изстрел на Мирко Иванич, който мина на сантиметри от дясната греда на Михайлов. Няколко минути по-късно трима черногорци останаха срещу Занев, който по някакъв начин успя да отнеме топката и да лиши гостите от второ попадение. \r\nВ 71-та минута Костадинов опита удар с глава след центриране, но ударът му бе прекалено слаб и лесен за спасяване на Петкович. \r\nБългария бе близо до изравняване в 76-тата минута, когато Даниел Петкович спаси удар отблизо на капитана ни Ивелин Попов. \r\nНационалите натиснаха и след две минути Спас Делев опита ножичен удар, който обаче излезе в аут. \r\nВ 80-тата минута Станислав Костов бе фаулиран извън наказателното поле, но реферът посочи бялата точка. Тодор Неделев бе точен от дузпата и изравни резултата.\r\n17-годишният Минчев пък направи своя дебют, след като замени Спас Делев. \r\nБългарите тръгнаха да играят за пълен обрат, а в 86 минута Страхил Попов опита удар извън наказателното поле, който мина над вратата.\r\nГолемият шанс се откри в добавеното време пред Мартин Минчев, който бе изведен по диагонала, а ударът му мина на косъм от десния стълб. Минута по-късно пък черногорците имаха шанс да вземат трите точки, но Михайлов спаси удар от границата на наказателното поле.  \r\nТака двата отбора завършиха 1:1 и поделиха по една точка на старта на евроквалификациите. \"Лъвовете\" ще изиграят втория си мач срещу Косово в понеделник, 25 март.\r\n \r\n", "date": "2019.03.22", "title": "Спорна дузпа донесе точка на България срещу Черна гора "}
{"url": "https://www.dnes.bg/index/2019/03/22/vozrojdenie-novata-zloveshta-turisticheska-destinaciia-pylna-s-antraks.405403", "text": "След бумът на туристи, които искат да посетят радиоактивният Чернобил, ново опасно място привлича нестандартните пътешественици.\r\nНеговото име е о. Возрождение, в Аралско море, между Узбекистан и Казахстан. Там се намирала секретната база Аралск-7, която била използвана от Съветския съюз за тестване на най-смъртоносните био оръжия.\r\nВсе още о. Возрождение не е официална туристическа дестинация, но е напът да се превърне в такава.\r\nОфициално секретната база е закрита през 1991 г. Обитателите й я напускат толкова бързо, че оставят всичко след себе си - оборудване, покъщина, кораби. Сега градът, в който някога работниците са живеели, се е превърнал в призрачно място.\r\n                \n                Преди да бъде превърнат във военна база, бреговете на острова били обливани от тюркоазени вълни. Въпреки че климатът бил почти пустинен, той бил дом на рибарски селища. Но Червената армия имала нужда от място, където да тества опасните си био оръжия. Група от експерти внимателно търсили подходящото място - голям остров, възможно най-далеч от Русия.\r\nПрез 1948 г. о. Возрождение изчезнал от картата на света и се превърнал в поредната съветска база. Не било лесно да бъде открит,  тъй като това, което се знаело за него е, че е \"разположен на 3500 км от Москва, в средата на отдалечено вътрешно море, заобиколено от слабо населена пустиня, дълбоко в сърцето на Централна Азия.“\r\nПървите работници изпратени там издигнали жилища, които трябвало да приютят 1500 души. Построили лаборатории, училища, ресторанти, болници, военна база, летище и пристанище. През 60-те години на миналия век, ЦРУ заподозпяло, че в района се случва \"нещо подозрително\", но така и не разбрали повече по въпроса. А там учените забърквали антракс, нови видове едра шарка, бобонна чума и тиф. Това били само добре познатите на света био оръжия.\r\nНо съветските експерти не спрели до там. За да се справят с \"капиталистическите акули\" те създали нови видове био оръжия, които трябвало да бъдат резистентни на вече съществуващите медикаменти за лечение. Това били Q-треска, туларемия и ботулинов и венецуелски конски енцефалит.\r\n\"Мислехме, че правим нещо значимо, казва Димитрий Истомин, войник, който за кратко работел във военната база. - Тествахме био оръжията за доброто на родната си страна. Поне така ни казваха.\" \r\nЕстествено, инцидентите не били рядскост. През 1971 г. на острова погрешно е пусната едра шарка, която заразява 10 души. Трима от тях умират. През май 1988 г. се съобщава, че 50 000 антилопи, които са пасяли в близката степ са убити в рамките на един час от неясен вид оръжие. Говори се и за други зловещи смъртни случаи.\r\nСлед като Съветската армия панически напуска острова, останалите държави се притесняват, че след себе си те са оставили не само оборудването си, но и вирусите, които са създали. Учени от различни нации отиват там, за да проучат Возрождение. През 2002 г., чрез проект, организиран и заплатен от САЩ с помощта на Узбекистан, са деактивирани повече от шест ями със заровен антракс.\r\nДали сега там е напълно безопасно е въпрос без отговор. Но туристи от цял свят изявяват желание да посетят Возрождение. Всъщност, той вече е полуостров, тъй като малка ивица земя го свързва с континента. Въпреки това, да стигнеш до там не е най-лесната задача. Със сигурност ти трябва и защитен костюм.\r\nПрез 2017 година експертът Лес Билий казва пред BBC, че целият остров все още е заразен. \"Има малко антракс там, но това не е единственият проблем. Може би трябва да споменем труповете на всички заразени животни, умрели там и немаркираният гроб на жената, починала след пренасянето на незнайно био оръжие.\"\r\n ", "date": "2019.03.22", "title": "Возрождение - новата зловеща туристическа дестинация, пълна с антракс"}
{"url": "https://www.dnes.bg/balkani/2019/03/22/200-000-edinici-nelegalno-oryjie-ima-v-kosovo.405327", "text": "На територията на Косово има 200 000 единици нелегално оръжие, а от декември досега до съответните служби са изпратени само 500 молби за легализирането му, съобщава прищинският вестник \"Експрес\".\r\nОстанаха още три месеца до изтичането на срока за легализиране на незаконното оръжие. \r\nСпоред заместник-министъра на вътрешните работи Изми Зека притежанието на голям брой нелегално оръжие се дължи на недоверието в институциите и на напрегнатите отношения между Косово и Сърбия.\r\nСпоред решение на министерството на вътрешните работи всички граждани, които разполагат с нелегално оръжие, имат възможност до юни да подадат молби за легализирането му, пише БТА.\r\nГражданите, които притежават нелегално оръжие, може да бъдат глобени със 7500 евро или да получат присъда затвор до пет години.\r\n ", "date": "2019.03.22", "title": "200 000 единици нелегално оръжие има в Косово "}
{"url": "https://www.dnes.bg/notifikacii/2019/03/22/zashto-britancite-vladeiat-evropeiskiia-futbol.405414", "text": "Европейският футбол ще има отчетливо английски акцент тази пролет. Всичките шест клуба от Висшата лига, които започнаха сезона във високопрестижната Шампионска лига и Лига Европа, достигнаха до четвъртфиналите. Поне пет от тях ще могат да преминат към полуфиналите, пише в свой анализ The Wall Steet Journal.\r\nВ най-откритата Шампионска лига в последно време, Ливърпул ще се срещне с Порто, Манчестър Юнайтед ще играе срещу Барселона, а Тотнъм ще се бори с Манчестър Сити. (Четвъртият мач се изправи Аякс Амстердам срещу Ювентус.) В Лига Европа междувременно Арсенал ще срещне Наполи, докато Челси ще се изправи срещу Славия Прага.\r\nТова британско нашествие не е случайно. Тези шест клуба, известни като Голямата шесторка на Висшата лига, представляват шест от десетте най-богати клубове на планетата, показват данни на Deloitte. Подсилени от огромното богатство на лига, чиито телевизионни права надминават тези на всяка друга футболна лига в света, приходите им през миналата година варираха от 485 милиона долара за Тотнъм до 750 млн. долара за Манчестър Юнайтед.\r\n                \n                \"Поставихме знака, че отново сме на върха на футболния пейзаж, където смятаме, че този прекрасен клуб принадлежи\", каза мениджърът на Ливърпул Юрген Клоп за своя отбор след победата над Байерн в сряда - макар че може и да говореше за Висшата лига като цяло.\r\nСлед като се класира на четвъртфиналите, собственикът на неговия отбор Ливърпул Джон Хенри написа \"Сладко! Четири за Англия!\".\r\nИзненадата не е, че това се случва, а по-скоро, че отне толкова дълго време, за да се случи отново. Последният път, когато англичаните толкова масово завладяха Европа, беше преди десет години, когато огромното богатство на Висшата лига позволи на много клубове да съчетаят английската физика със скъпо внасяните чужди таланти. Най-малко един английски клуб се появяваше във всеки финал от 2006 г. до 2009 г. По време на този етап английските клубове също така заемаха 12 от 16-те места в полуфиналите.\r\nНо 2009 г. бележи повратна точка. Това съвпадна с решението на Кристиано Роналдо, който тогава бе безспорно най-добрият играч на планетата, и реши да премине от Манчестър Юнайтед в Реал Мадрид. В същото време в Барселона се появи едно аржентинско момче на име Лионел Меси. Така започна испанското десетилетие на европейския футбол. От сезон 2009-10, отборите от Ла Лига претендираха за спечелването на Шампионската лига и Лига Европа по шест пъти.\r\nЕдин аргумент в полза на отслабването на Англия в Европа е бруталността на Висшата лига и липсата на зимна почивка. Докато европейските клубове ползват почивния сезон, за да се презаредят с тренировъчни лагери на топло време, английските продължават да се конкурират в дъжда, само за да достигнат до критичните пролетни мачове, в напълно изтощен период.\r\nНо тази бруталност може да не е толкова вредна, колкото бе някога. Не само, че богатството на отбори като Манчестър Сити и Ливърпул означава, че могат да си позволяват по-дълги списъци с футболисти, но конкурентоспособността във висшата лига изглежда намалява. Голямата шесторка, инвестираща сериозно в мениджъри от световна класа, доминира в лигата и побеждава останалите по-силно от всякога. Разликата в класирането между шестото и седмото място през миналия сезон беше девет точки. Този сезон тази пропаст вече е 13 точки.\r\nУспехът на Англия е за сметка на Франция и Германия - които нямат представители в последните осем отбора. Този британски успех се случва паралелно с отпадането на два испански отбора - Атлетико Мадрид и Реал. Барселона е самотникът на Ла Лига, който все още продължава.\r\n\r\n ", "date": "2019.03.22", "title": "Защо британците владеят европейския футбол"}
{"url": "https://www.dnes.bg/usa/2019/03/22/trymp-praten-ot-bog-da-spasi-evreite.405416", "text": "По време на посещението си в Израел държавният секретар на САЩ Майк Помпео заяви пред Християнската телевизия, че е \"възможно президентът Доналд Тръмп да е пратен от Бог за да спаси евреите от Иран\".\r\nТой е напълно категоричен, че вярата му го е накарала да повярва в това и допълни, че САЩ прави всичко възможно да запази демокрацията в Близкия Изток и цялостта на еврейската държава.\r\nДумите му са в отговор на въпроса на интервюиращия, дали ако сега Тръмп бе на мястото на кралица Естер, би помогнал евреите да бъдат спасени от Иран.\r\n\"Като един истински християнин, вярвам, че е възможно\", казва Майк Помпео.\r\n\"Сигурен съм, че Бог има пръст в това\", добавя държавният секретар.", "date": "2019.03.22", "title": "Тръмп пратен от Бог да спаси евреите? "}
{"url": "https://www.dnes.bg/zvezdi/2019/03/22/djei-lo-i-aleks-rodriges-stanaha-modeli-na-slynchevi-ochila.405391", "text": "Дженифър Лопес и Алекс Родригес може да са заедно от много години, но това далеч не означава, че важи само за любовния фронт.\r\nНаскоро сгодилите се демонстрират хармонията си и в работата, представяйки нова колаборация с бранда за слънчеви очила Quay Australia.\r\n \r\nДвойката обяви партньорството си в създаването на нова линия аксесоари, в кампанията на която двамата участват като рекламни лица.\r\n \r\nКампанията е заснета в Маями, а Дженифър Лопес и Алекс Родригес позират с новите модели слънчеви очила.\r\n \r\nТенденциите в аксесоарите, според светската двойка, отново ще бъдат продиктувани от авиаторските форми и тези тип „котешко око“, които пасват идеално на фееричните и леки визии, на които залагаме през топлия сезон.\r\n \r\n", "date": "2019.03.22", "title": "Джей Ло и Алекс Родригес станаха модели на слънчеви очила"}
{"url": "https://www.dnes.bg/eu/2019/03/22/tieri-bode-populistyt-raztyrsil-politicheskata-scena-v-holandiia.405385", "text": "Бивш университетски преподавател, впуснал се в политиката, Тиери Боде разтърси холандския политически пейзаж, когато извоюва в сряда смайваща победа на регионалните избори и направи своята партия най-важна в Сената.\n\r\nТози 36-годишен любител на лиричните монолози, изпъстрени с цитати от класиците, е последен в поредицата пламенни популисти, нахлули с гръм и трясък на политическата сцена в Холандия, пише Франс прес.\n\r\nФормацията, която оглавява - Форум за демокрация (ФД), стана истинска политическа партия през 2016 г. и влезе в долната камара по време на последните парламентарни избори през март 2017 г.\n\r\nБоде, с френско-индонезийски произход, използва елегантната си физика, съчетана със силно присъствие в социалните мрежи, за да заглади ъглите на своята недвусмислена политическа визия: ФД е настроена срещу имиграцията, евроскептична и климато-скептична сила наред с други партии от европейската популистка десница.\n                    \n                    \n                \r\nДоктор по право, роден на 28 януари 1983 г. в Хемстеде близо до Амстердам, Боде демонстрира изцяло обширните си класически познания в победната реч от сряда, в която спомена \"совата на Минерва\" (римско съответствие на Атина, древногръцката богиня на мъдростта и науката, често изобразявана с една сова, олицетворяваща философията).\n\r\n\n\r\nБез да крие антиимигрантските си позиции, Тиери Боде не използва обаче антиислямистката риторика на своя политически съперник - депутата екстремист Герт Вилдерс, лидер на Партията на свободата, изгубила част от местата си в сената.\n\r\nПосланието на Вилдерс \"просто не намира толкова силен отзвук, както преди\", коментира Пепейн Бергсен, управител на консултантското дружество \"Флинт Глобал\".\n\r\n\"Боде успя много добре да разшири обхвата на това послание, превърна го в популистки манифест\"; успя също да открадне по малко избиратели от десноцентристката партия на премиера - НПСД, и от левите прогресисти в \"Демократи-66\", отбелязва експертът.\n\r\nЗвездата на Тиери Боде изгря през 2017 г., когато неговият Форум за демокрация спечели две места в долната камара на парламента. Преди това го познаваха като автор на редица книги, сред които \"Ойкофобията - страхът от самия себе си\": ключова тема за популистите, свързвана с възстановяването на държавата-нация.\n\r\nБоде се представя в Instragram и Тwitter за човек, отдаден на културни занимания като шахмата и пианото. Медиен шум предизвика наскоро снимка, на която политикът позира край един басейн гол, прикрил с ръка гениталиите си. Тогава му излезе прякорът \"политически денди\".\n\r\nТой си навлече и критики с това, че се показваше в компанията на спорни личности. Някои го описват като европейския телегеничен образ на популистката политика, водена от американския президент Доналд Тръмп.\n\r\nБоде афишира по-специално познанството си с британския ултраконсервативен полемист Майло Янопулос, възпяващ национализма на белите в САЩ и публично заклеймен наскоро заради коментарите му по повод масовите убийства в джамии от новозеландския град Крайстчърч.\n\r\nНа други снимки Боде позира с британския политик Борис Джонсън, защитник на Brexit, също и с \"наставника\" си Роджър Скрутън - британски философ с открито антиислямистки възгледи, подкрепящ унгарския премиер популист Виктор Орбан.\n\r\nОсвен това Боде призова за по-тесни връзки с Русия, проявявал се е и с оспорвани коментари за равенството между мъже и жени.\n\r\nДокосна обаче и една струна в душата на холандското общество, прочуто със своята толерантност, но разделено по въпроса за интеграцията на чужденците. \"Гласувам за Боде, защото не е толкова агресивен към мюсюлманите като Вилдерс\", заявява възрастна жителка на Утрехт, станал в понеделник арена на \"може би терористично\" кръвопролитие.\n\r\nСпоред Берт Вагендорп, наблюдател от влиятелния всекидневник \"Фолкскрант\", Боде се вписва в политическата традиция, водеща началото си от Пим Фортейн, убит преди 17 години.\n\r\n\"Боде е третата степен на холандската популистка ракета, изстреляна от Пим Фортейн през 2002 г., получила мощен тласък от Герт Вилдерс и пратена сега на Луната от Боде\", пише той. /БТА/", "date": "2019.03.22", "title": "Тиери Боде – популистът, разтърсил политическата сцена в Холандия "}
{"url": "https://www.dnes.bg/rusia/2019/03/22/rusiia-trymp-se-izkazva-bezotgovorno-za-golanskite-vyzvisheniia.405363", "text": "Говорителката на руското външно министерство Мария Захарова нарече безотговорно изявлението на президента на САЩ Доналд Тръмп, че е необходимо Вашингтон да признае цялостния суверенитет на Израел над Голанските възвишения, предаде ТАСС.\n\r\n\"Такива изявления, правени според нас безотговорно, може наистина да повлияят негативно\" върху близкоизточното уреждане, заяви Захарова днес пред телевизия \"Россия-24\". По думите й те може да предизвикат още по-силна дестабилизация в региона.\r\nГоворителката припомни, че основна задача на световната общност е да стабилизира ситуацията в Близкия изток, а не да предизвиква нови войни или да задълбочава разгорели се вече конфликти, допълва агенцията, цитирана от БТА.", "date": "2019.03.22", "title": "Русия: Тръмп се изказва безотговорно за Голанските възвишения"}
{"url": "https://www.dnes.bg/eu/2019/03/22/tusk-za-brexit-nadejdata-umira-posledna.405420", "text": "Ние се готвим за най-лошото, но се надяваме на най-доброто, защото надеждата умира последна. Това каза председателят на Съвета на ЕС Доналд Туск, след като европейските лидери изпратиха официално писмо на Тереза Мей, с което я информират за двете нови дати за Brexit, които й дадоха в отговор на нейната молба за отсрочка.\r\nАко Камарата на представителите в британския парламент другата седмица одобри сделката на ЕС и британското правителство за условията за плавна раздяла след 18 месеца, Обединеното кралство ще напусне на 20 май. Ако това не се случи, разводът може да настъпи още на 12 април, освен ако Лондон не реши да участва в евроизборите, което ще позволи отлагане без определен срок.\r\n                    \n                    \n                Тереза Мей  отхвърли още нощес възможността за участие в изборите за Европарламент в края на май, защото то не отговаряло на желанието на британския народ за раздяла.\r\nДо 12 април Лондон ще може да избира между 4 опции: излизане със и без сделка, искане на нова отсрочка, оттегляне на молбата за напускане.\r\n“Всичко сега е в ръцете на британския парламент и правителството на Тереза Мей”, заяви Туск.\r\nМеждувременно онлайн петицията за оттеглянето на искането за излизане от ЕС във Великобритания събра над 3 млн подписа само за два дни. Европейският съд разреши на Лондон, ако желае, еднократно да прекрати процеса и да остане в Сюза, без други последствия.\r\nПредседателят на Европейската комисия Жан-Клод Юнкер каза след края на срещата на върха, че дискусията за отношенията на ЕС с Китай е била много по-лесна от тази за Brexit.\r\n“Отношенията ни с Китай са добри, не прекрасни. Китай е конкурент, партньор и съперник”, каза Юнкер. \r\nТой съобщи, че е приел поканата на френския президент Еманюел Макрон и заедно с германския канцлер Ангела Меркел ще участват в преговорите в Париж с китайския президент Си Дзинпин във вторник. Двете основни теми, обявени преди срещата, която е част от европейското турне на китайския лидер, са климата и търговията.\r\n“От една страна ние сме партньори, от друга - конкуренти. Не само по отношение на икономиката, но и на политическите си системи. Това, което искаме е реципрочни отношения”, коментира германският канцлер Ангела Меркел след срещата.\r\nВ заключенията от срещата европейските лидери записаха, че “ЕС трябва да брани интересите си по отношение на нелоялните търговски практики, като използва в пълнота инструментите си за търговска защита на обществените си поръчки и осигури реципрочност за обществените поръчки с трети страни”. \r\nЕС е разделен по отношение степента на протеционизъм към собствените си компании, като Франция и Германия настояват за приемане на стратегия за реципрочност, докато северните страни държат на свободната търговия.\r\nЕС и Китай ще се срещнат на 9 април в Брюксел, като Съюзът разчита да договори по-широко присъствие на европейските стоки на китайския пазар и достъп на своите фирми до обществените поръчки в Китай. В момента Пекин може да участва в търговете в ЕС, като това не е разрешено на европейските компании в Китай.\r\nЕС заплашва да ограничи достъпа на китайски компании до обществените поръчки в Европа, ако не получи отстъпки. От 1 април влиза в сила и специален скринингов механизъм на китайските инвестиции, който цели да предпази европейските компании от изкупуване.", "date": "2019.03.22", "title": "Туск за Brexit: Надеждата умира последна"}
{"url": "https://www.dnes.bg/za-da-se-razbirame/2019/03/22/za-neobvyrzanite-kak-da-prejiveete-sezona-na-svatbite.405272", "text": "Пролетта и лятото са най-подходящото време за сключване на брак. Много двойки избират своята най-важна дата в съвместния си живот именно в този слънчев период от годината, защото хубавото време и приятните температури допринасят за доброто настроение, важно за този празник на любовта.\r\nС настъпването на сезона на сватбите вероятно ще получите покани от свои приятели, но ако сте необвързани може да изпитате известно безпокойство. За по-чувствителните дами да се появят без кавалер или партньор на такова събитие понякога е психологическо изпитание, което може да потисне доброто настроение и самочувствието.\r\nЗа да се справите е необходимо да следвате някои малки правила, които ще ви помогнат да се насладите на своето гостуване.\r\n                    \n                    \n                \r\nАко получите покана за сватба, не се стресирайте от мисълта, че няма с кого да отидете. Това не е причина да не отидете. Помислете коя от приятелките си можете да вземете със себе си, ако все пак не можете да си представите как отивате сама на такова събитие. И също така си помислете колко възможности за запознанства ще имате, ако решите да отидете сама с гордо вдигната глава. Предварителната нагласа има голямо значение за самочувствието.\r\n\r\nДори вътрешно да изпитвате известна несигурност в себе си, не го показвайте. Не забравяйте, че хората не знаят какво се случва в душата ви и ще доловят единствено вибрациите, които вие самите изпращате.\r\n", "date": "2019.03.22", "title": "За необвързаните! Как да преживеете сезона на сватбите? "}
{"url": "https://www.dnes.bg/pr/2019/03/22/spektakyl-izvyn-razuma-i-gravitaciiata.405419", "text": "Австралийският спектакъл A Simple Space обърква представите за гравитация и за предел на човешките възможности. Артистите от трупата за съвременен цирк Gravity & Other Myths излизат за пръв път пред българска публика на 18 октомври по време на фестивала ONE DANCE WEEK. Той е част от събитията в Пловдив – Европейска столица на културата 2019.\r\nA Simple Space е главозамайващ полет на 7 акробати без технологии и трикове, без осигурителни въжета, против законите на физиката. Свободният превод на заглавието на спектакъла може да е „токов удар“ или „извън разума“, защото в напълно голото пространство на сцената трупата от Аделаида довежда сетивата на зрителя до тези състояния.\r\n                \n                Зад кулисите няма нищо. Няма светлинни и звукови ефекти, няма грим и специални костюми. Само перкусии на живо отмерват ритъма на прелитащите тела. Не си представяйте просто цирк. Не си представяйте и „Сирк дьо солей“. \r\n\"Абсолютен триумф“, пише британският \"Гардиън“ за австралийското шоу. „Физически театър, който ти отвява главата“, допълва специализираното изданието на Единбургския фестивал, най-големия фестивал на изкуствата в света. „Тези каскади, предизвикващи гравитацията, спират дъха, удоволствие е да гледаш“ според оценката на авторитетното списание за изкуство \"Стейдж“.\r\nGravity & Other Myths се събират преди 10 години и създават нов вид акробатичен физически театър, който чупи моделите едновременно на цирковото и на театралното изкуство. Компанията е носител на няколко престижни награди за съвременен танц, театър и цирк в Европа и Австралия.\r\nДо момента A Simple Space е представен в 14 държави на 6 континента. Спектакълът е сред най-зрелищните събития на ONE DANCE WEEK 2019 и е подходящ за зрители над 7-годишна възраст. \r\nБилети се продават онлайн в системата на EpayGo.bg и на касите на EasyPay. Поради големия интерес препоръчваме предварителното им закупуване.\r\n12-ото издание на международния фестивал за съвременен танц и ONE DANCE WEEK ще представи разширена програма през септември и октомври 2019 в Пловдив. Основната сцена по традиция е Домът на културата “Борис Христов” в Пловдив. Бъдете с нас и на @onedanceweek във Facebook и Instagram, както и на www.onedanceweek.com.\n\r\n ", "date": "2019.03.22", "title": "Спектакъл извън разума и гравитацията"}
{"url": "https://www.dnes.bg/index/2019/03/22/za-da-upravliavash-boeing-737-sa-ti-nujni-56-minuti-i-tablet.405398", "text": "Пилотите, които са управлявали старите модели на Boeing 737 са преминали през кратък, самостоятелен курс, за да се качат на борда на новия MAX 8. Това съобщава говорителят на два американски авиопревозвача пред CNN.\r\nКурсът продължавал между 56 минути и 3 часа, в зависимост коя компания го провежда, и обяснявал всички разлики между старите модели 737 и  MAX 8. Всички, с изключение на най-важната - системата MCAS, която е най-вероятната причина за катастрофите на самолетите на Етиопските авиолинии и Lion Air. \n\n\n\r\n\"Курсът не се води от треньор, а е самостоятелен. Отнема най-много три часа. - казва Майк Тревино пред CNN. - Но когато MCAS бе инсталирана в самолетите, Boeing не предупреди пилотите. Все пак те са свикнали да управляват 737. Това не е изцяло нова машина за тях, просто нова система.\"\r\n                \n                Това беше пълна подигравка,  категоричен е капитан Денис Тайер от Съюзът на обединените пилоти.\r\nТой преминал своя курс за управление на   MAX 8 на таблет само за 56 минути.\r\n\"Ако ще имаш система на борда на самолета, с която ще трябва да се борим, ако се развали, то ще ни е нужна подготовка от първо лице\".\r\nНеговият курс покривал четири различни фрагмента - разликите между старите и новите модели, двигателите, някои от системите и сензорите, но и при него било пропуснато да се спомене за MCAS.\r\nСистемата, която кара носа на самолета да се наклони напред ако усети подозрително намаляване на скоростта се смята за причината, поряди която двата Boeing 737   MAX 8 се разбиха за по-малко от 15 минути след излитането си.\r\nОт Boeing все още отказват да коментират твърденията на пилотите.", "date": "2019.03.22", "title": "За да управляваш Boeing 737 са ти нужни 56 минути и таблет"}
{"url": "https://www.dnes.bg/stranata/2019/03/22/momicheto-napadnalo-syuchenichka-v-gabrovo-v-novo-uchilishte.405418", "text": "След като нанесе побой на друго момиче, осмокласничката от Габрово ще бъде преместена в ново училище, съобщават от БНР.  Спрямо 15-годишната ученичка няма да бъде образувано наказателно производство.\r\n\n\r\nРайонната прокуратура е изпратила материалите по случая на Комисията за  борба с противообществените прояви на малолетни и непълнолетни за  прилагане на възпитателни мерки спрямо осмокласничката. Тя ще бъде  преместена в друго училище, по решение на Педагогическия съвет на  Професионалната гимназия по туризъм в Габрово. Със забележка и порицание  са наказани момичетата, които са заснели побоя и са били пасивни  наблюдатели.\r\nС пострадалата 13-годишна ученичка работи психолог и Педагогическият  съветник на училището. Случаят получи широк обществен отзвук в града.  Мерки за превенция на агресията сред децата и младите хора обсъждат  представители на заинтересованите институции.\r\n \r\n\r\n ", "date": "2019.03.22", "title": "Момичето нападнало съученичка в Габрово – в ново училище"}
{"url": "https://www.dnes.bg/obshtestvo/2019/03/22/stroejyt-na-nebostyrgacha-zlaten-vek-bez-narusheniia.405400", "text": "Проверка на ДНСК не е установила нарушения във връзка със строежа на сградата на ул. \"Златен рог\" в кв. \"Лозенец\". Това съобщиха от пресцентъра на Столичната община.\r\nВ общината са получени няколко сигнала с искания за проверки на документация и на строителния процес на 34-етажната сграда на \"Артекс\".\n\nОсвен от граждани и Инициативен комитет \"Лозенец\", писма има от националния омбудсман (на 29 ноември 2017 г.) и от  председателя на комисията по вътрешен ред и сигурност на Народното  събрание Цветан Цветанов (на 12 юни 2018 г.).\r\nСигналът, препратен от  Цветан Цветанов за проверка на строителството на сградата \"Златен век\" е  получен още на 21 май 2018 г. в Столична община директно от Инициативния  комитет.\r\n                    \n                    \n                Комитетът и Цветан Цветанов са информирани, че във връзка  с получените сигнали за незаконно строителство в Общината и други  институции, още на 05 януари 2018 г. е извършена проверка от  компетентната институция – ДНСК и РДНСК Югозападен район. Столична  община е информирана на 30 януари 2018 г., че проверката не е установила  нарушения по отношение на законосъобразността на издадените строителни  книжа. Проверките за изпълнение на строителния процес също са изцяло от  компетентността на ДНСК.\r\nОт общината изреждат и хронологията, свързана с издаването на разрешение за строеж.\r\nТо е издадено на 26 януари 2007 г. от главния архитект на София (арх. Диков) на името на ЕТ \"ДЖИ-БИ-АЙ-91- Жанета Младенова\" и ЕТ \"Румен Марков – Джоинт Билдинг инвестмънт\". Разрешението е издадено съгласно застроителния и регулационен план от 1996 г., одобрен от арх. Стоян Янев.\r\nПротокол №2 за откриване на строителна площадка, с който започва строителният процес, е съставен на 11 януари 2010 г. от надзорната фирма \"Консултантска инженерна група\" ООД.\r\nРазрешението за строеж на сградата е презаверено на 19 ноември 2012 г. от арх. Диков на името на фирма \"Кристела\" ООД с управител Румен Марков.\r\nНа 14 декември 2016 г. в направление \"Архитектура и градоустройство\" постъпва заявление от \"Кристела\" ООД за повторна презаверка на разрешението за строеж. Инвеститорът е информиран, че разрешението няма да бъде презаверено. На 03 февруари 2017 г. фирмата оттегля искането си за презаверка. На 06 февруари 2017 г. главният архитект със своя заповед прекратява административното производство по заявлението за презаверка.\r\nВъв връзка с искания на управителя на \"Кристела\" ООД за допускане на изменения в одобрения инвестиционен проект в НАГ е получено тълкувателно писмо от зам.-министъра на регионалното развитие и благоустройството Валентин Йовев (№70-00-906/30.08.17 г.) В тълкувателно писмо за конкретния строителен обект зам.-министър Йовев определя: \"Срокът за завършване на строителството е 10 г. и се отчита от датата на започване на строителството, а именно от датата на съставяне на протокол образец 2\" (11 януари 2010).\r\nНа 09 януари 2019 г. Инициативен комитет \"Лозенец\" информира главния архитект на Столичната община, че като жалбодатели са получили писмо от министъра на регионалното развитие и благоустройството Петя Аврамова, в което се казва, че писмото на зам.-министъра не е имало задължителен характер. Веднага след като тази информация е получена в НАГ, тя е изпратена до началника на ДНСК, който единствен е компетентен да извърши проверка на строежа предвид категорията му.\r\nСтроежът на ул. \"Златен рог\" 10 е втора категория и съгласно разпоредбите на Закона за устройство на територията проверките на строителния процес и на строителните книжа се извършват от Дирекцията за национален строителен контрол (ДНСК). НАГ-СО има правомощия и компетентност да проверява само строежи с по-ниски категории (4-а и 5-а). Съгласно ЗУТ главният архитект на Общината няма компетенции да констатира незаконно строителство и да спира строителството на строежи от втора категория, какъвто е строежът на ул. \"Златен рог\" 10. Такива правомощия са предоставени единствено на органите на ДНСК.\r\n ", "date": "2019.03.22", "title": "Строежът на небостъргача \"Златен век\" - без нарушения"}
{"url": "https://www.dnes.bg/technology/2019/03/22/amazon-vliza-na-pazara-na-video-reklamite.405335", "text": " Amazon откри нов начин да вземе парче от пазара на дигитална реклама за 129 млрд. долара, доминиран от Google и Facebook Inc. - продавайки видеоклипове в приложението за пазаруване за смартфони на гиганта в електронната търговия, предава Bloomberg.\r\nAmazon провежда бета тестове на рекламите в приложението си за iOS от няколко месеца, твърдят хора, запознати с плана. Подобен продукт за Android на Google е планиран за по-късно тази година, поясняват източниците, които са поискали да не бъдат идентифицирани, тъй като не са упълномощени да споделят информацията публично.\r\nКратките видеоклипове се появяват в отговор на резултатите от търсенето в приложението за пазаруване, ценно място за рекламодателите, тъй като хората, които търсят продукти в приложението, имат по-голяма склонност да купуват, отколкото тези, които прелистват през Facebook или гледат видеоклипове в YouTube.\r\n                    \n                    \n                Amazon се очертава като бързо растящ претендент на пазара за цифрови реклами, тъй като генерира 50% от всички онлайн продажби в САЩ. Пазарният дял на Amazon в областта на цифровите реклами ще нарасне до 8,8% през тази година спрямо 6,8% през 2018 г., става ясно от доклад на EMarketer Inc. Лидерът Google ще отчете спад на дела си до 37,2% от 38,2%.\r\n\r\n ", "date": "2019.03.22", "title": "Amazon влиза на пазара на видео рекламите"}
{"url": "https://www.dnes.bg/obshtestvo/2019/03/22/redica-vec-ove-triabva-da-se-premahnat-narushavat-direktivi.405359", "text": "Голяма част от ВЕЦ-овете са изградени в тежко нарушение на директивите на Европейския съюз (ЕС). Това каза Димитър Куманов, основател на \"Риболовен клуб Балканка\", в ефиран на . В момента има наказателна процедура срещу България за неспазване на директивата за хабитатите, свързани със зоните от „Натура 2000“, коментира той.\r\n\"Много от ВЕЦ-овете са построени без оценка на въздействие и без оценка на съвместимост с мрежата „Натура 2000“. Поради това има директни становища, че има риск от значително увреждане\".\r\nТези ВЕЦ-ове ще бъдат премахнати, тъй като европейското законодателство е нарушено много тежко, заяви Куманов.\r\n                    \n                    \n                \"В язовир „Цанков камък“ са вложени 1.5 млрд. лв. за порядъка от 80 вата инсталирана мощност на Водно електрическата централа под него, което е груба грешка\".\r\nПри язовир „Яденица“ има огромен сеизмичен риск. Нормите за проектиране на сгради и съоръжения забраняват строителство на язовири в такива сеизмични райони с огромни разломи, отбеляза той.\r\n", "date": "2019.03.22", "title": "Редица ВЕЦ-ове трябва да се премахнат, нарушават директиви"}
{"url": "https://www.dnes.bg/politika/2019/03/22/jeliazkov-shte-iskame-sledvashtiiat-ep-da-gleda-paketa-mobilnost.405393", "text": "Правителството ще продължава да настоява пакетът \"Мобилност\", срещу който протестират родните превозвачи, да бъде гласуван в следващия европарламент. Ако все пак той влезе в пленарната зала има пълна мобилизация за внасяне на изменителни текстове, с които да се защитят исканията на недоволните превозвачи, заяви транспортният министър Росен Желязков. \n\n\n\r\nТой отбеляза, че се готвят и протести в Страсбург заради пакета \"Мобилност\".\n\r\nВчера стана ясно, че пакетът \"Мобилност\", срещу който протестират превозвачите заради задължителните почивки, може да влезе в дневния ред на пленарната сесия на Европарламента идната седмица. В ЕП пакетът е подкрепен от социалистите и либералите, против са консерваторите и зелените, а в ЕНП разделени.\n                    \n                    \n                \r\n\"Правим всички необходимо, за да гарантираме едно справедливо европейско законодателство. Ние не сме против пакета \"Мобилност\", а сме против протекционизма и против рестриктиращите норми така, както са предвидени в момента\", отсече Росен Желязков.\n\r\nТой обясни, че при всяко положение с колегите му от Полша, Унгария, Литва, Латвия, Румъния, които са срещу пакета \"Мобилност\", ще настояват пакетът \"Мобилност\" да се гледа в следващия европарламент.\n\r\n\"За първи път с този пакет Европа е разделена по географски признак, както и по политически признак. Разделена е по начин, който няма прецедент - настоява се за законодателство, което разделя Европа\", посочи Желязков.", "date": "2019.03.22", "title": "Желязков: Ще искаме следващият ЕП да гледа пакета \"Мобилност\""}
{"url": "https://www.dnes.bg/index/2019/03/22/bashur-iznenada-emiliia-s-ogromen-buket.405387", "text": "\"Обичаме и живеем за децата си. Живеем за чиста и неопетнена Любов каквато е нашата. Благодаря на цялото ни семейство За всичко!!! На всички хора с които работя, както и на всички приятели и почитатели за безрезервната подкрепа!“. Това написа Емилия във Фейсбук.\r\nВчера певицата стана на 37 години и по този повод направи своеобразна равносметка на живота си.\r\n \r\nИзпълнителката сподели снимка със съпруга си Жорж Башур. На нея се вижда, че той ѝ е подарил огромен букет от сребристи и червени рози, в средата на който има микрофон, направен отново от същите цветя. До него има бяла звезда с надпис: „Обичам те, моя Звезда!“.\r\n \r\nМного приятели и фенове на Емилия я поздравиха за празника.\r\n \r\n„Благодаря на Господ за всичко, което имам и най-много благодаря на Мъжа ми, който ме приема такава каквато съм! За първи път съм себе си и за първи път усещам, че съм Жена и живея благодарение на него! Много е важно кой е до теб в хубаво и в лошо!“, написа още тя.\r\n \r\nНа рождения си ден певицата е заснела клипа към най-новата си песен.\r\n \r\n", "date": "2019.03.22", "title": "Башур изненада Емилия с огромен букет "}
{"url": "https://www.dnes.bg/world/2019/03/22/nad-70-zaginali-pri-sblysyk-na-dva-avtobusa-v-gana.405377", "text": "Най-малко 70 души загинаха при катастрофа между два автобуса в Гана, предаде ТАСС, като се позова на местни медии.\r\nЗлополуката е станала през нощта в Амома Нкванта, в централната част на страната. \r\nВъв всеки от двата автобуса имало повече от 50 души.\r\nСлед сблъсъка едното от транспортните средства се запалило.\r\n \r\n/БТА/\r\n ", "date": "2019.03.22", "title": "Над 70 загинали при сблъсък на два автобуса в Гана"}
{"url": "https://www.dnes.bg/obrazovanie/2019/03/22/1700-mesta-po-malko-v-universitetite-koi-sa-zasegnatite.405397", "text": "Приемът в университетите ще бъде намален, съобщи днес образователният министър Красимир Вълчев. Във ВУЗ-овете през 2019 г. ще бъдат приети около 54 000 студенти. В тази бройка, освен бакалаври, влизат и магистри и докторанти. В сравнение с 2018 г. местата ще бъдат с 1700 по-малко, съобщава .\n\r\nВ 16 професионални направления тази година няма да има прием. Това засяга Аграрния университет в Пловдив, Великотърновския университет \"Св. Св. Кирил и Методий\", Лесотехническия в София, Медицинския университет в Плевен, Русенския университет \"Ангел Кънчев\", Софийския университет \"Св. Климент Охридски\", Шуменския университет \"Епископ Константин Преславски\", университета по хранителни технологии в Пловдив, Националния военен университет \"Васил Левски\" във Велико Търново.\n                    \n                    \n                \r\nОт МОН заявиха, че мярката се налага заради разминаване между броя на нужните специалисти и приетите студенти.\n\r\n\"Обществената загуба ще бъде много по-голяма, ако не осигурим специалисти. Броят на завършващите ученици е един и същ, ние не можем да го променим. Трябва да направим така, че да насочим по-голямата част от тях към инженерно-техническите професионални направления\", каза образователният министър.\n\r\nЗа първи път през следващата година учениците в X клас ще полагат изпит за завършване на първи гимназиален етап. Удостоверението за него ще включва оценките от 8 клас до 10 клас. Абитуриентите през 2021 г. ще получат първите дипломи за средно образование по новата система на обучение – в тях ще бъдат вписани оценките от 11 клас и 12 клас.\n\r\n\"Това ще се отнася за всички гимназии, независимо дали са профилирани или професионални. В дипломата на учениците за 12 клас ще са оценките по български език, математика, физическо възпитание, гражданско образование и по чужд език. В професионалните гимназии чуждият език обаче ще бъде по професията\", съобщи днес на пресконференция заместник-министърът на образованието и науката Таня Михайлова.\n\r\nТя каза, че вчера се е състояла среща със Съвета на ректорите и е станало ясно, че при кандидатстването на учениците в университет могат да бъдат използвани и оценките от първия гимназиален етап, вписани в удостоверението за завършен първи гимназиален етап.", "date": "2019.03.22", "title": "1700 места по-малко в университетите. Кои са засегнатите?"}
{"url": "https://www.dnes.bg/obshtestvo/2019/03/22/kazus-momiche-poiska-da-trenira-futbol-bfs-mu-zabrani.405396", "text": "Момиче от Видин получи отказ да тренира любимия си спорт - футбол. \r\nПроблемът се оказа, че възрастта й позволява да тренира и играе в отбор за девойки с възраст 16-18 г., но такива отбори нямало в България. \r\nЗаради това тя иска да играе със своите връстници момчета от местния общински отбор. \r\nОт видинския тим са отправили запитване до Зоналния съвет на БФС във Велико Търново, но получават отказ.\r\nОт БФС след това също са отказали на момичето да третира в отбора на момчетата.\r\nТака че родителите й са подали жалба до Комисията за защита от дискриминация. \r\nТя  ще разгледа случай пред следващата седмица, уточняват от пресцентъра на Комисията.", "date": "2019.03.22", "title": "Казус: Момиче поиска да тренира футбол, БФС му забрани"}
{"url": "https://www.dnes.bg/notifikacii/2019/03/22/facebook-otstrani-seriozen-byg-v-sigurnostta-si.405395", "text": "Facebook успя да отстрани сериозен пробив в сигурността си. Компанията е отстранила бъг, който е \"складирал\" паролите на потребители на социалните мрежи на обикновен текстови файл, пише .\n\r\nТой е бил съхраняван във вътрешната система на Facebook и е бил достъпен за около 20-те хиляди служители на компанията.\r\nЕксперт по сигурността заяви, че проблемът вероятно датира още от 2012 година и е засегнал около 600 милиона потребители.\r\n ", "date": "2019.03.22", "title": "Facebook отстрани сериозен бъг в сигурността си "}
{"url": "https://www.dnes.bg/stranata/2019/03/22/velikden-sled-mesec-no-cenite-na-iaicata-veche-sa-nagore.405394", "text": "Месец преди Великден яйцата поскъпват. В четири области на страната скокът в цената е с до 12%, по данни на Системата за агропазарна информация. \r\nСпоред последния седмичен бюлетин средната цена на стандартните яйца е 27 стотинки за брой, като има райони, в които тя достига до 38 стотинки.\r\nЕкспертите не се наемат с прогноза дали поскъпването ще продължи и до какви нива ще стигнат цените до края на април, когато е Великден, предаде БНР. \r\nПоскъпване, но по-незначително, има и при месото и млечните продукти.\r\nМиналата година преди празника статистиците на системата пресметнаха, че стандартно Великденско меню за четиричленно семейство, включващо агнешко месо, хляб, салати, млечни продукти, бира и ракия, струва между 90 и 100 лева на домакинство, като най-скъпа излизаше Великденската трапеза в Русе, а най-евтина – в Бургас.", "date": "2019.03.22", "title": "Великден след месец, но цените на яйцата вече са нагоре"}
{"url": "https://www.dnes.bg/obshtestvo/2019/03/22/ministyr-zaharieva-s-bylgarskoto-kimono-za-olimpiadata.405386", "text": "Вицепремиерът и министър на външните работи Екатерина Захариева е на посещение в Япония. През първия ден от визитата си тя проведе редица срещи, на които двете страни изразиха готовност да обменят експерти в различни области, да подпомогнат Западните Балкани с конкретни проекти, да задълбочат сътрудничеството си в образоването, културата, спорта и равнопоставеността на мъжете и жените, съобщиха от Министерството на външните работи.\n\r\nВъв Facebook Екатерина Захариева публикува своя снимка с кимоно, на което се виждат български мотиви. \n\r\nПроектът “Кимоно” е по поръчка на японския олимпийски комитет във връзка с провеждането на Летните олимпийски и параолимпийски игри в Токио през 2020 г.\n                    \n                    \n                \r\nЦелта е да се изработят 196 кимона, пресъздаващи традициите, културата и природата на всяка от държавите, които ще участват в игрите. На 130 държави вече изцяло ръчно са изработени кимона. Едно от тях е кимоното, с което ще бъде воден българският отбор на олимпиадата, на него може да се видят мотиви от различни български носии върху плата.\n\r\nОлимпийският комитет ще организира церемония с всички кимона като част от откриването на олимпийските игри.", "date": "2019.03.22", "title": "Министър Захариева с \"българското\" кимоно за Олимпиадата"}
{"url": "https://www.dnes.bg/index/2019/03/22/zodiite-koito-vinagi-sydiat-drugite.405390", "text": "Има няколко зодии в зодиака, представителите на които са доста осъдителни. Те не се съобразяват с факта, че критикуването на другите хора може да бъде понякога унищожително. Със своята осъдителност хората от тези знаци често подлагат на натиск околните и влияят върху действията им.\r\nПредставителите на тези знаци не са лоши, но понякога са твърде предубедени, твърде тесногръди и предпочитат да слагат оценки на познатите и близките си, вместо да им покажат малко съпричастност.\r\n \r\nЕто и кои са тези 4 зодии:\r\n \r\n\r\n \r\nПредставителите на Рак приемат всичко твърде лично. Те са много критични хора, но пък са доста обективни, а ако ви кажат болезнената истина, то е защото вероятно искат да ви помогнат! Така че спрете да им се сърдите. Тези хора са много проницателни и не искат да ви обидят нарочно. Въпреки че е добре да се доверите на интуицията си, трябва да разберете, че те са много чувствителни души и в резултат на това понякога реагират прекомерно сериозно.\r\n \r\n\r\n \r\nДевите непрекъснато се възмущават на някакви неща около себе си, които намират за недостатъчно добри или далеч от перфектни. Те са хора, които се притесняват от недостатъците на другите и се тревожат за тях, особено когато те принадлежат на техни близки. Девите трудно могат да приемат, че никой не е съвършен, дори и те самите. Затова често реагират твърде дребнаво, тесногръдо и праволинейно.\r\n \r\n", "date": "2019.03.22", "title": "Зодиите, които винаги съдят другите"}
{"url": "https://www.dnes.bg/obshtestvo/2019/03/22/ucheni-ot-ban-otkroveno-i-kategorichno-kanabisyt-ubiva-raka.405405", "text": "Екстракт от канабис доказа силна антитуморна активност при инвитро експерименти. До такива изводи са достигнали учени от БАН, а резултатите обяви доц. Ива Угринова, директор на Института по молекулярна биология, съобщи пресцентърът на академията. \n\n Нейният екип работи по националната научна програма \"Иновативни нискотоксични и биологично активни средства за прецизна медицина\" - БиоАктивМед. По програмата БиоАктивМед работят учени от 7 института на БАН и 5 университета. Целият мащаб на проектите по програмата ще бъде представен на 26 март.\n\r\nПървите резултати са станали факт, след като учените третирали с канабидиол - екстракт от канабис 9 линии туморни клетки - от млечна жлеза, бял дроб и шийка на матка. \n                    \n                    \n                \r\nПриродното вещество е показало ясно токсично действие върху клетките, съизмеримо с това на синтетичните цитостатици. Екипът изследователи изрично уточнява, че канабидиолът е купен от чужда фирма, тъй като в България той е забранен. \n\r\nУчените се надяват това ограничение за научни цели да се преосмисли. \n\r\nДоц. Угринова каза още, че по проекта биха могли да бъдат разработени хранителни добавки, които да подсилят ефекта на конвенционалното лечение.\n\r\nТя не скри, че се надява някой ден да се стигне до клинични изпитания за лекарствен продукт.\n\r\nПредстои да се изследват екстракти от гинко билоба, мащерка, тинтява, коча билка, салвиа, българският ендемит Betonica bulgarica и лимфа от охлюви рапана и хеликс. При всички тях ще се търси освен противотуморен ефект, но и действието им върху инфекциозни и невродегенеративни заболявания.", "date": "2019.03.22", "title": "Учени от БАН откровено и категорично: Канабисът убива рака!"}
{"url": "https://www.dnes.bg/akoshtete-vqrvaite/2019/03/22/pyrvoto-klonirano-policeisko-kuche-v-akademiia-za-obuchenie.405337", "text": "Двумесчната клонирана полицейска овчарка Кунмин, с прякор Кунсюн, пристигна в базата за полицейски кучета, информира Радио Китай. \n\r\nКунсюн бе клонирана от седемгодишната овчарка от юннанския полицейски участък Пуър, чийто прякор е Хуахуанма. Тя е помогнала на полицията при разрешаването на редица случаи.\r\nОбикновено обучението на куче като Хуахуанма отнема четири или пет години и струва над 500 000 юана (74 480 щатски долара). Затова на полицаите им дошла идеята за клонинг, за да спестят пари и време.\r\nЗа клонирането на Кунсюн било взето тънко парче кожа и изпратено в лаборатория в Пекин за култивиране на клетки, а по-късно отгледан ембрион, който бил трансплантиран в сурогатната майка.\r\nКунсюн се родила с тегло от 540 гр и дължина 23 см. Нейното ДНК е 99,9% идентично с това на майка ѝ, сочат резултатите от изследването на базата за полицейски кучета Нанчан.\r\n ", "date": "2019.03.22", "title": "Първото клонирано полицейско куче - в академия за обучение "}
{"url": "https://www.dnes.bg/politika/2019/03/22/viceprezidentyt-prizova-da-cenim-uchitelskata-profesiia.405384", "text": "\"Ако искаме най-свидното – децата ни, утре да живеят в един по-добър свят, трябва да ценим учителската професия, да се борим за нейното място, да уважаваме учителите. Така, както повеляват традициите на българското образование.\" Това заяви вицепрезидентът Илияна Йотова в приветствието си по повод 140-ата годишнина на 55 Средно училище \"Петко Каравелов\" в столицата. Илияна Йотова бе официален гост на тържествения концерт, който се проведе в зала 1 на Националния дворец на културата, съобщава прессекратиатът на президентството\n\n\n\r\n \r\nИлияна Йотова определи родителите като най-големите съюзници на учителите в тяхното дело. \"Учителите не са наши опоненти. Те също са родители, те имат нашите тревоги и съмнения, надежди и мечти. Трябва да работим заедно с тях за децата ни\", отбеляза вицепрезидентът.\r\n \r\nНа учителите Илияна Йотова пожела сила и кураж в мисията да дават знания, да възпитават, да изграждат личности. \"Вие имате много важна задача – да се справяте с агресията и отчуждението, да компенсирате онова, което ние, родителите, често забравяме да казваме на децата си. Благодаря Ви от сърце\", заяви вицепрезидентът.\r\n \r\nДа бъдат добри и толерантни пожела на учениците Илияна Йотова. \"Най-добрият лек за всички злини е свободата. Това бе веруюто на вашия патрон Петко Каравелов. Бъдете му верни и вие. Бъдете свободни хора! Не се страхувайте да отстоявате мнението си, бъдете сигурни в себе си дори да срещате съпротива\", заяви вицепрезидентът. \"Модерна България е във ваши ръце, силна държава се гради от силни личности\", подчерта Илияна Йотова.\r\n ", "date": "2019.03.22", "title": "Вицепрезидентът призова да ценим учителската професия"}
{"url": "https://www.dnes.bg/sofia/2019/03/22/umni-svetofari-za-peshehodcite-a-a-za-shofiorite-zashto-niama.405392", "text": "Недоволен софиянец подаде жалба в Комисията за защита от дискриминация заради т.нар. \"умни\" светофари.\n\r\nТой твърди, че се чувства дискриминира спрямо останалите участници в движението, защото на тях на им се налагало да натискат бутон, за да чакат зелена светлина, за да преминат. \n Жалбата му ще бъде разгледана през следващата седмица, съобщиха от пресцентъра на КЗД. \n\r\nНа 200 кръстовища в столицата вече са монтирани такива бутони на светофарите. Първите бяха поставени през 2016 г.\n\r\nСпоред шефа на \"Управление на трафика\" в Столична община Димитър Петров по една минута на светофарен цикъл може да се спести на някои кръстовища в София, благодарение на бутоните за пешеходци. \n                    \n                    \n                \r\nТе са част от система, която има и други функции, като една от бъдещите й възможности е засичане на линейки и осигуряване на бързото им преминаване. \r\n \r\n20 милиона лева е стойността на системата, като проектът е финансиран от Столична община със заем от Европейската инвестиционна банка. \r\n ", "date": "2019.03.22", "title": "\"Умни\" светофари за пешеходците, а? А за шофьорите защо няма!"}
{"url": "https://www.dnes.bg/obshtestvo/2019/03/22/ninova-kupila-apartament-ama-predi-18-g-nesravnimo-e.405415", "text": "Соцлидерката Корнелия Нинова заяви, че е несравнима ситуацията с неин апартамент, купен преди години и тези на настоящата власт.\n\n\n\"Този апартамент е закупен преди 19 или 18 години, когато нито съм  участвала в политиката, даже не съм имала идея да участвам в нея, камо  ли да бъда председател на БСП\", коментира Нинова на брифинг.\r\n\"Отхвърлянето на техния проблем, връщайки 20 години назад в съвсем  различна ситуация, при различни цени, няма да ги спаси в положението, в  което се намират\", заяви още Нинова, цитирана от \"Фокус\".\r\nПо думите й скандалът с апартаментите на властта не е \"поредното петно, което Борисов ще изчисти от костюма си, който вече целият е в петна\".\r\n                    \n                    \n                Нинова заяви, че тезата на БСП е, че корупцията вече е държавна политика, разписана в закона, политическият рекет е модел на управление, а хората във властта не плащат данъци .\"Лечението\" според нея е ГЕРБ да се махнат от властта, за да \"изтрезнеят за реалния живот\".\r\n ", "date": "2019.03.22", "title": "Нинова купила апартамент, ама преди 18 г.: Несравнимо е!"}
{"url": "https://www.dnes.bg/balkani/2019/03/22/srybskiiat-premier-ne-biaha-nasha-greshka-bombardirovkite.405371", "text": "Сръбският премиер Ана Бърнабич заяви, че бомбардирането на СР Югославия е било \"грешка на други, а не на гражданите, които насред Европа в края на 20 век са станали жертви на онези, с които се бориха по време на двете световни войни\", предаде Танюг.\n\r\n\"За общото ни бъдеще би било добре и те да осъзнаят това, да осъзнаят грешките на агресията над невинно население\", каза Бърнабич, откривайки конференция под надслов \"Бомбардирането на СР Югославия - 20 години по-късно\".\n\r\nПремиерът каза, че никой не бива да изрежда на Сърбия грешките от миналото, защото страната знае, че не е безгрешна, но бомбардирането е било грешка на други.\n\r\n\"Но Сърбия трябва да се опита да прости, защото единственият път да реализираме целия си потенциал, а вярвам, че имаме много потенциал, е да се обърнем към бъдещето, партньорството и сътрудничеството\", каза премиерът.\n                    \n                    \n                \r\nТя подчерта, че Сърбия никога няма да забрави приятелите, които са били на нейна страна, когато беше най-трудно, но ще продължи да гради мостове към онези, с които през 1999 г. не се разбра, а с които днес е близък партньор, както и с онези, с които и днес не се разбира.\n\r\n\"Само така можем да изградим просперираща и модерна Сърбия\", каза тя.\n\r\nАна Бърнабич подчерта, че Сърбия не бива да забравя 1999 г., жертвите, разрушените мостове и фабрики, както и всичко онова, за което по онова време бе измислен повече от обидният термин \"странична щета\", пише БТА.\r\nБомбардировките на Югославия бяха извършени от 11 държави от НАТО по време на войната в Косово. Ударите започнаха на 24 март 1999 г. и бяха прекратени на 11 юни 1999 г. \r\n ", "date": "2019.03.22", "title": "Сръбският премиер: Не бяха наша грешка бомбардировките!"}
{"url": "https://www.dnes.bg/balkani/2019/03/22/mesteneto-na-novoto-letishte-istanbul-ot-5-do-7-april.405353", "text": "45 часа се предвижда да продължи пренасянето на наземните съоръжения от летище \"Ататюрк\" на новото летище \"Истанбул\". \n\r\nОт генералната дирекция на турската въздухоплавателна компания \"Търкиш еърлайнс\" съобщиха, че пренасянето ще започне на 5 април в 3.00 часа и ще приключи на 7 април в 24.00 часа /местно време/. Целият процес ще продължи 45 часа.\n\r\nСлед 2 ч. на 6 април ще бъдат прекратени пътническите полети от летище \"Ататюрк\". Предвижда се преди това, до 3 април, да бъдат пренесени 26 на сто от съоръженията на \"Ататюрк\".\n\r\nНад 5 хиляди служители ще бъдат ангажирани в транспортирането на съоръженията, което ще се извърши по околовръстния път Басън експрес. Определени са и алтернативни маршрути. Спасителни екипи ще бъдат разположени по маршрутите.\n                    \n                    \n                \r\nОбщото тегло на съоръженията, които ще бъдат транспортирани, е 47 300 тона.\n\r\nОт \"Търкиш еърлайнс\" съобщиха детайлите във връзка с полетите. Летище \"Ататюрк\" ще приема полети до 2.00 часа на 6 април. Между 2 и 14 часа на същата дата ще бъдат спрени всички полети, както на летище \"Ататюрк\", така и на летище \"Истанбул\". \n\r\nСлед 12-часовото прекъсване, в 14 часа ще бъде извършен първият полет на \"Търкиш еърлайнс\" от новото летище Истанбул. След този час от \"Ататюрк\" вече няма да се изпълняват никакви граждански полети, съобщава БТА. \n\r\nСлед 6 април летище \"Ататюрк\" се предвижда да се използва единствено за частни карго полети, за въздушни таксита, за ремонт и поддръжка на машините, за полети на държавни самолети и по други специални случаи.", "date": "2019.03.22", "title": "Местенето на новото летище \"Истанбул\" - от 5 до 7 април "}
{"url": "https://www.dnes.bg/politika/2019/03/22/radoslav-milenkov-e-noviiat-podupravitel-na-bnb.405341", "text": "\nПарламентът избра за подуправител на БНБ Радослав Миленков. Той ще ръководи управление \"Банков надзор\" с мандат 6 години.\n\n\r\nДо рокадата се стигна след като досегашният ръководител на управление \"Банков надзор\" в БНБ подаде изненадващо оставка и внесе молба в парламента да прекрати предсрочно мандата му.\n\r\nОт ноември 2014 г. досега Радослав Миленков бе председател на управителния съвет на Фонда за гарантиране на влоговете в банките (ФГВБ).\n\r\nТой е добре познат и уважаван специалист в банковите среди, който е доказал своите професионални познания и добра репутация, аргументира кандидатурата му управителят на БНБ Димитър Радев.\n                    \n                    \n                \r\nЗа основен приоритет в работата си Радослав Миленков посочи участието в процеса на ефективното присъединяване на страната към Единния надзорен механизъм.\n\r\nТой посочи и че правителството и БНБ работят страната ни да бъде приета в чакалнята на еврозоната в средата на тази година.", "date": "2019.03.22", "title": "Радослав Миленков е новият подуправител на БНБ"}
{"url": "https://www.dnes.bg/obshtestvo/2019/03/22/borisov-tvyrd-dali-shte-e-petno-ili-beleg-ako-ima-lobizym-shte-go-popravim.405347", "text": "\"Ако има лобизъм, ще го поправим\". Това обеща премиерът Бойко Борисов от Брюксел по повод информацията, че законови поправки улесняват висок строеж на фирма \"Артекс\", от която апартаменти са закупили хора от ГЕРБ във властта.\r\n\"Ще се ангажирам същата тази парламентарна група да вкара контразакон, който да го отрегулира\", посочи Борисов, но каза, че не вярва това да е така. Според него обаче трябва да решим и какво искаме - високи сгради или колиби.\n\n\n\"Ако има нарушения, надали има някой по-нетърпим от мен. Ние ще се поправим\", коментира още той.\r\n\"Мислеха си, че синята лампичка, за което говорих, е дясното, червената - лявото. Не, всеки да си върви по закона\", каза премиерът пред журналисти в Брюксел.\r\n                    \n                    \n                \"По телефона всичките ми обясняват, че 100% всичко им е законно, включително, че законът, когато е приеман, не важи за бъдеще време, били са минали тези проекти\", коментира Борисов, но посочи, че е възложил да се провери и \"всеки, който си е привишил правата, ще си понесе последствията\".\r\n\"БСП в последните си дни на управление приеха закон, в който казаха, че не им се търси отговорност за нищо, всичките им корупционни сделки да отпаднат със закон\", заяви Борисов, но подчерта, че когато провери детайлите, \"както винаги сме постъпвали, ще постъпим и сега\".\r\n\"Ние нашите последствия ще си ги понесем - дали ще е петно, дали ще е белег. Тази партия съм я създал, за да се бори с корупцията на комунистите вече столетия\", коментира той. \"Естествено е ударите върху ГЕРБ да са страховити, но партията има смисъл, само ако изпълнява това, за което е създадена\", настоя премиерът.\r\nБорисов коментира, че компромисът за Брекзит е направен, за да се даде шанс на британския парламент да вземе решение. \"Защо съм песимист - 1000 дни не стигнаха, а в същото време имаме готов договор\", обясни той и отново напомни, че случващото се касае хиляди българи, и британци у нас. \n\r\n ", "date": "2019.03.22", "title": "Борисов твърд: Дали ще е петно или белег, ако има лобизъм, ще го поправим!"}
{"url": "https://www.dnes.bg/notifikacii/2019/03/22/samodelkata-grymnala-do-romska-kyshta-v-pernik.405348", "text": "Самоделно взривно устройство е избухнало до ромска къща в пернишкия квартал \"Марина бара\", съобщи зам. директорът на Областната дирекция на МВР в Перник Сашко Христов пред БНР. \n При инцидента няма пострадали хора, нанесени са минимални материални щети. \r\nСигналът е подаден снощи около 22 часа. \r\nВ момента се извършва експертиза, резултатите от която ще станат ясни до няколко дни. \r\nПо време на инцидента обитателите на къщата са празнували рожден ден, възможно е и те самите да са гърмели пиратки и бомбички, казаха още от полицията.", "date": "2019.03.22", "title": "Самоделката гръмнала до ромска къща в Перник"}
{"url": "https://www.dnes.bg/rock/2019/03/22/oshte-15-bandi-na-festivala-hills-of-rock.405352", "text": "Нови 15 имена се включват към третото издание на феста Hills of Rock, който ще се проведе от 28 до 30 юни на Гребния канал в Пловдив! \n\r\nRonnie Romero & Eridan ще нажежат атмосферата точно преди хедлайнера Whitesnake на 29 юни, а шведската банда Crazy Lixx ще видим на 28 юни.\n\r\nЗа първа година организаторите от София Мюзик Ентърпрайсис добавят специалната нова трета сцена - Music Jam. Първите потвърдени артисти за нея са австрийската банда Vision of Atlantis и българските Sevi и Конкурент.\n\r\nНа фестивала ще видим и още българско участие в лицето на Shadows Out Of Time, Life Light, Affection, A-Moral, Krekhaus, Oбратен Ефект, Kopriva, Innerglow, Les Animaux Sauvages и Остава, които ще забият на сцената На тъмно.\n                    \n                    \n                \r\nДо 31 март тридневните билети за Hills of Rock са на цена от 160 лв, а от 1 април до 28 юни - 180 лв. Еднодневните билети са на цена от 80 лв. до 31 март, а след това и по време на фестивалните дни – 100 лв.\n\r\nЦените на къмпинг билетите са 40 лева на човек за три дни, като от 1 април цената се покачва на 50 лева на човек. \r\n ", "date": "2019.03.22", "title": "Още 15 банди на фестивала Hills of Rock"}
{"url": "https://www.dnes.bg/politika/2019/03/22/popravka-arteks-v-zut-niamalo-takova-neshto.405350", "text": "Поправките в Закона за устройство на територията през 2017 г. нямали общо с \"Артекс\". Внушение било и да се говори за поправка \"Артекс\", отсече депутатът от ГЕРБ Александър Ненков.\n\n\n\n\r\nСлед като избухна скандала с новите луксозни жилища на Цветан Цветанов, Цецка Цачева и Вежди Рашидов, се появиха информации и че през 2017 г. са направени поправки в ЗУТ, за да може фирмата строител \"Артекс\" да завърши свой небостъргач в Лозенец. Според промените срокът за завършване на такива сгради се удължава от 5 на 10 години.\n\r\nДнес Александър Ненков бе категоричен, че конкретният проект няма отношение с поправките в закона. Той посочи и че строителят не се е възползвал от поправките и че текстовете нямали действие със задна дата.\n                    \n                    \n                \r\n\"Поправката \"Артекс\" е едно сериозно внушение. Законопроектът е плод на труд и той касае обекти от първа и втора категория, най-големите обекти, за които сме им дали толеранс, тъй като практиката показва, че поради обжалвания, тези обекти се бавят с години. Затова сме дали един толеранс вместо за 5 г. да се завършват обектите за 10 години\", обясни Ненков и отново подчерта, че е спорно да има връзка между законопроектът и строежа на небостъргача.", "date": "2019.03.22", "title": "Поправка \"Артекс\" в ЗУТ?! Нямало такова нещо"}
{"url": "https://www.dnes.bg/notifikacii/2019/03/22/kobrata-ochakva-truden-mach-s-dinu-celta-mu-nokaut.405355", "text": "Кубрат Пулев няма търпение за първия си мач в САЩ. В нощта на събота срещу неделя българинът, който има 26 победи и 1 загуба на професионалния ринг, ще се изправи срещу румънеца Богдан Дину. Двубоят ще се проведе в Коста Меса, Калифорния, а родният боксьор е абсолютен фаворит на букмейкърите.\n\r\n\"Дину е труден съперник. През 2007 година го победих на световното първенство в неговата страна, но не беше лесно. Беше истинска битка. Той е техничен и нанася много удари. Когато се качи на ринга, често се поддава на емоциите. Трябва да се справя със стила му, който включва постоянно да атакува и да търси удари. Важното е да съм концентриран през цялото време и да изчакам момента, в който да го сваля. Искам да го нокаутирам брутално. Това е целта ми - да вдигнат моята ръка, а той да лежи долу\", закани се Кобрата.\n                \n                \r\n\"После ще искаме мач с Оскар Ривас. Бихме се на Олимпиадата в Пекин през 2008 година. Ривас спечели със съдийско решение и това още ме тормози. Наистина много искам този мач и се надявам \"Топ Ранк\" да ми го осигури. Видях какво причини Ривас на Дженингс, но той ще си плати за случилото се помежду ни в Пекин\", убеден е Пулев.\n\r\n\"Първо трябва да си свърша работата срещу Дину и след това продължавам към следващата цел\", добави Кобрата, който е официален претендент за титлата на Международната боксова федерация. ", "date": "2019.03.22", "title": "Кобрата очаква труден мач с Дину, целта му - нокаут!"}
{"url": "https://www.dnes.bg/eu/2019/03/22/britanec-za-brexit-vsichki-ni-se-smeiat-izglejdame-nelepo.405342", "text": "Тереза Мей не можа да уреди Brexit, така че ЕС трябва да направи това вместо нея, пише в заглавие британският \"Телеграф\" по повод снощното заседание на Европейския съвет.\n\r\nСрещата на върха в Брюксел трябваше да мине лесно - все пак британският премиер бе внесла предния ден своята заявка за отлагане на Brexit. На теория тя трябваше да се яви, за да отговори на някои въпроси на европейските лидери и после в 6 ч. вечерта (по Гринуич) всички заедно да дадат триумфални пресконференции, за да обявят споразумението. \n\r\nТова, разбира се, продължава иронично авторът, е Brexit във версията на Тереза Мей, в която абсолютно нищо не върви по план, нито се случва навреме. Шест часа дойде и си замина. После седем часа, осем, девет... Най-сетне обърканите репортери разбраха - става дума за срока на отсрочката. \"Г-жа Мей поиска 30 юни. ЕС предложи 22 май. После г-жа Мей изглежда прекара 90 минути да ги убеждава за повече време. В отговор ЕС предложи още по-малко\", констатира авторът. Той изразява разбиране към позицията на европейските лидери, които след като е трябвало да изтърпят час и половина монотонното говорене на Мей, едва ли след това ще бъдат настроени за щедрост.\n\n\n\n\r\n                    \n                    \n                Brexit не е причината за политическия срив във Великобритания, той е негов симптом, твърди \"Гардиън\" в заглавие на статия, в която изрежда подигравките по адрес на Тереза Мей от чуждестранни политици. Френският държавен министър по европейските въпроси Натали Лоазо разказва как е кръстила Brexit своя котарак: \"Той ме буди всяка сутрин, като мяука, защото иска да излезе. А когато му отворя вратата, се заковава на прага в колебание и ме гледа свирепо, щом го побутна навън\". \n\r\nХоландският премиер Марк Рюте я сравнява с рицаря от скечовете на \"Монти Пайтън\", чиито крайници са отсечени, но той настоява, че това е само драскотина. А италиански журналисти се присмиват, че по телевизиите в Италия Brexit е в края на новините в раздела за чудати и любопитни вести преди спорта и времето. \"Всички ни се смеят. И защо да не го правят, след като изглеждаме нелепо\", пише британският журналист.\n\r\nСпоред автора на статията в \"Гардиън\" от тези събития произтичат две кризи. \"Първата е свързана изключително с Brexit. При оставащи осем дни до 29 март (първоначалната дата за излизането от ЕС) остава само изборът между \"сделка\" или \"без сделка\". Това би било страхотен коз в ръцете на някой извънредно надарен и обаятелен политик. Но Тереза Мей е доказала, че не е нито едно от двете. \n\r\nВтората криза ще е по-продължителна и ще се прояви в пълно разпадане на дисциплината в Консервативната партия - министри гласуват против правителството, а депутати от задните редове протестират. Това е свидетелство за срив на партийната лоялност, криза на нашата система, на нормите на нашата политическа и електорална култура, която партиите имат в сърцевината си. Ние доближаваме пълния разпад. Грубият въпрос \"да останем или да напуснем\" винаги ще поражда разделение, ще насърчава ренегатите и ще разколебава умерените\", пише \"Гардиън\", цитиран от БТА.\n\r\nСмирената Мей се стреми да внесе изменения в сделката си с Брюксел в рамките на 24 \"преломни\" часа, пише \"Файненшъл таймс\". Вестникът цитира двама нейни министри, според които, ако Мей изгуби и третото гласуване, тя ще подаде оставка следващата седмица. Тя използва пресконференцията си в Брюксел, за да възстанови някои разрушени мостове и сега нейната политика за Brexit и тонът, с който се изказва, се менят всеки ден и даже всеки час.\"Очевидно тя е под напрежение\", казва единият министър и добавя, че на срещата в Брюксел Мей си е издействала още време, за да опита да възстанови някакво подобие на порядък.\r\n ", "date": "2019.03.22", "title": "Британец за Brexit: Всички ни се смеят, изглеждаме нелепо!"}
{"url": "https://www.dnes.bg/evroizbori-19/2019/03/22/cvetanov-pita-kogato-me-proveriat-dali-niakoi-shte-mi-se-izvini.405354", "text": "Зам.-шефът на ГЕРБ Цветан Цветанов смята, че скандалът с новия му апартамент е компромат, който обслужва единствено предстоящата кампания за евровота.\r\n\"Когато приключи проверката, и когато се установи, че всичко е в рамките  на закона, дали ще ми се извини някой за тези атаки\", коментира Цветанов пред журналисти във Велико Търново, където участва в тържествата, посветени на празника на града.\n\n\nТой посочи още, че ако е искал да крие нещо, нямало да го направи по този прозрачен начин.\r\n\"Когато говорим за правова държава и за законност, аз мога с гордост да застана пред вас, защото няма нещо от което да се срамувам\", изтъкна Цветанов и напомни, че всяка една сделка минава през Агенцията по вписванията, както и неговата.\n                    \n                    \n                \r\nТой припомни, че е бил в подобна ситуация през 2013 година, също два месеца преди изборите, когато срещу него бил внесен анонимен сигнал за незаконно подслушване на политици и бизнесмени, а накрая се оказало, че има и повдигнато обвинение за това, че е отказал прилагането на СРС, след мнение на главния секретар.\r\nПо повод евровота зам.-председателят на ГЕРБ съобщи, че всичките шестима евродепутати от партията са получили номинации за листата за предстоящите избори, предаде БТА.\n\r\nНад 17 са номинациите, направени от структурите на партията. Цветанов подчерта, че е важно водачът на листата да познава добре  европейските структури, да има необходимото международно признание и  уважение от европейските партньори, да има реалната комуникация с ЕНП -  общото политическо семейство.\r\nВ момента се провеждат и разговори със СДС. В четвъртък следващата  седмица ще се състои финалната среща, на която ще стане ясна концепцията  на листата, която ще бъде обявена на 31 март, припомни Цветанов.", "date": "2019.03.22", "title": "Цветанов пита: Когато ме проверят, дали някой ще ми се извини!?"}
{"url": "https://www.dnes.bg/akoshtete-vqrvaite/2019/03/22/7-simvola-na-kysmeta-ot-razlichni-chasti-na-sveta.405271", "text": "Всяка култура и държава си има своите символи на късмет. Когато пътуваме по широкия свят, обичаме да си взимаме по нещо малко, традиционно, за което знаем, че ще ни донесе благоденствие.\r\nТака например за японците котката Манеки Неко е символ на щастието, любовта и късмета. В Тайланд и Индия фигурките на слончета се смятат за късметлийски, а четирилистната детелина като положителен символ се свързва с Ирландия. В следващите редове може да видите какво още може да ви донесе благополучие.\r\n\r\nРъката на Хамса е обичайна и в еврейските, и в мюсюлманските общности като знак за късмет. Тя представлява ръка с разперени 5 пръста и може да се носи като бижу, за предпазване от негативна енергия и също така носи щастие на притежателя си. Много често в хамса присъства и символът на окото. Този амулет за късмет пази от зли очи, уроки и се свързва с женската същност.\r\n                    \n                    \n                \r\nТози италиански рог, известен като \"cornicello\", се използва от древни времена, за предпазване от зли очи. Често бива носен от кърмачки и бременни жени. Корничело ще ви донесе щастие в брака. Ако ви предстои пътуване до Италия, не забравяйте да си вземете този символ на късмета. \r\n\r\nКато символ на късмета, англичаните вярват, че жълъдите се грижат за здравето на човека. Смята се, че носенето на жълъд предпазва от болести, неразположения, но също така и ускоряват процеса на възстановяване.\r\n", "date": "2019.03.22", "title": "7 символа на късмета от различни части на света "}
{"url": "https://www.dnes.bg/index/2019/03/22/radev-poiska-e-glasuvane-za-da-niama-manipuliran-vot.405349", "text": "\nПрезидентът Румен Радев заяви, че след евровота ще инициира обсъждане да се въведе електронно дистанционно гласуване. Държавният глава се среща днес с ръководството на ЦИК.\r\n\"Искам да чуя вашите виждания за намаляване на броя на недействителните бюлетини, които са проблем за българските избори, за намаляване на възможностите за манипулиране на резултатите\", коментира Радев пред представителите на комисията. Според него много важен етап е въвеждането на машинното гласуване в обема, указан в новия Изборен кодекс.\r\nПрезидентът посочи, че знае, че това затруднява ЦИК, но законът трябва да се спази.\r\n\"Трябва да има 3000 машини. Искам да чуя вашите виждания за критериите, по които тези машини ще се разпределят в секционните избирателни комисии, както и вашите виждания за защитата на машинното гласуване – софтуерна, физическа и хардуерна. Много е важно да не се допусне компрометиране на машинния вот\", изтъкна той.\r\n                \n                \"След тези избори за Европарламент смятам да ви поканя отново заедно с представители на Агенцията за електронно управление, за да видим следващата стъпка за разработването на карта за експериментално въвеждане и приемане на електронно дистанционно гласуване, което чакат милиони българи не само зад граница, но и в България“, заяви Радев, цитиран от \"Фокус\".\r\nПо думите му провеждането на свободни, честни, прозрачни избори е едно от най-големите завоевания на демокрацията и трябва да се отстоява.\r\nПрезидентът посочи, че времето до евровота е малко, но приемствеността е ключов фактор за успешната работа на Комисията и затова е поканил и предишния й председател Ивилина Алексиева.\r\nНовият председател на ЦИК Стефка Стоева увери ,че дейността на комисията ще бъде насочена в защита на интересите на гражданите за честни, справедливи и вярно отразени гласове на избирателите. По-късно днес предстои и първото заседание на новата ЦИК, на което ще бъде приета хронограмата за дейността й .", "date": "2019.03.22", "title": "Радев поиска е-гласуване, за да няма манипулиран вот"}
{"url": "https://www.dnes.bg/akoshtete-vqrvaite/2019/03/22/top-4-na-zodiite-koito-vednaga-se-doveriavat.404961", "text": "Част от зодиакалните знаци имат големи проблеми с доверието. Трудно вярват на приятели и на хора, с които имат романтична връзка. Отнема им много време напълно да се разкрият пред някого и да повярват, че могат да разчитат на него. Други обаче веднага се замайват от тръпката, страстта, приятните емоции. Влюбчиви са и бързо се доверяват на новия човек, дори да са го срещнали съвсем скоро. Те сякаш слагат розови очила. Ето и кои са те.\r\n\r\n \r\nЗа тях се казва, че имат две лица и че умеят да комуникират добре. Те са умни и мъдри, когато има някакъв проблем - веднага го изясняват. Не се затормозяват с него дълго. Не искат да губят времето си в конфликти, премисляне и анализиране, не задълбават в детайлите, затова предпочитат бързо да се доверят на някого. Прощават бързо, но и бързо продължават напред.\r\n \r\n\r\n \r\nТе са анализатори по природа. Винаги довършват всичко до край и искат да са перфектни. Но често са наивни и невинни, затова бързо започват да вярват на хората около себе си. Търпеливи са и вярват в прошката. Дори когато са наранени, искат да са по-мъдрият и добрият човек във връзката, затова прощават. Анализират поведението на партньора, но по думите му, по това, което им е казал - вярват на това. Искат истинска връзка и интересни срещи, затова се доверяват на новите хора в живота си.\r\n \r\n", "date": "2019.03.22", "title": "Топ 4 на зодиите, които веднага се доверяват"}
{"url": "https://www.dnes.bg/notifikacii/2019/03/22/piian-hvashtan-pet-pyti-bez-knijka-podkara-vw-golf-i-katastrofira.405345", "text": "Изключително нагъл пътен инцидент констатира пътната полиция край Шумен. 37-годишен шуменец се вряза с нерегистриран Volkswagen Golf във водач от Варна. \n\r\nШуменецът е хващан пет пъти да шофира без книжка. Сега отново карал без позволение, но този път пиян с над 2,4 промила в кръвта. След като причинил катастрофата той излязъл и подхвърлил бутилката си с уиски в колата на пострадалия варненец. \r\nИзобретателността на шуменеца стигнала до идеята да използва табели на друг автомобил. За нарушенията му има издадени наказателни постановления и актове за над 2000 лева, всички неплатени. Платена е само една глоба с фиш от 20 лева.", "date": "2019.03.22", "title": "Пиян, хващан пет пъти без книжка, подкара VW Golf и катастрофира"}
{"url": "https://www.dnes.bg/notifikacii/2019/03/22/kzk-pusna-sdelkata-za-nova-tv-veche-e-na-kiril-domuschiev.405365", "text": "Бизнесменът и председател на Конфедерацията на индустриалните работодатели в България Кирил Домусчиев официално става собственик на Нова телевизия. \n\r\nКомисията за защита на конкуренцията разреши сделката по продажбата на медията. \r\nКупувач е \"Адванс медия груп\", собственост на Кирил и Георги Домусчиеви. \r\nШведската компания MTG продаде телевизията за 185 милиона евро. За пръв път Нова телевизия ще има български собственик. \r\n\"Адванс медия груп\" е част от холдинга \"Адванс пропъртис\", който притежава 117 компании у нас и в чужбина. Дейността им е основно в секторите фармацевтика, корабоплаване, пристанищни операции, енергетика.\r\n ", "date": "2019.03.22", "title": "КЗК пусна сделката за Нова тв, вече е на Кирил Домусчиев "}
{"url": "https://www.dnes.bg/notifikacii/2019/03/22/erdogan-reshitelna-bitka-sreshtu-omrazata-kym-isliama.405351", "text": "Турският президент Реджеп Ердоган призова битката срещу \"омразата към исляма\" да се води по същия начин както срещу \"антисемитизма след Холокоста\", предаде агенция Франс прес.\n\r\nТой каза това при откриването на заседанието на Организацията за ислямско сътрудничество /ОИС/ в Истанбул, свикано след нападението срещу две джамии в Нова Зеландия.\n\r\n\"Човечеството трябва да се бори със същата решителност срещу нарастващата омраза към исляма, както се бореше срещу антисемитизма след катастрофата на Холокоста\", заяви Ердоган.\n\n\r\n\"Ясно е, че сме изправени пред враждебност към исляма и омраза към мюсюлманите /.../ Тази заплаха се превърна в проблем, с който трябва да се занимаят силите за сигурност, ръководителите и обикновените граждани\", заяви в речта си турският президент.\n                \n                \r\nНеонацистките групи трябва да бъдат изолирани като терористичните групи и да бъдат третирани като тях, по същия начин като ДАЕШ /Ислямска държава/, добави той.\n\r\nСъщевременно Ердоган направи оценката, че намерението на американския президент Доналд Тръмп да признае суверенитета на Израел над Голанските възвишения е поставило региона на Близкия изток на ръба на нова криза. \"Турция никога няма да допусне незаконната окупация от Израел на Голанските възвишения да бъде легитимирана\", подчерта Ердоган, цитиран от ТАСС.\n\r\nТурският лидер отново каза, че реакцията и емпатията, проявени от новозеландския премиер Джасинда Ардърн след нападението срещу двете джамии в Крайстчърч, може да служат за пример на световните лидери, допълва Ройтерс, цитирана от БТА.\r\n ", "date": "2019.03.22", "title": "Ердоган: Решителна битка срещу омразата към исляма!"}
{"url": "https://www.dnes.bg/eu/2019/03/22/koi-pecheli-ot-brexit-nikoi-vsichki-shte-zagubiat.405334", "text": "Brexit се превърна в ключова дума, която от около три години описва състояние, определяно като криза на Европейския съюз. \"Задънена улица\", \"хаос\", \"лабиринт\", а през последния месец \"водевил\" и \"гротеска\" са думите, с които европейската преса описва най-често случващото се. \n\n\n\n Междувременно социологическите проучвания в самата Великобритания регистрираха съществена промяна в масовите нагласи по въпроса. Делът на привържениците на Brexit спадна с 11 пункта за сметка на увеличения дял на противниците – с 6 пункта. Почти сигурно е, че ако сега се повтори референдумът от 2016 г., противниците на Brexit ще надделеят.\n                    \n                    \n                \r\nНа въпросите кой би спечелил и кой би изгубил от напускането на Великобритания от ЕС, единственото сигурно е, че обществото ни няма категоричен отговор. \n\r\nВсеки пети запитан (20,4%) е на мнение, че от Brexit печели предимно Обединеното кралство. Едва 5,6 на сто са тези, които мислят, че от тази ситуация ще спечели Европейския съюз. \n\r\nДруги около 8% пък считат, че и ЕС и Великобритания биха спечелили от напускането на Кралството, сочи проучване на социологическата агенция Афис. \n\r\nСпоред данните от допитването все пак най-голяма група респонденти се обединява около мнението, че никой няма да спечели от един такъв разлом – това са малко над 43 на сто от всички запитани. Близо 23 на сто пък нямат мнение по този въпрос.\n\r\nРеципрочният въпрос – преди всичко кой губи от Brexit, също показва закономерна тенденция. Практически всеки четвърти смята, че и Съюзът, и Островът ще бъдат преди всичко губещи страни от потенциалния развод. \n\r\nЗа 23% губещ ще бъде преди всичко Европейският съюз. Значително по-нисък е делът на хората, които смятат, че загуби ще търпи предимно Великобритания.\n\r\nОтново, всеки четвърти запитан няма мнение по този въпрос, а 14% са на мнение, че нито една от страните няма да претърпи загуби.\n\r\nИ при двата въпроса вглеждането в по-дълбокия разрез на данните показва логична картина – висшистите в по-голяма степен са на мнение, че от предстоящия Brexit всички страни са губещи и практически няма печелещи. \n\r\nМладите (18-29 години), включително учащите и студентите, определят като основен губещ от Brexit в по-голяма степен ще бъде Великобритания.\n\r\nМного сходна е картината и сред евро-оптимистите и евро-скептиците, попаднали в извадката. Отново няма съществени разминавания в нагласите, независимо дали част от запитаните вярват или не вярват в Европейските институции, както и дали Европа се движи в правилната или грешната посока.", "date": "2019.03.22", "title": "Кой печели от Brexit? Никой, всички ще загубят"}
{"url": "https://www.dnes.bg/obshtestvo/2019/03/22/bulgaria-air-otkriva-sezona-za-pytuvaniia-s-promo-kampaniia.405364", "text": "По-малко от месец след като  и  обявиха официално новото си , с което стартират съвместни полети между България, вътрешността на Италия, САЩ, Канада, Азия и Африка, през Милано, сега националният превoзвач е подготвил нова изненада за пасажерите си. открива новия сезон за пътувания с . Кампанията е с продължителност от . \n\r\nЕднопосочните билети между и ще са на атрактивни цени от . Полетите в едната посока до Лондон също са много изгодни, като започват от . , слънчева и са сред останалите дестинации, по които могат да се намерят билети на някои от най-ниските цени. Всеки, който няма търпение да усети лятото възможно най-рано, може да резервира полет от  в едната посока до Атина. Еднопосочните билети между София и Франкфурт пък започват от , а тези до Виена от .\n                    \n                    \n                \r\nПодробности за всички промоционални оферти може да откриете на уебсайта на Bulgaria на . Всички билети от пролетната кампания на ниските цени трябва да се използват за пътувания, които започват до . В цената се включват всички такси, както и 1 бр. ръчен багаж до 10 кг, една дамска чанта или чанта за лаптоп, кетъринг на борда, както и безплатен check-in на летището. При полетите за Ларнака, Москва и Одеса в цената на билетите се включва и чекиран багаж до 23 кг.\n\r\n ", "date": "2019.03.22", "title": "Bulgaria Air открива сезонa за пътувания с промо кампания "}
{"url": "https://www.dnes.bg/stranata/2019/03/22/dali-magistralata-burgas-varna-s-pari-ot-biudjeta.405317", "text": "Изграждането на магистрала, която ще свързва двата най-големи крайморски града - Бургас и Варна може да стане с пари от държавния бюджет или по оперативна програма, тъй като няма интерес към нея от частници, предаде. На принципа на концесиониране може да бъдат построени тази от Велико Търново до Русе и тунелът под Шипка, съобщи регионалният министър Петя Аврамова.\r\n\"Големите пътни проекти в България се финансират със средства от държавния бюджет, по оперативни програми, а с новия закон могат да се дават и на концесия\", каза министърката.\n\n\n\r\n                    \n                    \n                Тя подчерта, че концесиониране ще е възможно след пускането на толсистемата. Тогава частните инвеститори можели да си върнат вложенията чрез пътните такси, които ще събират за преминаване през дадена отсечка или съоръжение. Очакванията са приходите от толсистемата да бъдат над 1 млрд. лв. годишна.\r\nАвромова уточни, че още не е пуснат нито един проект на концесия, но такива варианти се обмислят. По думите й, вече имало интерес към магистрала от Велико Търново до Русе и към тунела под Шипка.\r\nЗа ремонтите по магистрала \"Тракия, тя обясни, че се предвиждат през тази година да стартират и приключат ремонтите на отсечката между Чирпан и Стара Загора. Индикативната стойност е около 60 млн. лв., но такива средства няма в бюджена на Агенция \"Пътна инфраструктура\" и ще се разчита на средства, които да се отпуснат от хазната.\r\nАврамова посочи, че имало проблем в този участък не само с горния асфалтов пласт, който е с неравности, а ив конструкцията на пътя. Министърката обясни, че първо трябва да се направи основен ремонт и след това да се сложи нов асфалт.\r\nВ министерството били наясно, че ограниченията на скоростта в този участък изнервят шофьорите. Поради това се проучвала възможността за различна максимална скорост в двете платна на магистралата. В лентата с неравности ограничението щяло да остане 90 км в час, а в изпреварващата да е по-висока - 120 км. Тя допълни, че откакто има това ограничение от 90 км. се отчита спад на пътните инциденти в този участък.\r\nПрез април стартира строителството на 2 нови отсечки от магистрала \"Хемус\". Това каза министърът на регионалното развитие и благоустройството Петя Аврамова по време на изслушване в парламента.\r\nТя обясни, че отсечките са в участъка от 134.14 км, за който в края на 2018 г. правителството отпусна 1.35 млрд. лв. от бюджета. Той ще се строи от държавната фирма \"Автомагистрали\".\r\nАврамова обясни, че проблем за реализацията на повечето инфраструктурни проекти е провеждането на отчуждителни процедури. Тя уточни, че министерството работи по предложение за даване на възможност за предварително изпълнение на обектите, преди окончателно завършване на съдебните дела по обжалване на оценките за отчуждените имоти.\r\nМинистърката подчерта, че сега се работи по други две отсечки от магистралата - от Буховци до Белокопитово и от Ябланица до Боаза. От втората са изпълнени 75% и се очаква да бъде завършена предсрочно през декември.\r\n\"С голяма мобилизация се работи и по магистрала \"Струма\", от която остават 40.6 км, за да бъде напълно завършена през 2023 г.\" коментира още министърката.", "date": "2019.03.22", "title": " Дали? Магистралата Бургас-Варна - с пари от бюджета"}
{"url": "https://www.dnes.bg/stranata/2019/03/22/novo-reshenie-s-telk-ovete-tochkite-spored-vyzrastta.405312", "text": "Формулярите за помощи от държавата, които хората с увреждания ще попълват от 1 април, ще бъдат разделени на три възрастови групи. Те са от 0 до 12 години, от 12 до 18 години и над 18 години. Тези промени в проекта на методика на извършване на индивидуална оценка на потребностите от подкрепата на хората с увреждане бяха приети по време на първото заседание на Националния съвет на хората с увреждания.\n\n\n\r\nСборът точки, които дадено лице има към отделните въпроси, ще се умножава по съответния коефициент зависимо от това към коя възрастова група принадлежи. Към всеки въпрос ще имат и уточняващи подвъпроси. Сборът от точките от коефициентите ще служи за изчисляването на броя часове лична помощ, които може да получи един инвалид. \"Считаме, че оценката ще бъде по-обективна по отношение на основното, за което тя ще бъде предназначена – определяне на личната помощ и по-конкретно на часовете асистентска подкрепа за тези хора с увреждания, които са правоимащи\", заяви социалният министър Бисер Петков след заседанието, цитиран от \"Монитор\". Той допълни, че спрямо закона за личната помощ за първите 2 години от прилагането му хората с увреждания над 90% и децата с над 50% с право на чужда помощ са правоимащите.\n                    \n                    \n                \r\nС промените се опростява и работата на социалния работник при попълването на формуляра за самооценка. Ако едно лице е заявило потребност от лична помощ, то тогава социалният работник, който е водещ за съответния случай, ще попълва само определени части, свързани с тази потребност.\n\r\nСоциалният министър уточни, че след 3 месеца от прилагането на методиката ще бъде направена оценка на въздействието и да бъдат извършени корекции, ако е необходимо.\n\r\nПо време на заседанието Съвета не подкрепил работа по проекта за прилагане на Закона за хората с увреждания, обясни неговият председател вицепремиерът Томислав Дончев. Бисер Петков обясни, че не бил постигнат консенсус какъв да е размерът на закупената продукцията от работодателите на фирми, които не могат да наемат хора с увреждания. Тяхното предложението било да е в размера на една минимална работна заплата, докато от Национално представителните организации на хората с увреждания искали да бъдат три работни заплати.", "date": "2019.03.22", "title": "Ново решение с ТЕЛК-овете: Точките, според възрастта"}
{"url": "https://www.dnes.bg/stranata/2019/03/22/registraciite-na-pytna-policiia-vremenno-zatrudneni.405320", "text": " Дейностите по регистрация на Пътна полиция в страната ще бъдат временно затруднени днес, съобщиха от МВР.\r\nПричината е, че между 7.30 и 9.00 часа ще се състои обновяване на софтуерен компонент \"Система за планиране, разпределение и контрол на регистрационни табели и ценни образци\".\r\n \r\nНе се очакват затруднения при подаване на заявления за издаване на свидетелства за управление на МПС и получаване на готови такива, както и за връчване и плащане на наказания по Закона за движение по пътищата, допълват от МВР.\r\n \r\nДейностите по регистрация ще бъдат възобновени в максимално бърз срок, уверяват експертите.", "date": "2019.03.22", "title": "Регистрациите на пътна полиция - временно затруднени"}
{"url": "https://www.dnes.bg/video-prognoza/2019/03/22/proletta-doide-temperaturite-do-19-gradusa.405315", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес преди обяд облачността ще е разкъсана, предимно значителна. След обяд ще намалява, най-късно вечерта над Източна България и над по-голямата част от страната ще се установи предимно слънчево време.\r\nМинималните температури ще са предимно между 2 и 7 градуса, дневните ще се повишат и максималните ще са от 14 до 19 градуса.\r\nНад планините преди обяд облачността ще е предимно значителна, но вероятността за валежи е малка. По-късно през деня ще намалява и над повечето райони ще се установи предимно слънчево време. Ще духа предимно умерен вятър от север-североизток. Максималната температура на височина 1200 метра ще е около 7 градуса, на 2000 метра - около 0 градуса.\r\n                \n                По Черноморието облачността ще е разкъсана, предимно значителна, едва привечер ще намалява. Преди обяд ще духа слаб до умерен вятър със северна компонента, който до вечерта ще се ориентира от югоизток. Максималните температури ще са между 12 и 15 градуса. Температурата на морската вода е 9-10 градуса. Вълнението на морето ще е 1-2 бала.\n\r\n ", "date": "2019.03.22", "title": "Пролетта дойде: Температурите до 19 градуса"}
{"url": "https://www.dnes.bg/notifikacii/2019/03/22/i-v-kitai-shofior-se-vriaza-v-tylpa-i-ubi-shestima.405319", "text": "Шофьор връхлетя умишлено с автомобила си върху тълпа хора в центъра на китайския град Цзаоян, провинция Хубей, и уби шест души, преди да бъде застрелян от полицията, предаде националната телевизия, цитирана от Франс прес.\r\nАтаката е станала рано сутринта, около 6 ч честно време. Има и ранени, седем от които са настанени в болница, предаде БТА. Китайските власти не съобщават повече подробности.\r\nФранс прес съобщава за няколко подобни случай с човешки жертви през последните месеци.", "date": "2019.03.22", "title": "И в Китай: Шофьор се вряза в тълпа и уби шестима"}
{"url": "https://www.dnes.bg/notifikacii/2019/03/22/goliama-stypka-za-nas-bylgarska-kamera-leti-kym-lunata.405322", "text": "Българска камера лети към Луната, съобщи главният й конструктор инж. д-р Петко Динев пред БТА. Уредът е монтиран на израелския космически апарат \"Берешит\", изстрелян на 21 февруари от космодрума Кейп Канаверал във Флорида и изведен в траектория към Луната от американската компания \"Спейс Екс\". Българската бордова камера направи \"селфи\" и засне Земята от разстояние 37,6 хиляди километра на националния ни празник Трети март. Снимката е толкова хубава,че ясно се вижда Австралия, съобщи израелското дружество \"Спейс Ай Ел\", което ръководи мисията.\r\nЛетящата към Луната камера е от линията Bobcat, създадена във фирмата на казанлъчанина Петко Динев /всички камери, конструирани от неговата компания носят имена на котки/. Камерата използва 8-мегапикселов сензор, направена е като стандартна, но издържа на температури от минус 40 до плюс 85 градуса, много силни вибрации и ускорение 100 пъти по-високо от земното.Тялото на камерата е с размери 60мм/60мм/60мм. Обективът е специално изработен. Създаването на \"Берешит\" продължило четири години, разговорите с израелската компания започнали в началото на 2015 година, разказа Динев. Освен на конструкцията, сънародникът ни е автор и на кода, и на схемите на пътуващия в Космоса оптически уред.\r\n                \n                Всички платки на камерата са тествани у нас, насищането на компоненти върху тях също е направено в България, камерата е сглобена в офиса на компанията в Бока Ратон, Флорида, също от българи. Работещи зад океана наши сънародници направили трасировката на платките. Можем с гордост да кажем, че изделието е дело на български ум и ръце, заяви Динев, който е доктор на науките в САЩ.\r\nПредвижда се на 4 април \"Берешит\" да влезе в орбитата на Луната и на 11 април да кацне, каза Динев. По думите му камерата, която работи на батерии, ще започне да снима непрекъснато, щом кацне. Той обаче прогнозира, че на Луната оптичният уред постепенно ще се самозагрява и след време ще се разруши. Затова камерата е конструирана така, че да издържи минимум два дни на територията на единствения естествен земен спътник и да запечата максимално количество кадри.", "date": "2019.03.22", "title": "Голяма стъпка за нас: Българска камера лети към Луната!"}
{"url": "https://www.dnes.bg/eu/2019/03/22/es-dade-na-london-nova-data-za-brexit-22-mai.405323", "text": "\r\nСлед близо седем часа разговори европейските лидери дадоха на Великобритания отсрочка от 54 дни за напускане на ЕС. Решението обезсилва досегашната дата за излизане на Обединеното кралство от ЕС - 29 март.\r\n27-те решиха, че Лондон може да остане до 22 май, ако идната седмица британският парламент одобри при трети опит договорените между ЕС и правителството на Тереза Мей условия за раздялата. Ако и той се провали, британското правителство трябва до 12 април да обяви какво ще прави с напускането. След това лидерите отново ще се съберат, за да обсъдят новата молба на Лондон.\r\n\"До тази дата всички възможности са отворени и британското правителство ще може да избира между сделка, без сделка, удължаване и оттегляне на член 50\", заяви председателят на Съвета Доналд Туск след края на заседанието.\n\n\r\n                    \n                    \n                Освен излизане от ЕС със или без сделка, Великобритания ще може да избере и да организира европейски избори между 23 и 26 май. Това би й позволило да остане още неопределено време в Съюза, включително за 5 години, колкото е мандатът на Европарламента. Ако приеме избори, Обединеното кралство ще има 40 дни да ги организира.\n\r\nТака лидерите на ЕС отказаха на Великобритания исканото от Тереза Мей отлагане на Brexit до 30 юни, като дадоха една седмица на управляващи и опозиция в Обединеното кралство да постигнат компромис по сделката за Brexit и да я ратифицират като раздялата ще се осъществи на 22 май. При негативен вот Лондон ще има 14 дни да реши дали да проведе евроизбори, като така удължи отсрочката неопределено, а ЕС ще избегне политическа криза заради изискването всяка държава от ЕС да избира евродепутати по едно и също време.\n\r\n\"Ако до 12 април Обединеното кралство не реши да проведе избори, възможноста за дълга отсрочка автоматично ще стане невъзможна\", предупреди Туск.\n\r\nЗапитан какво означава дълга отсрочка председателят на Еврокомисията Жан-Клод Юнкер каза \"до края\".\n\r\nТереза Мей обаче заяви, че \"ще бъде грешка да искаме от британските граждани да гласуват за Европейски парламент, три години, след като те гласуваха за напускане на ЕС\".\n\r\nСъщевременно вчера евролидерите потвърдиха, че вече постигнатото споразумение за напускането с правителството на Мей не подлежи на предоговаряне и одобриха гаранциите, които британският премиер и шефа на Еврокомисията уговориха в Страсбург на 11 март. С тях се дават допълнителни уверения, че ЕС ще използва предпазния механизъм за ирландската граница само в краен случай.\n\r\n\"Направихме всичко по силите си да постигнем споразумение. През декември ни бяха поискани допълнителни уверения - дадохме ги. Поискаха ни още уверения през януари, дадохме ги. Аз бях помолен за още уверения за предпазната клауза в понеделник, и ги дадох. Това приключва целия пакет. Повече нямаме какво да дадем”, заяви Юнкер.\n\r\nТой добави, че каквото и да се случи ЕС е готов за всички варианти, включително за напускане без сделка.\n\r\nПредседателят на Европейския парламент Антонио Таяни увери, че ако Великобритания ратифицира споразумението с ЕС за раздялата, евродепутатите ще се съберат извънредно да го ратифицират от името на Съюза, дори вече да са се разпуснали за изборите.\n\r\nЗаседанието на 27-те се оказа по-драматично от очакваното, след като Тереза Мей напусна срещата след 90-минутна сесия с въпроси и отговори с лидерите.\n\r\nПървоначално те отхвърлиха предложението на Еврокомисията за отсрочка до 23 май и изглеждаше, че са склонни да приемат идеята на френския президент Еманюел Макрон за отлагане на Brexit само до 7 май, като въпросът се обсъди отново на неформалната им среща в румънския град Сибиу на 9 май. \n\r\nВ крайна сметка с общите усилия на Германия, Холандия, Белгия и Люксембург бе решено единодушно да бъде дадено повече време, за да се избегне твърд Brexit и да се позволи на бизнеса и гражданите да се възползват от договорения преход при уредени правила.", "date": "2019.03.22", "title": "ЕС даде на Лондон нова дата за Brexit - 22 май"}
{"url": "https://www.dnes.bg/health/2019/03/22/4-nachina-po-koito-sportuvaneto-vi-pravi-po-shtastlivi.405270", "text": "Съвременното ежедневие става все по-заседнало. В никой друг век от миналото хората не са прекарвали толкова време в седнало положение. С напредване на технологиите все по-малко се налага да се движим, за да извършваме някаква дейност, без значение дали е работна или е в свободното ни време. Автоматизирането на широки сфери от работния процес, благодарение на компютрите, увеличава заседналостта на живота с много бързи темпове.\r\nТози начин на живот не пречи само на стройната фигура. Трупането на килограми е само една част от проблема, свързан с липсата на движение в ежедневието. Той създава условия за сериозно влошаване на здравословното състояние, на работата на важни органи, възпрепятства нормалната функция на кръвоносната и двигателната система, което води до редица проблеми в други органи и системи.\r\n                    \n                    \n                Освен това, заседналият начин на живот засяга и психичното здраве. Недостатъчното движение води до депресия, ниска самооценка, липса на енергия, нежелание за извършване на ежедневни дейности, включително развлекателни.\r\nЗа да ви мотивираме да се движите още повече, ще ви запознаем с 4 начина, по които тренировките и упражненията ви карат да се чувствате щастливи.\r\n\r\nДопаминът е невротрансмитер в мозъка, който играе съществена роля за усещането на щастие и удовлетвореност. Даже малките допаминови стимули помагат за подобряване на настроението и усещането за щастие. Не е нужно да правите екстремни упражнения и силово натоварване, за да провокирате синтеза на допамин. Достатъчно е да правите леки упражнения всеки ден за повече добро настроение.\r\n", "date": "2019.03.22", "title": "4 начина, по които спортуването ви прави по-щастливи"}
{"url": "https://www.dnes.bg/notifikacii/2019/03/22/narasna-broiat-na-jertvite-sled-vzriva-v-kitaiski-zavod.405321", "text": "Рязко нарасна броят на жертвите от взрива в китайския химически завод в град Янчън, на около 260 километра северно от Шанхай. По последни данни те са вече 44, а сериозно пострадалите са 90. \n\r\nОт тях 32-ма са в критично състояние, а 58 - в тежко. Засега няма точни данни за броя на леко пострадалите, съобщиха Франс прес и Асошиейтед прес, цитирайки кмета на града Цао Лубао. Неговата пресконференция бе предавана пряко от много китайски електронни медии, предаде БТА.\r\nНаложила се е евакуацията на 3000 души от зоната на експлозията като предпазна мярка срещу нови експлозии и изтичания на опасни газове. Пострадалите са настанени в 16 болници. В спасителните операции на място участват 192 противопожарни отряда, 3500 души медицински персонал, над 930 военнослужещи и тежка техника по разчистване на развалините.\r\n                \n                Взривът гръмна във втората половина на 21 март в завод на химическата компания \"Цзянсу тянцзаи\". Той бе толкова мощен, че сеизмолозите регистрираха в района земен трус с магнитуд 2,2. Ударната вълна изпотроши стъклата на прозорците на домове на 6 км от мястото на произшествието.", "date": "2019.03.22", "title": "Нарасна броят на жертвите след взрива в китайски завод"}
{"url": "https://www.dnes.bg/index/2019/03/22/receptata-dnes-pai-s-iagodi-i-smetana.405232", "text": ":\r\n1 пакет готово тесто за пай\r\n800 г пресни ягоди\r\n1 чаша захар\r\n3 супени лъжици царевично нишесте\r\n¾ чаша вода\r\n½ чаша бита сметана\r\n \r\n:\r\n \r\nИзпечете тестото в подходяща форма според указанията на опаковката. Подредете в него половината от ягодите. Останалите намачкайте и смесете със захарта в тиган на средна температура. Оставете да заври, като разбърквате от време на време.\r\n \r\nВ малка купа отделно смесете нишестето и водата. Разбърквайте, докато заври и го добавете към ягодовата смес. Намалете котлона и гответе, като разбърквате постоянно. Свалете от котлона, охладете малко. Прехвърлете сместа върху тестото за пай и останалите ягоди. Охладете в хладилник за няколко часа. Преди да сервирате гарнирайте със сметаната. По желание можете да я поставите под втория слой ягоди, но само при условие, че ги изчакате да изстинат.\r\n\r\n", "date": "2019.03.22", "title": "Рецептата Dnes: Пай с ягоди и сметана"}
{"url": "https://www.dnes.bg/index/2019/03/22/avstraliiski-bogatash-si-tyrsi-pomoshtnik-v-pyteshestviiata.405325", "text": "Двадесет и шест годишният австралийски милионер Матю Лепре от Сидни, чийто живот напомня приказка, е решил да си търси помощник в пътешествията, който да сподели с него всички прелести на охолния му живот, пише в. \"Дейли мейл\".\n\r\nАсистентът на богаташа ще получава годишна заплата от 52 хиляди долара и ще помага на боса си в бизнеса му с електронна търговия. Щастливецът ще има медицинска застраховка, ще ползва командировъчни и лични пари. Той ще придружава Матю Лепре по време на всичките му пътешествия из четирите края на планетата.\n\r\nАвстралийският работодател-милионер печели по 120 хиляди долара на месец от своите 4 онлайн магазина. Той участва в семинари в развитите страни, в които дава ценни съвети как може човек да забогатее. \n                \n                \r\nНеговият помощник трябва да има много добри компютърни умения и да познава тънкостите на социалните мрежи. За да стане дясната ръка на богаташа, кандидатът за сладката служба трябва да бъде организиран, амбициозен и много весел човек.\n\r\n\"Пътешествията по време на работата ми ми позволиха да живея един прекрасен живот. Искам да дам и на друг човек подобна възможност. Но за целта той трябва да участва във всички мои приключения и да е готов яко да работи\", доверява Лепре. \r\n/БТА/\n\r\n ", "date": "2019.03.22", "title": "Австралийски богаташ си търси помощник в... пътешествията "}
{"url": "https://www.dnes.bg/sofia/2019/03/22/da-vikash-nevoliata-myj-zapylva-dupki-okolo-bloka-si-v-liulin.405326", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Кристиян Лободов е млад мъж, който живее в столичния квартал \"Люлин\". Близо до блока му се е отворила голяма дупка, от която е пострадал неговият автомобил и колите на негови познати. \n\r\nЗаради това той решава през миналата седмица, че няма смисъл да сигнализира институции и да чака някой да оправи нещата. Запретва ръкави и сам запълва дълбоката дупка, която криви джанти. \n\r\n\"Отдолу има малко по-едри камъни, след което забърках цимент с подръчни материали, тук до кофите за боклук\", разказа Кристиян Лободов в ефира на \"България сутрин\". \n\r\nТой обясни, че е сложил и чакъл от съседния паркинг, от където му разрешили да вземе няколко кофи. Младият мъж разказа още, че това не е първата му инициатива около неговия блок. \n                    \n                    \n                \r\n\"Преди 5 години отново запълних такава подобна дупка, на пряката на Т-образното\", разказа Лободов пред камерата на . \n\r\nМладият мъж с ирония отбеляза, че каквото и да прави, винаги ще се намери някой, който да го критикува. \n\r\nТака е станало и при самоинициативното му запълване на дупки, когато живеещи наоколо са го обвинявали, че спирал движението и пречил. \n\r\nЛободов обаче е категоричен, че сега се минава много по-лесно по улицата, на която живее.\n\r\n ", "date": "2019.03.22", "title": "Да викаш неволята: Мъж запълва дупки около блока си в \"Люлин\""}
{"url": "https://www.dnes.bg/evroizbori-19/2019/03/22/gerb-bsp-i-dps-shte-imat-evrodeputati-patriotite-na-kantar.405324", "text": "Два месеца преди евровота ГЕРБ запазва близо 2% преднина пред БСП, показват данни от представително проучване на изследователски център \"Тренд\" по поръчка на \"24 часа\". То е проведено в периода 6-13 март сред 1005 пълнолетни българи в цялата страна. \n\n\n\n\n\r\nДПС категорично се утвърждава като трета политическа сила с близо 7% подкрепа.\n\r\nПоради засилващите се възможности \"Обединени патриоти\" да не се явят с обща листа на предстоящите избори, в предварително зададените опции поставихме самостоятелно и тествахме резултата за всяка една от партиите (ВМРО, НФСБ и \"Атака\") в патриотичната коалиция.\n                    \n                    \n                \r\nНай-голям дял от трите успява да мобилизира ВМРО - 2,5% от всички анкетирани, докато \"Атака\" и НФСБ остават съответно с 1,3 и 1%.\n\r\nПодкрепата за \"Демократична България\" и \"Воля\" достига приблизително същите стойности като през февруари, съответно 2,5 и 1,8%.\n\r\nТеренът на проучването приключи преди обявяването на решението на ГЕРБ и СДС за общо явяване на изборите. \n\r\nВ следващото ни проучване през април ще отчетем дали новият съюз ще внесе динамика в електоралните стойности на основната управляваща партия.\n\r\nПроучването показа още, че за 58% от всички анкетирани ролята на българските евродепутати в Европейския парламент е важна. Тук ключово се явява разпределението на отговорите по партийни електорати. Сред привържениците на ГЕРБ така мислят 81%, докато сред социалистите този дял е 56%. Това до голяма степен се дължи на различното отношение към ЕС от страна на симпатизантите на ГЕРБ и БСП.\n\r\nСоциалната тематика трябва да е приоритет за следващия състав на Европейския парламент – повишаването на жизнения стандарт (11%), равнопоставеност (5%), изравняване на доходите (5%), повече работни места (4%). \n\r\nДесет процентни пункта събира и мигрантската тема.\n\r\nСоциалната тема доминира и на въпроса в коя сфера ЕС трябва да отделя повече пари за България.\n\r\nЛидер с 47% посочвания е трудовата заетост, следвана от развитието на изостаналите региони (38%), конкурентоспособност на икономиката (28%), селско стопанство (24%), инфраструктура (20%) и образование (19%).\n\r\n42% от всички запитани са на мнение, че ЕС трябва да засили контрола над политиките на отделните страни членки срещу 29% на обратното мнение.\n\r\nМалко над половината (52%) смятат, че ако започнат процеси на силно сближаване и интеграция между отделни страни-членки на ЕС, България трябва да участва. Само 16% споделят противоположно мнение.\n\r\nКато цяло българите остават с подчертано положително отношение към ЕС - 62% са положително настроени към ЕС, а 18% - не.\n\r\nНай-масови са позитивните нагласи сред най-младите (18­29-годишните). 80% от тях декларират положително отношение към Евросъюза, а само 6% - отрицателно.\n\r\nЗа сравнение - сред най-възрастните позициите са доста по-сближени - 39% са с положително срещу 31% с отрицателно отношение към ЕС. Тези данни намират потвърждение и на въпроса дали България спечели, или загуби от членството си в ЕС. Печели, казват 58% от попитаните, срещу почти три пъти по-малко - 20%, на противоположното мнение. Както при отношението към ЕС, така и на този въпрос регистрираме сходна динамика по възрастов критерий.\n\r\nОсновните позитиви за българите от приемането на страната ни като част от ЕС са: свободното пътуване, еврофондовете, възможностите за работа, възможностите за образование, свободният пазар и други.\n\r\nВ демографските разбивки прави впечатление, че опцията \"свободното пътуване\" има около 10 процентни пункта повече сред по-младите възрастови групи – между 18 и 49 години, като обяснението тук е, че младите са по-мобилни и имат повече възможност да се възползват от това.\n\r\nСред по-възрастните (над 70 години) финансовата помощ под формата на европейски фондове е водеща.\n\r\nСред основните негативи се посочват твърде силният контрол отвън, обедняването и по-високите цени на стоките, спадът в традиционните производства и двойният стандарт.\n\r\nВидимо по-лесно за респондентите е да назоват повече позитиви за България от ЕС, отколкото негативи. 34% от анкетираните отговарят с \"Не знам/Не мога да преценя\" за позитивите, докато този процент при негативите е 46%.", "date": "2019.03.22", "title": "ГЕРБ, БСП и ДПС ще имат евродепутати, патриотите - на кантар"}
{"url": "https://www.dnes.bg/notifikacii/2019/03/22/tyten-do-kyshta-v-pernik-grymna-vzrivno-ustroistvo.405331", "text": "Взривно устройство избухна до къща в Перник. \r\nСигналът е подаден около 22:00 часа снощи, допълва Нова тв. \r\nНяма жертви и пострадали.\r\nВзривът е нанесъл материални щети.", "date": "2019.03.22", "title": "Тътен до къща в Перник, гръмна взривно устройство"}
{"url": "https://www.dnes.bg/index/2019/03/22/napadenie-v-gryb-boi-pacient-ograbi-djipito-si-v-kyshtata-mu.405330", "text": "Поредно нападение над лекар, този път изключително брутално. \n\r\nД-р Владимир Гинев от ямболското село Бояново беше пребит и ограбен от свой пациент. Медикът е в изключително тежко състояние. Той е бил причакан от двама мъже пред дома си.\n\r\nНападателите са му откраднали 7 000 лева.\r\n \r\n\"Бях нападнат в двора, докато се прибирах вкъщи. Удари ме с нещо желязно в главата, само в гръб не успях да го видя. Изпаднах в безсъзнание, като се посъвзех се вдигнах и намерих контакт с мои близки, те се обадиха по телефона. Като ми взеха чантата останах и без телефон, там бяха и двата ми телефона, бях спестил парите за нов автомобил, взеха ми и една гривна златна\", разказва  пострадалият лекар пред bTV.\n                \n                \r\nСедмица след нападението започнал да получава епилептични припадъци и тогава се обърнал към невролог. \n\r\nУстановено е, че имам мозъчен инсулт след черепно-мозъчната травма.\n\r\n\"На този етап не мога да работя, а ако няма подобрение вероятно няма да мога и да практикувам\", каза лекарят.\n\r\nНападателите са двама мъже – на 23 и на 42 години. \n\r\nПо-младият е пациент на доктор Гинев, той е човек от селото и всички много добре го познават. \n\r\nСпоред полицията той е криминално проявен, женен с две деца. \n\r\n\"Живее в Елхово и работи в една кооперация\", обясни Кръстьо Драганов, кмет на село Бояново.\n\r\nХората от селото са възмутени и шокирани от нападението, много от тях се страхуват за сигурността си. Има вероятност Бояново да остане без лекар.\n\r\nАко бъдат признати за виновни, най-голямото наказание, което могат да получат нападателите е 10 години затвор.", "date": "2019.03.22", "title": "Нападение в гръб, бой, пациент ограби джипито си в къщата му "}
{"url": "https://www.dnes.bg/balkani/2019/03/22/rychna-granata-hvyrlena-sreshtu-ruskoto-konsulstvo-v-atina.405329", "text": "Нападатели на мотоциклет са хвърлили взривно устройство, вероятно ръчна граната, по руското консулство в Атина рано днес, съобщи гръцката полиция.\n\r\n\"Вероятно е било ръчна граната, никой не е пострадал\", каза източник от полицията пред Ройтерс.\n\r\nНикой не е поел отговорност за нападението срещу консулството, което се намира в атинския квартал Психико.\n\r\nГръцката полиция съобщи, че на мястото е изпратен екип за обезвреждане на бомби, предаде Асошиейтед прес.\n\r\nОхранителните камери на дипломатическия комплекс са заснели как двама души на мотоциклет хвърлят малък предмет през оградата, нанасяйки вероятно леки щети, информира още полицията.\n\r\nВластите са отцепили района около сградата.\n                    \n                    \n                \r\nПолицията разследва дали мотоциклет, намерен частично изгорен в централен атински квартал, е свързан със случая.\n\r\nПодобни дребни нападения срещу бизнеса, полицията, политици и посолства са често срещано явление в Гърция, която има дълга история на политическо насилие, отбелязва Ройтерс, цитирана от БТА. Често пъти отговорност за тези атаки поемат градски партизански групировки.\r\n ", "date": "2019.03.22", "title": "Ръчна граната хвърлена срещу руското консулство в Атина"}
{"url": "https://www.dnes.bg/akoshtete-vqrvaite/2019/03/22/megan-i-princ-hari-s-poredno-narushenie-na-protokola.404959", "text": "Меган Маркъл и принц Хари ще нарушат кралския протокол, тъй като са решили, че детето им ще учи в американско училище в Англия, намиращо се близо до техния дом в Уиндзор. Меган искала да се увери, че детето ще познава американската култура, защото и тя е афроамериканка. Така то ще е наясно със своите корени.\r\nСпоред източници на \"E!\" Меган и Хари желаят отрочето им да отиде в частно американско училище и по друга причина - така то щяло да получи по-различно и разнообразно образование.\r\n\r\n", "date": "2019.03.22", "title": "Меган и принц Хари с поредно нарушение на протокола"}
{"url": "https://www.dnes.bg/sofia/2019/03/22/stolichani-na-protest-sreshtu-trolei.405328", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Столична община спря движението на трамвай №6, а идеята на градоначалниците е той да бъде заменен от тролейбус. Според живеещите в центъра на София това е безумна идея, която ще доведе до нови тежки задръствания в района. \n\n\n\n\r\nСтоличани, които живеят в района на ул. \"Фритьоф Нансен\", готвят голям протест в неделя. Заради новия тролейбус на \"Патриарх Евтимий\" вече са направени два леви завоя. Спирката на тролея на \"Фритьоф Нансен\" пък ще бъде на новоизграден остров, който е заел почти половината улица.\n\r\n\"Преди 2 месеца започнаха протестите на гражданите, след като един ден се събудихме опасани от тролейбусни жици. На бул. \"Патриарх Евтимий\" вече има изградени два леви завоя. Те са за тролей, който ще замести трамвай №6 от \"Лозенец\" до Петте кьошета. Проблемът не е във факта, че ще ни се наруши качеството на живот, а в това, че решенията, които взима общинският съвет са нито целенасочени, нито законосъобразни. Никой не се е допитвал до гражданите дали искат подобно нещо. Ние никога не сме били канени на обществено обсъждане. Преди месеци сме внесли записки в общината с въпроси какво се случва, но все още не ни е отговорено\", заяви един от организаторите на протеста в \"България сутрин\".\n                    \n                    \n                \r\nЖивеещите на улицата вече са се консултирали с адвокат, който бе категоричен, че покрай пускането на тролея може да се стигне до съд. Юристът Ивайло Юруков каза, че пускането на новата линия на тролея ще струва между 7 и 22 милиона лева.\n\r\n\"Миналата неделя около 100 човека се събраха на мирен протест. Проблемът идва от това, че по някаква причина Общинският съвет е взел решение да спре трамвай №6 и не желае да го възстанови. Сега ще трябва да платят още 7 или 22 милиона, колкото струват разглежданите проекти за този тролей. Стига се до ситуацията, че хората от \"Фритьоф Нансен\" ще решават проблемите на жителите на \"Лозенец\". Ще сезираме съда за правата на тези граждани. Общината настройва едни граждани срещу други със своите безумни управленски решения\", допълни Юруков пред .\r\n ", "date": "2019.03.22", "title": "Столичани на протест срещу... тролей! "}
{"url": "https://www.dnes.bg/televizia/2019/03/22/bloomberg-tv-bulgaria-za-pazara-na-imotite-u-nas-v-imotite.405339", "text": "Какви са новите тенденции в строителството, архитектурата и пазара на недвижими имоти – това ще бъде във фокуса на предаването „ИмоТиТе“, което стартира по от 31 март с водещ . То ще се излъчва всяка неделя, от 21 часа, и ще е запазено място за най-важните новини от сектора - законодателни промени, нови проекти, статистика и пазарни анализи, кредитиране, цени и наеми.\r\nЗрителите на „ИмоТиТе“ ще имат възможност първи да видят как ще изглеждат новите  жилищни, бизнес и хотелски сгради в рубриката „Нови проекти“. Там ще се представят с 3D видеа и визуализации значимите обекти, които предстои да бъдат реализирани или са в начален етап на строителство. Паралелно с това предаването ще обхване и новите логистични и индустриални проекти в страната и региона.\r\n                    \n                    \n                „В България има сериозна липса на достоверна и задълбочена информация за сектора на недвижимите имоти, включително на професионални анализи и коментари. „ИмоТиТе“ ще се опита да запълни тази ниша и да съдейства за популяризиране на добрите практики при реализацията на нови сгради, които имат отношение към подобряването на градската среда“, казва водещият на новото предаване в ефира на  Христо Николов.\r\nЗрителите на единствената бизнес телевизия в България познават Христо като лице на сутрешния блок на Bloomberg TV Bulgaria – „“. Той е доказан бизнес журналист със солиден опит в редица онлайн и печатни медии. През годините е отразявал законодателните промени в областите бизнес, икономика и финанси, регионално развитие, транспорт. Носител е на най-високата журналистическа награда в България „Черноризец Храбър“ (заедно с Мирела Веселинова).\r\nНе пропускайте „ИмоТиТе“ - от 31 март, всяка неделя, от 21 часа, в ефира на . \r\n ", "date": "2019.03.22", "title": "Bloomberg TV Bulgaria за пазара на имотите у нас – в \"ИмоТиТе\" "}
{"url": "https://www.dnes.bg/notifikacii/2019/03/22/arteks-s-poziciia-niamame-nujda-ot-politicheski-tlasyk.405340", "text": "След поредицата скандали и политически нападки заради апартаментите на Цветан Цветанов, Цецка Цачева, Вежди Рашидов и зам-министъра на спорта Ваня Колева \"Артекс Инженеринг“, фирмата построила и продала им  жилищата на цени под пазарните, излезе с официална позиция. \n\n\n В нея се посочва, че компанията няма нужда от политически тласък, за да прави бизнес.\n\r\nВ съобщението, публикувано на сайта на фирмата, се казва, че тя е на пазара от 25 години и за нея никога не е имало значение какво е служебното положение и политическите пристрастия на клиентите им.\n\r\nОт \"Артекс Инжинеринг\" допълват, че името им е било замесено в чужд медиен сценарий и очакват да не бъдат въвличани в предизборна риторика. \n                \n                \r\n\"Нашият сериозен авторитет е само на архитектурно-строителния, а не на политическия терен. Ако има съмнение за законността на която и да е направена сделка с клиентите на \"Артекс\", контролните органи могат да проверят – всички документи са на тяхно разположение\", се казва още в позицията.\n\r\n\"В хилядите проектирани и построени от нас жилища живеят семейства с различни професии. За компанията ни никога не е било приоритет какво е служебното положение и политическите пристрастия на клиентите ни“, пише в позицията на компанията.\n\r\nВ нея се посочва още, че \"Артекс\" очаква да не бъде въвличан в предизборна риторика, защото сериозния авторитет на компанията е само на архитектурно-строителния, а не на политическия терен.", "date": "2019.03.22", "title": "\"Артекс\" с позиция: Нямаме нужда от политически тласък!"}
{"url": "https://www.dnes.bg/politika/2019/03/22/sds-udari-djakpota-s-koaliciiata-si-s-gerb.405332", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Бившият председател на Висшия съвет на БСП Красимир Премянов, заяви в студиото на \"България сутрин\", че от взаимодействието на СДС и ГЕРБ, десницата ще спечели повече, въпреки че не изключи да има ползи и за ГЕРБ. Но допълни, че не е голям оптимист за резултата от него.\n\n\n\n\r\nБившият вицепремиер на България Евгений Бакърджиев определи новата коалиция като джакпот за СДС, защото иначе те трудно биха успели да вкарат дори един човек в европарламента.\n\r\n\"ГЕРБ дотук традиционно е включвал в листите си представители от други политически формации. Това ще е за пореден път включване на хора в листата на ГЕРБ\", каза той в ефира на .\n                    \n                    \n                \r\nДвамата се обединиха около тезата, че европейските избори у нас се превръщат във вътрешна битка с личностни нападки и скандали с имоти, но ни очаква още много до 26 май.\n\r\nПо думите на Красимир Премянов и Евгений Бакърджиев резултатите ще покажат дали ще има основание за искане на предсрочни парламентарни избори у нас.\n\r\n\"Разслоенията в Европа, балканизирани и побългарени у нас, дават много по-големи поражения. Това е сбъркана политика\", посочи Бакърджиев.\r\n ", "date": "2019.03.22", "title": "СДС удари джакпота с коалицията си с ГЕРБ "}
{"url": "https://www.dnes.bg/muzika-drugi/2019/03/22/bond-s-koncerti-v-oshte-dva-grada-u-nas-vyv-varna-i-burgas.405336", "text": "Две чисто нови композиции ще представи Bond по време на грандиозния си концерт в зала 1 на НДК на 26 март. Парчетата ще бъдат изсвирени за пръв път не само пред родната публика, а и в световен мащаб.\n\r\nНай-успешният дамски струнен квартет в света ще открие бляскавото шоу у нас със \"Zadok\" - първата от двете нови композиции, написана от самите Bond в съавторство с известния английски продуцент Кевин Малпас.\n\r\nВ сетлиста, съдържащ повече от 20 парчета, представящи най-доброто от световно признатото им творчество попада и \"Panthera\" - втората песен със световна премиера в зала 1.\n\r\nЧетирите дами са планирали разходка из София с цел разглеждане на местната архитектура и изследване на контрастите на различните епохи, оставили своя отпечатък в града, съобщиха организаторите от ZAPP Entertainment. \r\nМузикантките са проявили интерес да видят Паметника на съветската армия, \"Александър Невски\", Руската Църква, сградите от царско време и други забележителности.\n                    \n                    \n                \r\nКолкото до програмата и менюто на Bond, красавиците ще заложат предимно на цитрусови плодове, ароматни чайове, джинджифил, хумус и други здравословни изкушения, които предпочитат да консумират.\n\r\nСлед грандиозния музикален спектакъл в София на 26 март, квартетът ще се отправи към Пловдив за концерта си на 27 март в комплекс СИ’ЛА.\n\r\nПоради големия интерес Bond ще изнесат още два концерта у нас. Двата нови града, които ще имат удоволствието да ги чуят на живо са Бургас - на 11 юли в Летен театър и на 12 юли в морската столица Варна. Билетите за двата града ще могат да бъдат закупени от 22 март в мрежата на Ивентим.\n\r\nБилети за събитията в София и Пловдив могат да се открият в мрежата на Ивентим в цялата страна и онлайн, както и в Билетна каса НДК и онлайн на tickets.ndk.bg.", "date": "2019.03.22", "title": "Bond с концерти в още два града у нас - във Варна и Бургас"}
{"url": "https://www.dnes.bg/usa/2019/03/22/chii-sa-golanskite-vyzvisheniia-trymp-iska-da-sa-na-izrael.405333", "text": "Американският президент Доналд Тръмп се обяви за това Съединените щати да признаят суверенитета на Израел над Голанските възвишения.\n\r\nИзраел превзе стратегически важното плато от Сирия по време на Шестдневната война през юни 1967 г. и го анексира през 1981 година. Израелският контрол над тази територия обаче не е признат от международната общност.\n\r\n\"След 52 години е време Съединените щати да признаят пълния суверенитет на Израел над Голанските възвишения, които са от критично стратегическо значение и важни за сигурността на държавата Израел и регионалната стабилност!\", написа в Тwitter Тръмп.\n\r\nЕдно такова признаване би белязало голяма промяна в политиката на САЩ седмица преди израелският премиер Бенямин Нетаняху да пристигне във Вашингтон, където е предвидено да се срещне с американския президент. Нетаняху, за когото на 9 април предстоят предсрочни парламентарни избори в Израел, призовава Съединените щати да признаят суверенитета на страната му над Голанските възвишения, отбелязва Ройтерс, цитирана от БТА.\n                    \n                    \n                \r\nИзраелският премиер приветства думите на американския президент. \"Във време, когато Иран се опитва да използва Сирия като платформа, за да унищожи Израел, президентът Тръмп смело признава израелския суверенитет над Голанските възвишения. Благодаря ви, Президенте Тръмп!\", написа в Тwitter Нетаняху.\n\r\nСирийското външно министерство обаче осъди и нарече \"безотговорно\" изявлението на американския президент Доналд Тръмп, предаде ТАСС.\n\r\n\"Американската позиция за окупираната част от сирийските Голански възвишения ясно отразява факта, че САЩ пренебрегват международните норми и очевидно нарушават международното право\", цитира Франс прес изявление на източник от министерството в Дамаск пред официалната сирийска агенция САНА.\n\r\nСпоред сирийската дипломация позицията на САЩ открито нарушава резолюция 497 на Съвета за сигурност на ООН от 1981 г., признала за лишена от юридическа сила извършената от Израел анексия на сирийските територии, завзети през войната от 1967 г., пояснява ТАСС.\n\r\n\"Сирийската нация е изпълнена с още по-голяма решимост да освободи този скъпоценен къс от сирийската национална територия с всички достъпни средства\", се казва в изявлението на външното министерство в Дамаск, цитирано от Ройтерс. \r\n ", "date": "2019.03.22", "title": "Чии са Голанските възвишения? Тръмп иска да са на Израел "}
{"url": "https://www.dnes.bg/temida/2019/03/22/apartamentgeit-cacheva-sama-se-dade-na-glavniia-prokuror.405346", "text": "Антикорупционната комисия и главният прокурор да проверят как и с какви пари правосъдният министър си е купила апартамента на ул. \"Юрий Гагарин\". Това е поискала самата Цецка Цачева след като гръмна скандала \"Апартаментгейн\", в който е замесена и тя. \n\n\n\n\r\nПреди дни стана ясно, че Цачева е купила от \"Артекс Инженеринг\" апартамент в луксозна сграда в столичния кв. \"Изток”. \n\r\nСпоред брокери цените на имотите в района се сред най-високите в София – около 2000 евро на квадрат. Справка в Службата по вписванията показва, че за около 200 квадрата е заплатена сума от 286 000 лева. Съседен апартамент с подобна квадратура е продаден по същото време на цена почти 40% по-висока.\n                    \n                    \n                \r\nЦачева твърди, че няма нищо нередно в сделката и че е купила имота на груб строеж, така че е нормално цената да е по-ниска. \n\r\nЗа да изчисти напълно името си от скандала, тя е поискала проверката от главния прокурор и антикорупционната комисия, по време на която да бъдат проследени средствата, с които е придобит имотът, да се установи има ли конфликт на интереси с фирмата продавач, има ли злоупотреба с власт, както и други нарушения при договорните отношения. \n\r\n\"Давам съгласието си да бъде разкрита единствената сметка, с която разполагам. Нямам офшорни сметки, нямам търговски дружества, нямам свързани лица, с които при властовите ми позиции да съм имала контакти. Както и ще настоявам резултатите от проверката да бъдат публично огласени\", отсече Цачева. \n\r\nТя се закани, че до излизане на резултатите от проверките няма да коментира повече тази тема.\r\nЦачева увери, че е готова да сътрудничи напълно.", "date": "2019.03.22", "title": "\"Апартаментгейт\": Цачева сама се даде на главния прокурор "}
{"url": "https://www.dnes.bg/obshtestvo/2019/03/22/shte-skochat-li-cenite-na-shofiorskite-kursove.405343", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсички бъдещи кандидат шофьори ще трябва да се бръкнат с по-високи такси за курсове. Причината е решение на Министерския съвет за промяна в начина на обучение на желаещите да получат разрешение за шофиране на моторно превозно средство.\n\r\nПредседателят на Съюза на преподавателите по авто-мото подготовка Йонко Иванов обясни, че промените са вследствие на новата рамка на Европейската комисия с оглед намаляване на произшествията на пътя и преразглеждане на системата \"водач-път-автомобил\", които да доведат до нулева смъртност до 2050 година.\n\r\n\"България, като член на ЕС, е длъжна да се съобрази с тази рамка и във всичките три насоки да даде своя принос за общата концепция - намаляване на жертвите по пътя\", посочи Иванов в \"България сутрин\".\n                    \n                    \n                \r\nПо думите му с това решение би трябвало до края на март да се анализрат учебните документации за обучение на водачи от 17 категории  - от А1 до трамваите, които са последната категория.\n\r\n\"Времето за изпълнението на министерското решение е съкратено, но смятаме, че с динамиката, с която се действа, до края на месеца ще имаме три нови фактора в обучението на водачи на три категори - А1, А и Б. Това са основните участници в движението на нашите пътища\", обясни Иванов пред Bulgaria ON AIR.\n\r\nАкцентирало се на повишаване на броя на учебните часове за леките автомобили. Препоръка на ЕС е те да се вдигнат до 50 часа, в момента са 31.\n\r\nЩе бъдат вкарани и съвсем нови методи в обучението на мотористите - определен брой изпитни тестове, които ще бъдат извадени от категория Б.", "date": "2019.03.22", "title": "Ще скочат ли цените на шофьорските курсове?"}
{"url": "https://www.dnes.bg/politika/2019/03/22/kpkonpi-se-zahvashta-s-imotite-na-cvetanov-cacheva-i-rashidov.405370", "text": "Антикорупционната комисия реши да се самосезира заради апартаментите, купени под пазарните цени от \"Артекс\" от шефът на депутатите от ГЕРБ Цветан Цветанов, правосъдния министър Цецка Цачева, депутата Вежди Рашидов и зам.-министъра на спорта Ваня Колева. \n\n\n\nВ хода на проверката ще бъдат изследвани всички данни и обстоятелства, публикувани в медиите, включително пазарните цени на визираните имоти, произхода на средствата за покупката им, както и търговия с влияние и конфликт на интереси при приемането на законодателни промени от страна на Народното събрание, съобщиха от КПКОНПИ. \n\r\nЩе бъде проверена и дейността на фирмата продавач \"Артекс инженеринг\", както и нейното евентуално участие в обществени поръчки.\n                    \n                    \n                \r\nЩе бъдат анализирани всички сделки за покупко-продажба, осъществени от търговското дружество за периода 2017 – 2019 г. с оглед установяване на цените, на които обичайно са продавани имоти от фирмата.\n\r\nЩе бъде изискана информация от компетентните органи и за всички получени разрешения за строителство, издаден на дружеството за този период.\n\r\nЩе бъдат снети обяснения от страните по всички сделки, както и от Цветан Цветанов, Цецка Цачева, Вежди Рашидов и Ваня Колева.\n\r\nВ хода на проверката ще се изследва и наличието или липсата на свързани лица в политически партии и фирма \"Артекс инженеринг\", както и дали търговското дружество е правило предизборни дарения.\n\r\nВ случай, че на Комисията бъде възложена проверка от Прокуратурата, КПКОНПИ ще извърши и допълнителни действия, с оглед указанията на държавното обвинение.", "date": "2019.03.22", "title": "КПКОНПИ се захваща с имотите на Цветанов, Цачева и Рашидов"}
{"url": "https://www.dnes.bg/snimka-na-denia/2019/03/22/prez-uikenda-slynchevo-no-i-vetrovito.405356", "text": "Времето в страната продължава да е слънчево. Атмосферното налягане ще се понижи, но ще остане по-високо от средното за месеца, предаде БТА.\r\nПрез нощта ще е предимно ясно и почти тихо. Минималните температури ще са от 2 до 7 градуса. Утре ще преобладава слънчево време. По-значителни увеличения на облачността ще има над източната половина на страната, но вероятността за валежи е малка.\r\nВ Западна България ще духа слаб северозападен вятър, на изток - слаб до умерен, от североизток. Преобладаващите максимални температури ще са между 16 и 21 градуса, по-ниски ще останат в Североизточна България и по Черноморието - 10-14 градуса.\r\nНад Черноморието ще има по-значителни, временни увеличения на облачността, но вероятността за валежи е малка. Ще духа до умерен североизточен вятър, който след обяд ще отслабва. Максималните температури ще са между 10 и 14 градуса. Температурата на морската вода е 9-10 градуса. Вълнението на морето ще е 1-2 бала.\r\n                \n                Над планините ще преобладава слънчево време с по-значителни увеличения на облачността в следобедните часове, но валежи не се очакват. Ще духа умерен до силен вятър от север-североизток. Максималната температура на височина 1200 метра ще е около 9 градуса, на 2000 метра - около 3 градуса.", "date": "2019.03.22", "title": "През уикенда: Слънчево, но и ветровито"}
{"url": "https://www.dnes.bg/obshtestvo/2019/03/22/bydeshtite-pensioneri-shte-izbirat-formulata-do-2023-g.405382", "text": "До 2023 г. бъдещите пенсионери ще могат да избират дали да се пенсионират по новата или старата методика. Това ще бъде 4-годишен преходен период, за да няма ощетени при отпускането на пенсиите, стана ясно от думите на социалния министър Бисер Петков.\n\nНа тези, с отпуснати пенсии от 1 януари 2019 г. по новата формула, пък ще се даде 6-месечен срок да изберат по коя методика искат да им се изчисли пенсията.\n\r\n\"Правим разчети със съдействието на НОИ и подготовка на конкретни текстове за изменение в Кодекса. Промяната ще даде възможност на хората при заявление за пенсиониране да поискат пенсията им да бъде изчислена и по старата методика, която действаше до края на 2018 г.\", каза Бисер Петков.\n                    \n                    \n                \r\nМинистърът подчерта, че тези промени касаят само бъдещите пенсионери и настоя, че никой няма да бъде ощетен.\n\r\n\"Никой няма да бъде ощетен. Ако бъде подкрепена тази поправка, всички бъдещи пенсионери ще бъдат благоприятно засегнати от тази нова формула, а друга част ще са неутрални - т.е.  ще се пенсионират по досегашния ред\", заключи Петков.\r\n ", "date": "2019.03.22", "title": "Бъдещите пенсионери ще избират формулата до 2023 г."}
{"url": "https://www.dnes.bg/notifikacii/2019/03/22/pensioner-blysna-72-godishen-peshehodec-na-zebra.405357", "text": "72-годишен пешеходец е в болница, след като е бил блъснат от лек автомобил на пешеходна пътека в Пловдив, съобщава Радио \"Фокус\" - Пловдив. \n\r\n74-годишен шофьор е блъснал отзад автомобила на друг 66-годишен. Поради тази причина вторият автомобил е бутнал пресичащ 72-годишен пешеходец на пешеходната пътека. Пострадалият е откаран в болница за преглед. \r\nНяма данни за употреба на алкохол от страна на водачите.", "date": "2019.03.22", "title": "Пенсионер блъсна 72-годишен пешеходец на зебра "}
{"url": "https://www.dnes.bg/obshtestvo/2019/03/22/karakachanov-vidia-predizborna-kampaniia-v-apartamentgeit.405376", "text": "Вицепремиерът Красимир Каракачанов видя скандала с апартаментите на властта като предизборна кампания.\r\nТой заяви и че този случай не клати управляващата коалиция и призова първо да излязат резултатите от проверките и тогава да се коментира.\n\n\n\"Отношенията в коалицията не зависят от скандали, а от отношенията между партньорите на ниво парламент и правителство. На този етап в тази насока няма драми. Би следвало да изчакаме резултатите от някаква проверка, иначе ме карате да влизам в предизборна кампания, защото честно казано и на това намирисва\", коментира военният министър.\n\r\nКаракачанов коментира и как ще се явят \"Обединени патриоти\" на евроизборите. Той за пореден път настоя, че патриотичната формация трябва да се яви заедно и добави, че според него може да се намери компромис, стига да има желание. За него не е вариант ВМРО да се яви само с една от другите две партии на евровота, защото това би означавало разбиване на коалицията.\n                    \n                    \n                \r\n\"Обединени патриоти\" трябва да се явят заедно в името на това да дадат една сериозна алтернатива на своите поддръжници, което гарантира минумим двама евродепутати. Предложих и алтернативен вариант - след като има няколко кандидатури, вместо да се снишаваме, да направим едни вътрешни избори. Може да стигнем до консенсус, ако има добро желание да се свърши това. Моето желание е налице\", заяви вицепремиерът.\n\r\nСпоред него ако все пак не се стигне до компромис, е по-добре всяка партия да се яви отделно, за да \"няма съмнения утре кой колко тежи\".\n\r\n\"Може би част от невъзможността да се стигне до обща кандидатура е желанието на някои от колегите да се преброяват. Ние в предишния формат 2-3 пъти се брояхме на избори поотделно, но може би някои искат да продължават. Ако не можем заедно, най-добре е всеки поотделно и да се види кой колко тежи. От наша страна ще има добър тон и феър плей игра\", завърши Каракачанов.\r\n ", "date": "2019.03.22", "title": "Каракачанов видя предизборна кампания в \"Апартаментгейт\" "}
{"url": "https://www.dnes.bg/obshtestvo/2019/03/22/bez-novi-bejanski-lageri-samo-ploshtadki-za-izvynredni-situacii.405374", "text": "МВР няма да строи нови бежански лагери. В три имота на министерството близо до турската граница ще бъдат обособени площадки, които ще се ползват само в извънредна ситуация при голяма бежанска вълна и само след решение на МС по извънреден план.\r\nТова обясни заместник-вътрешният министър Красимир Ципов.\r\nОбособяването на площадките се прави с европари и проектът приключвал следващия януари. Те били определени още преди две години, предаде БТА. Говорено било и с кметовете, и с областните управители. Цялата процедура била съгласувана с тях.\r\nДо тези площадки нямало свободен достъп, а с европарите ще се изгражда инфраструктура до тях. Aко България не изпълни това задължение, ще има санкция за страната ни, която ще трябва да се плати от бюджета.\r\n                    \n                    \n                За да се обособят тези площадки, ще се строят пътища, ще се изграждат електро- и водопроводи, огради и видеонаблюдение.\r\nЦипов отчете, че в последните няколко години над 3000 души, незаконно пребиваващи у нас, вече са върнати в страните им по произход.\r\nТой припомни, че в момента МВР има само два дома за настаняване в Бусманци и в Любимец. Там имало капацитет от 700 места. Останалите центрове били под контрола на Агенцията за бежанците.\r\nПо думите му военният конфликт в Близкия Изток продължава и никой не може да даде гаранция дали няма да има нова вълна от мигранти. В същото време в Турция има над 3 млн. бежанци, затова България трябва да има готовност във всеки момент.", "date": "2019.03.22", "title": "Без нови бежански лагери, само площадки за извънредни ситуации"}
{"url": "https://www.dnes.bg/notifikacii/2019/03/22/shofior-podkara-lineika-piian-udari-kola-na-zavoi.405379", "text": "Посред бял ден шофьор седна зад волана на линейка и катастрофира. \r\nИнцидентът е станал вчера около 14:10 часа на ул. \"Дилянка\" в Пловдив. \r\nСигналът до полицията е бил за катастрофа с леки материални щети. \r\nНа мястоуниформените са тествали двамата шофьори с дрегер. Той е отчел, че 63-годишният шофьор на линейката е карал с над 1,2 промила алкохол.\r\nЗаради това е ударил отзад извършващ ляв завой джип \"Дачия\". \r\nЗадържан е за едно денонощие в районното, образувано е бързо производство.", "date": "2019.03.22", "title": "Шофьор подкара линейка пиян, удари кола на завой "}
{"url": "https://www.dnes.bg/notifikacii/2019/03/22/trus-s-magnitud-3-9-razliulia-okryg-gaziantep-v-turciia.405388", "text": "Земетресение с магнитуд 3,9 по Рихтер бе регистрирано днес в окръг Газиантеп, Югоизточна Турция, съобщи турската телевизия СиЕнЕн-Тюрк.\r\nЕпицентърът на земетресението, регистрирано в 13.04 ч. местно време, е бил в района на град Нурдагъ на дълбочина 7,21 километра.\n\r\nНяма информация за ранени и нанесени материални щети при труса.\r\nПо-рано днес в окръг Денизли, Югозападна Турция бе регистрирано земетресение с магнитуд 3,7 по Рихтер, пише БТА.", "date": "2019.03.22", "title": "Трус с магнитуд 3,9 разлюля окръг Газиантеп в Турция"}
{"url": "https://www.dnes.bg/obshtestvo/2019/03/22/helpbook-signali-falshivi-dokumenti-opasni-obekti.405344", "text": "\nВ платформата на  получихме обширен сигнал за търговия на документи по интернет. След бърза проверка установихме, че не представлява никаква трудност човек да намери обяви за продажба на фалшиви шофьорски книжки или дипломи за завършено образование и е видно, че „търговците“ никак не се притесняват да рекламират незаконните си услуги.\r\nОсобено обезпокоителен е фактът, че в доста от случаите , без да бъдат премахвани. Наш потребител случайно попаднал на такава обява в известен сайт за продажба на стоки и услуги, но споделя, че администраторите реагирали бързо и премахнали обявата. С удивление намерил още няколко подобни чрез търсачката - някои от тях активни, други изтекли, но предоставящи всички данни на заинтересованите да се свържат с лицата зад обявите. \n                    \n                    \n                \r\nПреминаваме към сигнал за опасен търговски обект, който нашият потребител описва така: \"На територията на квартал \"Младост 1\", срещу бл.50 и в непосредствена близост до детска площадка се намира сграда тип трафопост, която преди много време беше търговски обект за техника. , тъй като въпреки поставената решетка на главния вход, от другите му две страни са направени големи дупки в стените, което улеснява влизането в него на всякакви съмнителни лица. Пълно е със счупени бутилки, кашони и всякакви боклуци. В близост се намират освен детската площадка, а и 125-то училище както и няколко заведения и магазини. Мястото е обществено, а порутената сграда не само загрозява обстановката, но и създава предпоставки за неприятни последици за малките деца и тийнейджърите. Моля обектът да бъде отстранен или поне качествено обезопасен\". \n\r\nВ днешния обзор отново засягаме проблемите с пътищата, автомобилите и техните собственици. \r\nНа тротоар под трасето на метрото в квартал \"Дианабад\" за пореден път в рамките на няколко месеца получаваме снимки за един и същ . Авторът на сигнала описва това като \"патология\" и отправя апел към контролните органи да прекратят тази безочливост. \n\r\nДруг наш редовен потребител сигнализира за масово нарушаване на правилата за движение на столичния булевард \"Стамболийски\" и според него това не е прецедент. От снимките е видно, че като някои от тях дори минават на червен светофар. \n\r\nЗавършваме днешния обзор със сигнал за поредния , непосредствено до централна търговска улица в столицата. Въпросното превозно средство се намира там от години, като се е превърнало в свърталище на бездомници и наркомани. \n\r\nАко и Вие видите нередност, проблем, с който се сблъсквате всеки ден и искате да подадете сигнал - направете го онлайн в HelpBook.info!", "date": "2019.03.22", "title": "Helpbook сигнали: Фалшиви документи, опасни обекти..."}
{"url": "https://www.dnes.bg/akoshtete-vqrvaite/2019/03/22/heili-biibyr-plasheshto-e-da-si-omyjena.404960", "text": "Хейли Бийбър отскоро е съпруга, но призна, че животът на омъжена жена я плаши, защото все още е млада. 22-годишната моделка казва, че е късметлийка, защото се е омъжила за най-добрия си приятел, но все още изпитва и страх.\r\nДвамата с Джъстин се венчаха през септември 2018 г. \"Определено е плашещо да си толкова млад и да си женен. Страшно е, но това е човекът, в който съм била влюбена толкова много години. Чувствам, че той е най-добрият ми приятел. И просто ще живеем животите си заедно завинаги\", обясни Хейли пред \"Apple Music's Beats 1\".\r\n \r\n", "date": "2019.03.22", "title": "Хейли Бийбър: Плашещо е да си омъжена!"}
{"url": "https://www.dnes.bg/notifikacii/2019/03/22/granichna-policiia-zadyrja-shofior-s-290-000-evro-na-kalotina.405362", "text": "290 000 евро бяха иззети от полицаите на гранична полиция в ГКПП Калотина. Шофьор на български автобус е опитал да внесе парите у нас, но без да ги декларира, съобщиха граничарите.\n   \r\nВодачът е задържан, след проверка, която открила голямата сума пари във въздухоотводите над пътническите седалки. Парите били укрити в пакети, увити в черни найлонови пликове.\r\nПо случая в граничното полицейски управление – Калотина е образувано досъдебно производство. \r\nШофьорът е привлечен като обвиняем за недеклариране на парични средства в особено големи размери при преминаване през външна граница на ЕС. Валутата е иззета с протокол за оглед като доказателство по досъдебното производство.", "date": "2019.03.22", "title": "Гранична полиция задържа шофьор с 290 000 евро на Калотина "}
