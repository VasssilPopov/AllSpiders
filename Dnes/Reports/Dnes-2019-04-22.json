{"url": "https://www.dnes.bg/index/2019/04/22/imperatoryt-koito-posveti-jivota-si-na-obshtestveni-kauzi.408360", "text": "Император Акихито, който на 30 април ще стане първият абдикирал японски император за близо две столетия, посвети живота си на народите, засегнати от страната му по време на Втората световна война и на японците, възстановяващи се след природни бедствия.\n\r\nАкихито, който на 23 декември навърши 85 години, претърпя сърдечна операция и се лекува от рак на простатата, а сега носи и слухов апарат. През 2016 г. той каза, че се страхува, че възрастта може да му попречи да изпълнява своите задължения, пише Ройтерс.\n\r\nЕто няколко ключови момента от неговото управление като първия император, който не е бил обявен за божествен, когато се е възкачил на Хризантемения трон през 1989 г.\n\r\n\n\r\nЖенитбата на Акихито през 1959 г. с Мичико Шода, дъщеря на индустриалец, бе първата за наследник на престола с някой, който не е благородник, и бе приветствана като символ на една нова Япония. Двамата се запознали в тенис клуб и той й предложил да се оженят по телефона.\n\n\r\nДвойката е била снимана през годините как танцува заедно валс в официални дрехи и да се разхожда по морския бряг с анораци и панталони. На 10 април, само няколко месеца преди Акихито да абдикира, императорската двойка отпразнува 60-годишнината от сватбата си.\n\r\nТе се стремяха да изградят имидж на \"монархия на средната класа\" и да приближат императорското семейство до хората.\n\r\nИ трите им деца постъпиха в университет и се омъжиха за хора без благородно потекло, а обществеността бе информирана, когато Акихито бе диагностициран с рак на простатата през 2002 г., за разлика от тайнствеността около болестта на баща му император Хирохито.\n\r\n\n\r\nАкихито и Мичико се стремяха да изгладят отношенията в цяла Азия, която пострада от политиката на Япония преди и по време на Втората световна война, с многобройни посещения в чужбина.\n\r\nПрез 1992 г. той стана първият японски монарх, за когото се знае, че е посетил Китай, където раните от войната са дълбоки, и каза, че изпитва \"дълбока тъга\" за \"нещастния период, когато моята страна причини големи страдания на народа на Китай\".\n\r\nНа пресконференция по случай рождения си ден през 2001 г. Акихито каза, че изпитва \"известна близост\" с Корея, защото предците му са били корейци - безпрецедентно изказване за японски монарх, което влезе във водещите заглавия на вестниците в Сеул.\n\r\nПрез 2005 г. императорската двойка посети остров Сайпан, станал сцена на кървави боеве по време на Втората световна война, за да отдадат почит на паметниците в чест на загиналите японски, американски и корейски воини.\n\r\nАкихито често призовава Япония да помни страданията по време на войната - изказвания, които през последните години привличат голямо внимание, тъй като премиерът Шиндзо Абе изглежда настоява за по-малко извинителен тон.\n\r\nНа 15 август 2015 г., на 70-ата годишнина от края на войната, Акихито се отклони от официалното изявление, за да изрази \"дълбоко разкаяние\".\n\r\nПредишния ден Абе каза, че изпитва \"печал в крайна степен\", но допълни, че бъдещите поколения не бива да продължават да се извиняват.\n\r\n\n\r\nЕдно от задълженията, поети от императорската двойка, бе утешаването на жертви на природни бедствия.\n\r\nПрез 2011 г. Акихито предприе безпрецедентната стъпка да се обърне към нацията в телевизионно изявление след земетресението и цунамито, отнели живота на близо 20 000 души и предизвикали най-тежката ядрена криза в света от 25 години.\n\r\nАкихито коленичи, за да говори с евакуирани хора, а Мичико прегърна жени, изгубили домовете си. \r\n \r\n/БТА/", "date": "2019.04.22", "title": "Императорът, който посвети живота си на обществени каузи "}
{"url": "https://www.dnes.bg/index/2019/04/22/pojaryt-v-notr-dam-e-preduprejdenie-no-shte-se-vslusha-li-evropa.408386", "text": "Линията, в която патината на възрастта по безбройните европейски исторически паметници преминава в безстопанственост, е тънка. Като с толкова любими хора,смятаме, че всичко е наред, докато изведнъж не се окаже, че не е така.\r\nСлед пожара миналата седмица, който опустоши едно от бижутата на Франция, катедралата Нотр Дам, се повдигат въпроси за състоянието на хиляди други катедрали, дворци и селски кули, които са превърнали Франция - както и Италия, Великобритания и и Испания - в открити музеи на западната цивилизация.\n\r\nЩом дори емблематична сграда като \"Нотр Дам\" може да не е защитена от разрухата, след като един важен символ на Франция трябва да се бори за средства за поддръжка, това показва една култура на апатия, която може да навреди на общата история, както и на мултимилиардната туристическа индустрия, от която зависи голяма част от Европа, пише Асошиейтед прес.\n                \n                \r\n\"В Европа толкова сме свикнали с нашето изключително културно наследство, че сме склонни да забравяме, че то се нуждае от постоянни грижи и внимание\", заяви пред Асошиейтед прес Тибор Наврачич, еврокомисар по културата.\n\r\nНякои казват, че случилото се в Париж отправя предупреждение не само към Европа, но и към целия свят.\n\r\n\"Все едно катедралата Нотр Дам реши да се подпали, за да бие тревога. Като че ли искаше да се пожертва за каузата\", каза Снешка Куадвлиг-Михайлович, генерален секретар на фондацията за опазване на културното наследство Европа Ностра.\n\r\nОпустошителни пожари са отнемали от човечеството познания, изкуство и съкровища, откакто известната Александрийска библиотека в Северен Египет изгоряла до основи в древността. Преди Нотр Дам последното глобално предупреждение беше отправено, когато бразилският Национален музей в Рио де Жанейро, една от най-значимите културни институции в Южна Америка, изгоря през септември.\n\r\n\"За нещастие, пожарът в Нотр Дам е само един от многото примери\", каза Наврачич.\n\r\nЕкспертите гледат почти безкрайния списък на пожари на исторически обекти в Европа и се чудят защо чиновниците често не си вземат поука, преди да е станало прекалено късно. Данните за подобни пожари са ограничени, защото паметниците са толкова различни. Някои може да са инциденти, а други - палежи.\n\r\n\"Няма точна статистика\", каза Дидие Рикнер от френското онлайн издание \"Трибюн дьо л'ар\", но добави, че Франция става свидетелка \"на няколко пожара в исторически сгради всяка година, което вече е прекалено много\".\n\r\nПроучване от 2015 г. на германския промишлен гигант Сименс показва, че годишно само в Шотландия стават около 10 пожара, които нанасят щети, а Англия губи поне 12 сгради, паметници на културата. От 2000 г. в Германия са били унищожени 70 такива сгради.\n\r\n\"Всяка година има светкавица или нещо друго, което разрушава покрив или кула\", каза пред АП Хуан Антонио Ераес, отговарящ за превантивното опазване в Испанския институт за културно наследство.\n\r\nПрез 1985 г. кулата на главната люксембургска катедрала се подпали и изгоря. \n\r\nПрез 2004 г. пожар в библиотеката \"Херцогиня Ана Амалия\" в германския град Ваймар предизвика щети, оценявани на 80 милиона евро. През 1996 г. в Италия историческата сграда на операта Фениче във Венеция беше унищожена от пожар, а година по-късно същото се случи с торинския храм \"Света плащаница\".\n\r\nДоста често пожарите стават по време на реставрационни работи.\n\r\nМиналата година сградата на училището по изкуствата \"Макинтош\" в Глазгоу беше опустошена от пламъци за втори път за четири години, докато приближаваше краят на проект за реставрация на стойност много милиони \r\nлири.\n\r\nПрез 1994 г. в Испания театърът \"Лисеу\" - Барселонската опера - беше унищожен почти изцяло при пожар, причинен от искра, попаднала върху завеса по време на рутинен ремонт.\n\r\nЕксперти казват, че онова, което не достига, е постоянно внимание и редовна поддръжка, които може да помогнат да се избегне необходимостта от големи реставрационни работи. Това обаче струва пари. Проблемът беше влошен от бюджетите на икономии, които много европейски страни приеха след финансовата криза през 2008 г. и по време на продължилата с години след това дългова криза в Европа.\n\r\nСлед съкращенията с цел икономии, каза Рикнер, \"имате нужда от драстични реставрационни работи, които или не правите, или ги правите зле или евтино. И това може да доведе до пожари\".\n\r\nЕраес иска властите да пренасочат вниманието си към превенцията вместо само да реагират на катастрофите.\n\r\n\"Ремонтът или реставрацията трябва да бъдат смятани за провал на опазването\", каза той. \"Ще харчим пари за поддръжка, но ще ограничим до минимум потенциалните бъдещи щети.\n\r\nНаврачич изрази подобно мнение. \"Не бива никога да забравяме, че бездействието, липсата на поддръжка или липсата на превенция също имат цена\", каза той.\n\n\n\n\r\nПроблемът е, че превенцията е практически невидима, но големите реставрации могат да бъдат предимство за политиците, които прережат лентата.\n\r\nПожарът в Нотр Дам едва беше угасен, когато двама от най-богатите мъже във Франция, съперничещи си магнати милиардери, обявиха бляскави, конкуриращи се дарения от стотици милиони евро за възстановяване на парижката катедрала. Даренията за Нотр Дам в момента надхвърлят 1 милиард евро (1,12 милиарда долара) - приблизително колкото френския национален бюджет за реставрации за три години.\n\r\nТози масиран прилив на дарения прави лошо впечатление на тези, които от години молят за няколко хиляди, за да възстановят локален, но ценен паметник.\n\r\n\"Сега видяхте, че проблемът не е в парите\", каза Куадвлиг-Михайлович. \"В това има поука. Не бихме ли могли да инвестираме по-малки суми, и не само за най-големите и еблематични паметници?\"\n\r\nЕС е отделил 4,7 милиарда евро (5,28 милиарда долара) за реставрации в бюджета за 2014-2020 г., в допълнение към усилията на отделните страни.\r\nДокато държавното финансиране се изчерпва, националните правителства все по-често търсят частни донори за реновиране на важни паметници. През последните години в Италия компанията за производство на луксозни обувки \"Тодс\" спонсорира обновяването на Колизеума, модна къща \"Фенди\" помогна на фонтана \"Ди Треви\", а \"Дизел\" финансира подобрения на венецианския мост \"Риалто\".\n\r\n\"Трябва да инвестираме повече, но това е обща отговорност на правителствата, бизнеса и гражданите в Европа\", каза Наврачич.\n\r\nСтраните ще жънат ползите от подобни разходи с години. Само във Великобритания и Франция туризмът достига 7 на сто от брутния им вътрешен продукт, съответно около 150 и 170 милиарда евро (около 170 милиарда долара и 190 милиарда долара) годишно.\n\r\nНякои казват, че световноизвестни паметници като Нотр Дам са движещата сила зад подобен туризъм и заслужават повече уважение.\n\r\n\"Културното наследство е златна мина. Не можете да я експлоатирате и след това просто да изоставите мината и да се насочите към друга. То е нещо, което наистина трябва да цените\", заяви Куадвлиг-Михайлович. \r\n \r\n/БТА/\r\n ", "date": "2019.04.22", "title": "Пожарът в Нотр Дам е предупреждение. Но ще се вслуша ли Европа?"}
{"url": "https://www.dnes.bg/business/2019/04/22/skoro-venecuelskiiat-bolivar-niama-da-struva-nishto.408397", "text": "Много вероятно е след края на кризата във Венецуела да се премине към една изцяло нова валута, а стойността на боливара да остане само колекционерска. Това коментира Адриан Николов, икономист в Института за пазарна икономика, в ефира на .\r\nГостът направи коментара си по повод данните на Bloomberg Misery Index, отчитащ инфлацията и безработицата в различни страни, според който комбинацията от двата показателя във Венецуела достигна 930 000% към края на 2018 г.\r\n\"Трябва да имаме предвид, че от един момент нататък точното число на инфлацията няма значение. Венецуелският боливар е загубил своята стойност до такава степен, че на практика с него вече не може да се купи нищо... Още повече, че обезценяването на валутата би имало значение, ако населението имаше достъп до стоки – там обаче вече има съществена липса на храни и медикаменти\".\r\n                    \n                    \n                Икономистът коментира и факта, че в индекса на Bloomberg за най-висока инфлация и безработица в челните места попадат две съседни на България страни - Турция и Гърция. Той отбеляза, че една от основните причини за водещото място на Турция е обезценяването на лирата, на което станахме свидетели през 2018 г., което увеличи инфлацията.\r\n„В Гърция има един по-сериозен структурен проблем, защото безработицата там е на много високи нива. Донякъде ние дори спечелихме от това положение, защото много бизнеси потърсиха работна ръка у нас“.\r\nКато една от най-стабилните държави по тези показатели Николов определи Швейцария.\r\n„Според данните на Bloomberg най-ниска безработица и инфлация се отчитат в Тайланд, но страната е много особен казус, тъй като тя подхожда по друг начин при измерването на безработицата, така че не може да се каже дали информацията е реална“.\r\n", "date": "2019.04.22", "title": "Скоро венецуелският боливар няма да струва нищо"}
{"url": "https://www.dnes.bg/health/2019/04/22/polezni-hrani-bogati-na-vitamin-e.408197", "text": "Витамин Е е мастноразтворим витамин, който се свързва с намаляване риска от развитие на рак, сърдечни заболявания, възрастови дегенерации свързани с увреждания на очите, като дегенерация на макулата. Не на последно място, това е един от най-важните витамини за здравето и красотата на кожата и косата. Ето защо не бива да допускаме дефицит на витамина.\r\nЕдни от признаците, подсказващи, че не получавате достатъчно от него са мускулна слабост, нарушено зрение, анемия, неврологични нарушения, проблеми с кожата и косата и други.\r\nАко страдате от недостиг на витамин Е или за да намалите риска от него, вижте кои храни, освен папая, маслини и магданоз, е добре да включите в ежедневното си меню.\r\n                    \n                    \n                \r\nЕдна от най-полезните храни за отслабване ни осигурява и добри количества витамин Е. В половин авокадо се съдържат около 2 мг от витамина. Може да го добавяте към сандвичи, салати, смутита.\r\n\r\nСпанакът е един от най-полезните пролетни зеленчуци, който може да добавите към менюто си, ако страдате от дефицит на витамин Е. Въпреки че той е известен с високото си съдържание на желязо, спанакът ще ви осигури и калций, фолиева киселина. Само една чаша варен спанак ще ви осигури приблизително 20% от дневните ви нужди на витамин Е. \r\n", "date": "2019.04.22", "title": "Полезни храни, богати на витамин Е "}
{"url": "https://www.dnes.bg/stranata/2019/04/22/48-godishen-bashta-osyden-za-bludstvo-s-dyshteria-si.408395", "text": "48-годишен баща получи 2-годишна условна присъда от Варненския районен съд за блудствени действия спрямо собствената му дъщеря, съобщава Дарик.\r\nДетето е живеело заедно с родителите си на квартира във Варна, като било изцяло финансово зависимо от баща си.\r\nПрез този период родителят неколкократно опипвал, целувал, прегръщал, търкал по тялото и в областта на половите органи дъщеря си, използвайки сила. Тя се оплакала от случващото се първоначално пред свои приятелки и семейна позната, а после сама решила да сигнализира полицията.\r\nМъжът бил признат за виновен за извършени блудствени действия по отношение на непълнолетната му дъщеря в продължение на около година.", "date": "2019.04.22", "title": "48-годишен баща осъден за блудство с дъщеря си"}
{"url": "https://www.dnes.bg/akoshtete-vqrvaite/2019/04/22/letobroeneto-na-koreia-2-godishnata-ioon-rodena-predi-100-dni.408346", "text": "\r\nВ Южна Корея отговор на въпроса \"На колко си години?\" не е толкова проста задача. Това е може би единствената страна в света, в която годините се броят по различен начин.\n\r\nБебето Йоон е истинско доказателство за това. Момиченцето е на 100 дни - родено е на 31 декември 2018 г. \n\r\nЗа западното летоброене тя е едва на няколко месеца. Не и в родната й страна обаче. \n                    \n                    \n                \r\nОще с раждането си, Йоон е навършила 1 година. Часове след като е поела първия си дъх, тя е станала на 2 г. - с настъпването на новата календарна година. \n\r\nТя не може да надскочи себе си, казва пред  майката на Йоон. \n\r\n\"Другите деца, родени по-рано през същата година са напред в развитието си и това ще проличи в яслите и детските градини\", категорична е майката на 2-годишното бебе, което е поело дъх преди броени седмици.\r\n", "date": "2019.04.22", "title": "Летоброенето на Корея: 2-годишната Йоон, родена преди 100 дни"}
{"url": "https://www.dnes.bg/zvezdi/2019/04/22/retro-spomeni-sofka-pokaza-lorenco-kato-bebe.408393", "text": "„Моят живот Лоренцо“. Това написа Софи Маринова във Facebook и качи няколко ретро снимки със сина си като малък.\r\nЯвно изпълнителката се е отдала на спомени от детството на Лоренцо, който вече е голям мъж.\r\n \r\n„Обичам те“, написа от своя страна момчето и също сподели тяхна обща снимка, с което върна жеста към майка си.\r\n \r\nЕдна от старите снимки на Софи събра голям интерес от страна на феновете ѝ – от родилното отделение, малко след раждането на Лоренцо. На нея певицата се е снимала със сестрата на Бойко Борисов – д-р Красимира Иванова, която явно е изродила сина на ромската перла.\r\n \r\nМаринова роди през 2002 г. Вече била на върха на своята слава, притеснявала се за кариерата, но вече желаела да стане майка. Веднага след като бебето се появило на бял свят, Софка била зарадвана с букет с червени рози лично от президента Георги Първанов.\r\n \r\nКакто вече писахме, наскоро 43-годишната певица сключи брак и вдигна щура сватба със своя приятел Гринго. Двамата не крият, че мечтаят за деца и вече работят по въпроса.\r\n \r\n\r\n ", "date": "2019.04.22", "title": "Ретро спомени: Софка показа Лоренцо като бебе"}
{"url": "https://www.dnes.bg/notifikacii/2019/04/22/mvnr-ne-pytuvaite-do-shri-lanka-vyzmojni-sa-oshte-atentati.408405", "text": "Министерството на външните работи отново предупреждава българските граждани да не предприемат пътуване до Шри Ланка заради ситуацията в страната и вероятност от нови терористични актове.\n\r\nЗа тези, които са на територията на Шри Ланка се съветва да поддържат връзка с посолството в Делхи, с близките си и да изчакат ситуацията да се нормализира, съолщават от МВнР.\n\r\nПо информация на българското посолство в Делхи днес на брифинг с ръководителите на дипломатически мисии в Коломбо министър-председателят на Шри Ланка Ранил Викремесингхе е посъветвал намиращите се в страната туристи да останат. Но е препоръчал тези, на които тепърва предстои да посетят страната, да изчакат няколко дни, тъй като все още не всички терористи са разкрити. Той е посочил, че са идентифицирани 30 терористи, 9 атентатори-камикадзе, но се предполага, че те са общо 50 и са възможни още самоубийствени атентати.\n                \n                \r\nСред идентифицираните до момента чуждестранни граждани, жертви на бомбените експлозии в Шри Ланка на 21 април, няма български граждани. Няма данни и за ранени български граждани.\n\r\nПо данни на мисията ни в Делхи е установен контакт с над 20 български граждани, намиращи се на територията на Шри Ланка. Всички те са невредими след атентатите.\n\r\nБългарското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо.\n\r\nПосолството ни е в постоянен контакт и с хотели, и с болниците в Коломбо, където са настанени пострадали при атентатите.\n\r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.\n\r\nПри необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.\n\r\nСигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.\r\n ", "date": "2019.04.22", "title": "МВнР: Не пътувайте до Шри Ланка, възможни са още атентати"}
{"url": "https://www.dnes.bg/temida/2019/04/22/sydyt-v-kyrdjali-vyrna-knijkata-na-liutvi-mestan.408403", "text": "Кърджалийският окръжен съд върна шофьорската книжка на лидера на партия ДОСТ Лютви Местан, който е обвинен за причинена смърт по непредпазливост на 6-месечно бебе при катастрофа на 14 април на разклона за село Загорско по международния път за Гърция.\n\n\n\r\nМагистратите отмениха постановлението на прокурор при Окръжна прокуратура – Кърджали, с което е отнето временно свидетелство за управление на МПС на политика.\r\nСъдът е приел, че единственият мотив, с който се обосновава постановяването на ограничителната мярка е, че се взема с цел да бъде осуетено извършването на друго престъпление от обвиняемия. Според магистратите от събраните до момента данни по случая с Лютви Местан не се установява разследваното деяние да се отличава с по-висока от типичната за този вид престъпления обществена опасност.\n                    \n                    \n                \r\nОсвен това липсвала ясно извършването на какво друго престъпление ще бъде осуетено с отнемането на свидетелството за правоуправление на политика. Определението на съда е окончателно.\r\n ", "date": "2019.04.22", "title": "Съдът в Кърджали върна книжката на Лютви Местан"}
{"url": "https://www.dnes.bg/science/2019/04/22/dnes-e-pikyt-na-zvezdopada-liridi.408331", "text": "Астрономическите ентусиасти тази нощ могат да наблюдават пика на един от най-старите известни на човечеството метеорни потоци - Лиридите, съобщава сайтът Спейс, цитиран от БТА. \n\n\r\nМакар да не поднася впечатляващ спектакъл като прочутите августовски Персеиди и декемврийските Джеминиди, метеорният поток Лириди се явява първият \"по-сериозен звездопад\" след пика на Квадрантидите в началото на януари.\n\r\nЛиридите се виждат най-добре от северното полукълбо, но могат да бъдат наблюдавани и от южното.\n\r\nМетеорният поток Лириди е активен между 16 и 25 април. Максимумът му обикновено е в нощта на 22 срещу 23 април.\n\r\nВ пика на Лиридите се наблюдават средно между 15 и 20 падащи звезди на час. При добра видимост тази нощ поклонниците на небесните спектакли могат да видят около 20.\r\nРадиантът на метеорите от този поток (привидната точка, от която се появяват) се намира в съзвездието Лира, откъдето произхожда и наименованието му.\n                    \n                    \n                \r\nМетеорният поток Лириди е образуван от отломки от кометата с дълъг период C/1861 G1 (Тачър), на която са необходими около 415 години, за да обиколи Слънцето.\n\r\nНаблюдавани от над 2700 години, Лиридите са един от най-старите известни на човечеството метеорни потоци.", "date": "2019.04.22", "title": "Днес е пикът на звездопада Лириди "}
{"url": "https://www.dnes.bg/stranata/2019/04/22/haskovliia-butna-50-lv-v-djoba-na-polica-arestuvaha-go.408366", "text": "33-годишен мъж от Хасково е задържан за опит да подкупи полицай, съобщиха от МВР.\r\nНа 21 април в 22:45 часа вечерта в Хасково полицай забелязал мъж да бута мотопед по улица „Правда“. След направена справка служителят на реда установил, че регистрационната табела на превозното средство била издадена за друго МПС.\r\nРазбирайки накъде вървят нещата, мъжът побързал да постави в джоба на полицейския служител 50-левова банкнота.\r\nНа мястото била изпратена дежурна група и бил извършен оглед. Хасковлията бил задържан с полицейска мярка за 24 часа. По случая е образувано производство.", "date": "2019.04.22", "title": "Хасковлия бутна 50 лв. в джоба на полица, арестуваха го"}
{"url": "https://www.dnes.bg/temida/2019/04/22/mitnichari-spipaha-900-000-kysa-nezakonni-cigari.408361", "text": "939 760 къса нелегални цигари задържаха митнически служители при две проверки в частни имоти в София и Перник. \r\nНа 9 април митническите служители установяват две лица, които товарят в лек автомобил чували, явно съдържащи кашони. При проверка се установява, че в автомобила вече са натоварени три кашона, обвити в чували и съдържащи общо 1500 кутии цигари без бандерол. Случката се разиграва в кв. \"Обеля\" в София. \r\nСлед като е уведомен митнически инспектор и при извършените проверки, служителите откриват още 6000 кутии цигари, опаковани в 12 кашона. Общото количество цигари е 150 000 къса. \r\nДен по-късно, на 10 април, при друга проверка, митническите служители проверяват частен имот в Перник. При проверката  установяват в помещенията на приземния етаж и гаража на къщата наличие на множество кашони, съдържащи 39 488 кутии (789 760 къса) с цигари без бандерол.\r\n ", "date": "2019.04.22", "title": "Митничари спипаха 900 000 къса незаконни цигари"}
{"url": "https://www.dnes.bg/evroizbori-19/2019/04/22/facebook-shte-oblekchi-politicheskata-reklama-v-es.408363", "text": "Ръководителят по глобалните въпроси на Facebook Inc. Ник Клег заяви, че социално-медийната компания е готова да проучи начини за освобождаване на някои европейски партии и политици от ЕС от правилата за онлайн политическа реклама, съобщава Financial Times.\r\nКлег отправи предложението си в писмо до председателя на Европейския парламент, съобщи Financial Times, цитирайки документ, с който разполага. Коментарите са отговор на реакцията, породена от новите правила за прозрачност на Facebook, които ще изискват от хората или групите, които публикуват политически реклами, да се регистрират във всяка държава от ЕС, където се появяват рекламите, съобщава Financial Times.\r\nКлег идентифицира 19 институции на ЕС, които платформата може да освободи от правилата за един месец, предшестващ европейските избори, които се провеждат от 23 до 26 май, става ясно от писмото му до председателя на Европейския парламент Антонио Таяни. \r\n                    \n                    \n                Facebook „проучва дали можем технически да изградим инструменти, които да позволят на упълномощените администратори на 19-те институционални страници, които идентифицирахме, да насочват реклами към хората в целия ЕС“, пише Клег в писмото, цитирано от FT. „Ще бъде предизвикателство да направя това в исканото време и ще трябва да потвърдя дали е възможно, ако се споразумеем, че това е правилното решение\".\r\nГоворител на Европейския парламент заяви пред FT, че очаква Facebook да предостави временно облекчаване на процедурите, докато от социалната мрежа отказват да коментират темата. \r\n\r\n \r\n ", "date": "2019.04.22", "title": "Facebook ще облекчи политическата реклама в ЕС?"}
{"url": "https://www.dnes.bg/index/2019/04/22/5-te-zodii-koito-obojavat-da-se-praviat-na-mychenici.408392", "text": "Има един вид хора, които обичат да възприемат ролята на жертвата. Те смятат, че всичко лошо винаги им се случва на тях, а в същото време не искат да поемат отговорност за негативните събития в живота си. Хората с този манталитет изискват съчувствието и вниманието на другите и са готови да се оплакват докато не ги получат.\r\n \r\nАко погледнем към астрологията, има няколко знака, представителите на които имат склонност да се правят на мъченици много повече от останалите.\r\n \r\nЕто и кои са тези зодии:\r\n \r\n\r\n \r\nХората от зодия Рак са много жертвоготовни за своите близки, но очакват в замяна похвали и благодарности. Ако не ги получат, те започват да развиват комплекс на мъченици. Колкото повече нараства тяхното недоволство, толкова повече те вярват, че всички, освен тях, са егоисти и че никой не ги заслужава и уважава достатъчно. Ракът не смята, че негативната енергия която излъчва, има нещо общо с него самия. Той е склонен да вярва, че лошият късмет го съпътства в живота.\r\n \r\n\r\n \r\nАко човек от зодия Везни се чувства използван или обиден, той започва да таи тези чувства в себе си, но в един момент избухва. Когато избухне, той започва да обяснява на всички как не го ценят, как той жертва за тях своето време, енергия, пари и чувства, но не получава почти нищо в замяна. Везните държат винаги да получават високи оценки за личността си от хората около себе си. Представителите на този знак са готови на всичко, само и само да получават похвали от другите, което е едно от техните най-слаби места.\r\n \r\n\r\n \r\nКогато на човек от зодия Риби му се случи нещо лошо, той е убеден, че това не е по негова вина, а че виновникът е съдбата. Рибите много често приемат ролята на жертвата и се изживяват като хора, които перманентно са подценявани или недооценявани и не получават това, което иначе заслужават. Рибите много често се чувстват мишени на хората около себе си. \r\n\r\n\r\n \r\n \r\n ", "date": "2019.04.22", "title": "5-те зодии, които обожават да се правят на мъченици "}
{"url": "https://www.dnes.bg/index/2019/04/22/koi-kogo-izkustveniiat-intelekt-sreshtu-djebchiite-v-magazinite.408349", "text": "Може ли изкуственият интелект да сложи край на кражбите в магазините? Японската компания Vaak твърди, че след тестовия период на първия й  софтуер, джебчиите намалели със 77%.  Неговата работа включвала да сравнява лицата на хората в магазина със снимки от директорията си с криминално проявени.\r\nСега обаче технологията ще отиде още по-далеч. VaakEyе е подобрената версия на първия софтуер, носещ името на компанията – Vaak. Той не само ще рови из директивите с криминално проявени, но ще може да разчита физиономиите и подозрителните действия на хората и ще дава сигнал на продавача да реагира.\r\nОснователят на компанията Рио Танака казва пред BBC, че е \"нахранил“ алгоритъма със 100 хил. часа информация, за да може той перфектно да разпознава мимики, движения и дори да преценява техните дрехи.\r\n                \n                VaakEyе вече следи за реда в близо 50 магазина в Япония, но скоро може да се разпространява по целия свят. Ако данните на Vaak са верни и той намалява джебчиите със 77%, то глобалните загуби от кражби по света драстично ще намалеят. Според Global Shrink Index, само през 2017 година икономиката е загубила близо 34 милиарда от кражби в магазините.\r\nЕстествено, когато става дума за изкуствен интелект, въпросите свързани с етиката са много. Трябва ли хората да бъдат следени по този начин?\r\n\"Въпреки стимула да предотврати кражбите, законно ли е или дори морално този софтуер да попречи на човек да влезе в магазин само заради разсъжденията на един алгоритъм?“, пита анализаторът Мишел Грант от Euromonitor. Според създателя на VaakEyе това далеч не е работата на програмата му.\r\n\"Това, което правим ние е да предоставим информация на продавача за човек, чието държание е подозрително. Не софтуера, а магазинерите решават кой е престъпник“, отговаря Танака.\r\nНо въпреки уверенията, именно това притеснява организацията за защита на човешките права Liberty, която се опитва да забрани технологиите за разпознаване на лице на територията на Великобритания. Те имат и други резерви относно софтуерите – често алгоритмите съдят по цвят на кожата и пол, което, според Liberty, води до дискриминация.\r\nТанака има отговор и на това – Vaak разпознава действия и мимики и далеч не се интересува от расата или пола на човек. Така че проблемът дискриминация не съществува. Ала от Liberty остават скептични. \r\n\"При технологиите, които разчитат на алгоритъм – най-вече тези, свързани с човешкото държание – вероятността от дискриминация винаги съществува.  Хората са тези, които трябва да учат алгоритъма, какво е подозрително“, твърди Хана Коучман, президент на организацията.\r\nТя открива и още проблеми пред VaakEyе, един от които е: Съгласни ли са гражданите да бъдат заснемани?\r\n\"Наясно ли са хората какво се случва? Съгласили ли са се? Били ли са принудени да се съгласят? Какво се случва с информацията? Как тя ще бъде защитена? Може ли да се споделя?“, пита Коучман.\r\nСпоред експертите, хората са склонни да забравят за съображенията си и да използват технологията за лицево разпознаване при плащане например, но само ако са наясно, че софтуера се използва. Рио Танака не отрича, че магазините трябва да сложат предупреждение на витрините си, че  VaakEyе се използва, за да могат онези, които не искат да бъдат заснемани, да не влизат в тях. Но къде ще пазаруват те, когато технологията залее целият свят?", "date": "2019.04.22", "title": "Кой кого? Изкуственият интелект срещу джебчиите в магазините"}
{"url": "https://www.dnes.bg/politika/2019/04/22/vmro-strategiiata-za-deteto-vyvejda-gestapo-barnevarn.408404", "text": "ВМРО категорично застава срещу подготвяната Национална стратегия за детето, внимателно следи дебата от самото начало и неведнъж е изразявала публично своите  критики. Това заявява в своя позиция, изпратена до медиите, ВМРО.\r\nПитаме се дали изобщо е нужна Държавната агенция за закрила на детето, ако работи срещу обществото, питат Патриотите от ВМРО.\n\r\nУчудващо е продължаващото упорство от страна на Държавната агенция за закрила на детето (ДАЗД) да се вслуша в аргументираните възражения на редица граждански организации на семейства и родители, много от които не са поканени на проведените досега публични обсъждания на т.нар. Стратегия.\n\r\nУчудващо е защо ДАЗД, претендираща за прозрачност на своите действия, упорито отказва да оповести публично списъка с НПО-та, с които е обсъждала тази въпросна Стратегия. Дали защото може да се окаже, че те са същите, които избирателно бяха канени на \"обсъждането“ на Истанбулската конвенция?\n                    \n                    \n                \r\nПоради всичко това ние, Патриотите от ВМРО, публично изразяваме своята позиция относно действията на ДАЗД и продължаващите опити за задкулисно пробутване на т.нар. Национална стратегия за детето.\n\r\nТ.нар. Стратегия се опитва да налага схващането, че именно държавата знае кой е \"най-добрият интерес на детето“. Няма как държавни чиновници да знаят по-добре от родителите кой е най-добрият интерес на детето. \n\r\nАбсурдна е заявката за пълна власт над децата от страна на бюрокрацията. Абсурдно е бюрокрацията да се явява като защитник на децата срещу техните родители. \n\n\n\n\r\nПроектът за т.нар. Национална стратегия за детето носи ясното послание: \"Да защитим всички деца от техните родители“. Не само нуждаещите, а всички!\n\r\nТ.нар. Национална стратегия за детето цели приемането на \"истанбулската“ хипотеза, че цялата българска нация се състои от насилници и престъпници, които трябва да бъдат следени и контролирани във всяка тяхна стъпка.\n\r\nСъбирането на такава постоянна информация е очевидна възможност за злоупотреби от страна на недобросъвестни чиновници по модела на норвежкото детско Гестапо \"Барневарн“.\r\nКатегоричната позиция на ВМРО е, че децата се раждат в семейства от мъж и жена, които са свободни граждани, а не собственост на държавата!\n\r\nОсновна задача на държавната власт е да пази реда и мира в обществото от престъпници, а не да вменява вина на родителите, за да се намесва в отношенията им с техните деца.\r\nСмущаващи са липсата на форми на контрол над държавните служители, подобно на тези, предвидени за семействата, за да се следи за качеството на работата им и съвестното изпълнение на задълженията им.\n\r\nНе се предвиждат налагане на санкция и поемане на наказателна отговорност от страна на чиновниците за неспазени разписани процедури и злоупотреба с власт.\n\r\nНяма предвидена защита от насилието над деца от страна на служители в държавните институции, най-вече детски ясли и детски градини, каквито случаи има неведнъж. За да бъде подпомогнато развитието на детето и да му бъде дадена реална подкрепа, в центъра на държавната подкрепа трябва да бъде поставено семейството.\n\r\nПравата на детето не могат да бъдат издигани над семейството в отделна категория права.\r\nИзключително смущаващо е предвиденото задължително въвеждане на патронажна грижа под формата на редовни домашни посещения за всички деца от 0 до 3 години.\n\r\nТази постановка е и в разрез с чл. 33 от Конституцията на Република България, гарантиращ неприкосновеността на жилището. За пореден път се демонстрира стремеж за намеса в неприкосновения личен и семеен живот.\r\nВ т.нар. Стратегия се въвежда термина „детско правосъдие“, което представлява пряк паралел с въведеното от Истанбулската конвенция термин \"насилие срещу жени\".\n\r\nТрябва ли да има отделно наказателно съдопроизводство за \"старческо правосъдие“ например, или за \"насилие срещу мъже\"?\n\r\nВсичко това обяснява защо т.нар. Национална стратегия за детето е изцяло изградена върху грешни приоритети.\n\r\nНещо повече, всичко посочено дотук налага извода, че т.нар. Национална стратегия за детето е опит за отчуждаване на децата от родителите и стъпка към последващо постепенно одържавяване на децата в България.\n\r\nПоради всичко изброено по-горе ние, Патриотите от ВМРО, категорично заявяваме, че ще се противопоставим на всеки опит за приемане от държавните институции на т.нар. Национална стратегия за детето.\n\r\nДейността на Държавната агенция за закрила на детето също трябва да бъде подложена на критичен анализ и да се постави въпроса дали изобщо е нужна на обществото такава институция, която работи срещу интересите на обществото.", "date": "2019.04.22", "title": "ВМРО: Стратегията за детето въвежда Гестапо \"Барневарн\""}
{"url": "https://www.dnes.bg/televizia/2019/04/22/ot-amazon-se-izviniha-za-iztekliia-epizod-na-igra-na-tronove.408385", "text": "Епизод 2 на последния сезон на „Игра на тронове“ беше качен от Amazon по-рано заради „грешка в системата“, каза говорител на компанията.\r\nНай-новия епизод от серията не е трябвало да се излъчва преди неделя вечерта на 21 април. Въпреки това някои членове на Amazon Prime имали възможността да го гледат няколко часа преди това.\r\n„Съжаляваме, че за кратък период от време клиентите на Amazon от Германия имаха достъп до епизод две от сезон осем на „Игра на тронове“, каза говорител на Amazon. Това беше грешка в системата и вече е поправена.\"\r\nВъпреки че материалът бил свален почти веднага, времето било достатъчно за много от феновете да видят целия епизод. Вследствие на това много кадри от филма и спойлери се разпространили в  мрежата преди официалното излъчване.\r\n                    \n                    \n                Някои фенове изразиха притеснението си от попадане на спойлер в мрежата, но повечето се насладили на изтеклата прожекция.\r\nПевицата Марая Кери се възползва от ситуацията, за да се пошегува в социалните мрежи, като написа в Twitter, че ще пусне спойлер от сериала... последван от нейна снимка на Железния трон.\r\nТова е втората изтекла прожекция на „Игра на тронове“, която се появява по-рано в интернет.", "date": "2019.04.22", "title": "От Amazon се извиниха за изтеклия епизод на \"Игра на тронове\""}
{"url": "https://www.dnes.bg/notifikacii/2019/04/22/es-do-ukraina-krim-e-vash-prodyljavaite-reformite.408369", "text": "Председателите на Европейския съвет и на Европейската комисия Доналд Туск и Жан-Клод Юнкер се обърнаха с рядко общо послание до новоизбрания президент на Украйна Володимир Зеленски. В него те му честитят победата на изборите в неделя и очертават европейските приоритети за отношенията с Киев.\n\r\nВ писмото двамата лидери на евроинституциите обръщат внимание на европейската позиция за непризнаване на анексията на Крим от Русия, както и за прекратяване на военното напрежение в Източна Украйна.\n\r\n“Можете да разчитате на продължаващата и твърда подкрепа на ЕС за суверенитета, независимостта и териториалната цялост на Украйна”, пишат Туск и Юнкер до Зеленски.\n\n\n\r\n                \n                Европа е наложила санкции на Русия, отказва да признае присъединяването на Кримския полуостров, както и провежданите там избори. Отделно санкции на Кремъл са наложени и за неизпълнението на Мирските споразумения, които целят да установят мир в Донбаския регион в Източна Украйна.\n\r\nВ общото си послание двамата председатели на евроинституциите дават на новия президент да разбере, че ЕС ще очаква продължаване на реформите за борба с корупция, укрепването на законността, либерализация на енергетиката и стабилността на държавните финанси.\n\r\nБрюксел предостави на Киев рекордна финансова помощ за макроикономическата стабилност на бюджета от 1 милиард евро, половината от които бяха одобрени за плащане в края на миналата година.\n\r\nЕвропа се надява при новия държавен глава да продължи и споразумението за свободна търговия, което дава привилегирован статут на европейските компании в Украйна и на украинските износители в ЕС.\n\r\nТуск и Юнкер изразяват надежда, че Зеленски, който е новак в политиката, ще продължи пътя на предшественика си Петро Порошенко, който беше проевропейски настроен.\n\r\n“Значителен напредък е постигнат през петте години от Революцията на достойнството в Украйна и остава много да се направи за пълното реализиране на мирната, демократична и просперираща Украйна, за която призовават нейните граждани”, пишат двамата председатели на Съвета и на Комисията.", "date": "2019.04.22", "title": "ЕС до Украйна: Крим е ваш, продължавайте реформите"}
{"url": "https://www.dnes.bg/akoshtete-vqrvaite/2019/04/22/amerikanec-napravi-laptop-ot-kori-za-lazania.408354", "text": "Американецът Мика Лаплант демонстрира в Youtube действащ модел на лаптоп, чието шаси и кутия бяха заменени с кори от лазаня, съобщава сайтът Мадърборд, цитиран от БТА.\n\r\nЕксцентричният конструктор пусна в социалната мрежа целия процес по изработването на \"паста-компютъра\". Той изтърбушил своя Asus Transformer и го вградил в корите от лазаня. Всяка част той залепвал с пистолет с горещ силикон. Лепилото след това било боядисано с червеникавия цвят на плънката. В крайна сметка се получила апетитна лазаня, от която се подават USB и всякакви други портове, характерни за всеки лаптоп.\n\r\nВ края на опита си Лаплант показва как действа новоконструираното устройство и дори успява да изиграе на него някоя и друга видеоигра при включване на външен монитор.\n                    \n                    \n                \r\nИдеята за ексцентричния лаптоп била подхвърлена от съпругата на рационализатора. Тя на шега му казала дали може да направи компютър от паста. Лаплант взел обаче предизвикателството много сериозно и не след дълго лазаня-лаптопът бил готов за употреба.\r\n", "date": "2019.04.22", "title": "Американец направи лаптоп от... кори за лазаня"}
{"url": "https://www.dnes.bg/notifikacii/2019/04/22/petima-zaginali-pri-zemetresenieto-vyv-filipinite.408387", "text": "Петима души загинаха при срутването на поне две сгради в резултат на силното земетресение в северната част на Филипините, предаде Франс прес, като се позова на местните власти.\n\r\nТри тела били извадени изпод отломките на сграда в малкия град Порак, на стотина километра северозападно от столицата Манила. Дете и баба му са загинали при срутване на сграда в град Лубао, съобщи губернаторката на провинция Пампанга, Лилия Пинеда. Тя добави, че трусът е предизвикал прекъсване на електроснабдяването, което затруднява работата на спасителите тази вечер.\n\r\nНай-малко 20 души са били ранени при падането на 4-етажна сграда със супермаркет на партера в Порак, в тежко засегнатата провинция Пампанга, северно от столицата Манила. Неуточнен брой хора са блокирани под отломките, каза Пинеда, цитирана от ДПА.\n                \n                \r\nТя допълни, че \"на място са изпратени спасители, а хората казват, че чуват писъци от развалините\".\n\r\nЗеметресението с магнитуд 6,3 разтърси днес следобед филипинския остров Лусон - най-големия и най-населения в страната, съобщи Геоложкият институт на САЩ. Трусът разлюля сгради в центъра на Манила, пише БТА.\n\r\nЗеметресението беше усетено в 17.11 ч. (9.11 ч. по Гринуич) и стана на дълбочина 40 километра, посочва Франс прес.\n\r\n ", "date": "2019.04.22", "title": "Петима загинали при земетресението във Филипините"}
{"url": "https://www.dnes.bg/health/2019/04/22/nad-1000-roditeli-na-iubileinoto-izdanie-na-forum-bremennost-i-detsko-zdrave.408384", "text": "Над 1000 бъдещи и настоящи родители посетиха юбилейното десето издание на , което се организира от водещия здравен сайт Puls.bg. Събитието се проведе на 20 и 21 април, в НДК, под патронажа на Столична община и за пореден път срещна топ специалисти по майчино и детско здраве с бъдещи и настоящи родители. \n\r\n\"И в десетото юбилейно издание на Форум бременност и детско здраве на Puls.bg поставихме базисни теми, свързани с бременността, раждането и детското здраве, поднасяйки най-новите изводи, направени от медицинската общност. Този път по-осезаемо фокусирахме вниманието върху социални и обществено значими въпроси като значението на диалога между медиците и пациентите при решенията, свързани с раждането и поддържане здравето на детето, ролята на общуването за правилното му развитие и разпознаването на разстройствата от аутистистичния спектър, чиято честота расте в глобален мащаб“, обясни Румяна Тасева, гл. редактор на  и модератор на събитието.\n                    \n                    \n                \r\nПървият ден на юбилейното десето издание на Форума беше посветено на \"Медицината на бременността“. Акушер-гинекологът д-р Кристина Чачева разясни кои ехографски изследвания са днешният златен стандарт при проследяването на бременността. Прегледите за фетална морфология са в основата на съвременното проследяване за здравето на бъдещото дете, обясни д-р Чачева. Проф. д-р Алексей Савов от Национална генетична лаборатория даде ценна информация за биохимичния скрининг и новите пренатални тестове и отчете, че нараства броят на бременните, които правят тези изследвания. Денталният лекар Владислава Ганева пък обясни на бъдещите родители кои интервенции в стоматологията безпроблемно могат да се извършват по време на бременността.\n\r\nПроф. д-р Иван Костов, директор на СБАЛАГ \"Майчин дом\", обясни подробно всички етапи на раждането и възможните усложнения, които могат да настъпят.  \r\n\"Пишем нов стандарт за акушерство и гинекология, в който ще заложим още по-ключова роля на акушерката\", сподели проф. д-р Костов. Акушерката Емилия Казълова разясни каква може да бъде ролята на бащата по време на раждането, когато семейството е взело решението за присъствието му в родилна зала.\n\r\nВ панела се представи и ролята на акушерката по време на раждането от Динка Негалова, която е предходен носител на награда в класацията на Puls.bg \"Специалистите, на които имам доверие“, в категория \"акушерка“. Присъстващите на Форума получиха ценни съвети и от адвокат Мария Шаркова, която поясни какви са правата на бъдещата майка, докато е в болничното заведение.  \n\r\nИмунологът проф. д-р Анастасия Михайлова разясни процедурата около даряване на кръв от пъпна връв и обясни на присъстващите, че има над 80 заболявания, които могат да се лекуват с дареното вещество. \"Материалът се съхранява в обществени банки и се използва за трансплантация\", поясни още проф. Михайлова. \n\r\nВ светския панел, присъстващите се срещнаха с водещата на новинарските емисии на Bulgaria ON AIR Десислава Атанасова, радиоводещият Симеон Колев и известната влогърка Антоатен Пепе, които разкриха как се справят с предизвикателствата на родителството.  \n\r\nВ първия панел на втория ден важни теми засегнаха лекторите д-р Донка Узунова, началник на Неонатологично отделение II САГБАЛ \"Шейново\", която разясни какви са новите възможности на съвременната неотатология, и педиатрите д-р Йордан Георгиев и д-р Елена Ценкова. Д-р Ценкова коментира една от най-актуалните теми в момента – ваксинацията. Тя отбеляза, че с помощта на ваксините децата могат да предпазят от 26 инфекциозни заболявания, причиняващи смърт или тежки увреждания. \n\r\nАкушерката Елена Василена даде насоки на бъдещите майки за кърменето на бебето. \n\r\nНа въпросите, свързани със съвременното захранване на детето, отговори даде доц. д-р Лалка Рангелова в лекцията си. \"Захранването трябва да започне не по-рано от 4 навършени месеца, но и не по-късно от 6-я месец. Едни от признаците, че може да се премине към този етап, са скъсените интервали между отделните кърмения. И това, че детето може да движи вдигната си глава\". \n\r\nД-р Василка Юрукова представи един друг поглед  върху това какви могат да бъдат причините за кожни алергии при детето. \n\r\nТази година Форум бременност и детско здраве отдели специално внимание на темите за важното значение на общуването с детето, за неговото развитие. По темата говори Милена Паунова, логопед. Акцент се постави върху темата за разпознаване на разстройствата на аутистичния спектър. \n\r\nДетският психиатър д-р Анка Бистриан разясни кога е необходимо родителите да потърсят специалист за консултация в тази насока. Пред присъстващите тя изброи няколко фактори, в зависимост от възрастта на детето, които могат да са симптоми. Липсата на \"гукане\" и усмивки, отказ за имитира звуци и действия, или да следи с поглед различни обекти, са сред ранните симптоми при деца до 1 година. Когато детето навърши 2-годишна възраст и не реагира на името си, не изпълнява прости команди или прави нехарактерни движения с ръце, родителите трябва да потърсят помощ от специалист.\n\r\nВ панела \"Общуване и развитие на детето“ общественикът Радина Велчева и главният редактор на Puls.bg Румяна Тасева акцентираха върху предизвикателствата пред родителите, които отглеждат различни деца. С този разговор Puls.bg даде началото и на информационна кампания, която цели да покаже, че децата със здравословни проблеми, специфични нужди и образователни потребности, имат необходимост от приятел и подкрепа. \n\r\nВ рамките на Форум бременност и детско здраве бяха отличени и победителите в класацията на Puls.bg \"Специалистите, на които имам доверие“, в която гласуваха над 4200 пациенти. В категория \"Акушер-гинеколог“ най-много гласове получи д-р Иван Сигридов. Призът за акушерка за поредна година отиде при Надежда Стаменова.  \n\r\nВ категория неонатолог/педиатър призът отива при д-р Мария Нещерова, неонатолог от Пловдив. Лечебното заведение, спечелило най-много гласове в класацията е пловдивската специализираната АГ болница \"Селена“. \n\r\nНа финала и на двата дни на Форума присъстващите участваха в томболи, в които бяха раздадени десетки полезни награди. Юбилейното издание на Форум бременност и детско здраве можеше да се гледа онлайн в реално време, на територията на цялата страна. Над 1000 зрители проследиха двата дни от форума.\n\r\nПартньори на Форум бременност и детско здраве са Philips Avent, Future Health, МБАЛ \"Надежда“, Cells4life, SelenaCells. УМБАЛ \"Александровска“, Медикъл Дент, iRobot и Биорегенерация.  \n\r\nМедийни партньори на събитието Форум бременност и детско здраве са Bulgaria ON AIR, Dnes.bg, Az-jenata, Az-deteto, Tialoto.bg; Радио Family, сп. 9 месеца; Новите родители, Първите седем, Дневникът на мама и татко, Bebok.eu, Mama Ninja, Mama mia, София играе, БГ радио, Streamer.bg.", "date": "2019.04.22", "title": "Над 1000 родители на юбилейното издание на \"Форум бременност и детско здраве\""}
{"url": "https://www.dnes.bg/stranata/2019/04/22/smetkite-iznerviat-jena-udari-ohranitel-v-salona-na-erp.408376", "text": "Жена удари охранител при скандал в салона на електроразпределително дружество.\r\nНа 19 април, малко преди 11 часа, служители на охранителна фирма в Шумен потърсили съдействие от полицията. Обяснили, че след 10:30 часа в паричен салон на на ул. \"Плиска\" в града влязла жена, между която и служителка на гише възникнал спор.\r\nОхранителят в салона я помолил да напусне, но жената започнала да го обижда. Друг служител по охраната се намесил, но по данни на двамата жената продължила да се държи арогантно.\r\nТя скъсала баджа на единия и го ударила по лицето. С паник бутон бил повикан екип на охранителна фирма. След пристигане охранителите ѝ поставили белезници и потърсили съдействие от полицейски екип. Изяснена била самоличността й - Р.Л. на 45 г.\r\nПред униформените жената обяснила, че не ѝ била предоставена информацията, която търси и това я провокирало. Предупредена е с протокол да не се саморазправя.\r\nОбразувано е бързо производство.", "date": "2019.04.22", "title": "Сметките изнервят: Жена удари охранител в салона на ЕРП"}
{"url": "https://www.dnes.bg/temida/2019/04/22/severin-izbegna-dojivotna-prisyda-prokurata-poiska-30-g.408389", "text": "30 години затвор поиска прокуратурата за Северин Красимиров – сочен за убиец на телевизионната водеща Виктория Маринова, съобщава Нова.\n\r\nТой ще избегне най-тежкото наказание предвидено в закона за такова престъпление - доживотен затвор, защото се призна за виновен и делото ще се разглежда по съкратена процедура.\n \n\r\nСрещу Северин Красимиров са повдигнати три обвинения - за блудство, за изнасилване и за убийство по особено жесток и мъчителен за жертвата начин. По-рано стана ясно, че роднините на убитата Виктория са завели и граждански искове за общо 450 000 лева. \n\r\nВ 10 часа тази сутрин той беше доведен от затвора в Белене с белезници в съдебната зала. В залата пристигнаха и неговови роднини, а майка му започна да крещи и да буйства и беше изведена от сградата. По-късно тя припадна. \n                    \n                    \n                \r\nОчаква се присъдата на подсъдимия да бъде прочетена още днес в 17ч. \n\r\nВиктория Маринова беше убита на 6 октомври 2018 година, а тялото й беше открито в крайдунавската алея в Русе. Заподозрян според разследващите е 21-годишният Северин Красимиров, който се опита да се укрие в Германия, но беше екстрадиран в България.\n\r\n ", "date": "2019.04.22", "title": "Северин избегна доживотна присъда, прокурата поиска 30 г."}
{"url": "https://www.dnes.bg/sofia/2019/04/22/bioproizvoditeli-iskat-ostavkata-na-porojanov.408382", "text": " \r\n\n\r\nНа протест пред министерството на земеделието 13 браншови организации поискаха оставката на министъра на земеделието и храните Румен Порожанов. Мотивите им са липса на адекватна политика, ощетяване на родното производство и свръхрегулации, които съсипват бизнеса им. \r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n                    \n                    \r\n\r\n ", "date": "2019.04.22", "title": " Биопроизводители искат оставката на Порожанов"}
{"url": "https://www.dnes.bg/usa/2019/04/22/asandj-smiatal-hilari-za-sociopat-za-tova-pomognal-na-trymp.408396", "text": "Година преди Доналд Тръмп да докара целия свят до ръба на нервна криза, ставайки президент на САЩ, Джулиан Асандж пише в груповия си чат в Twitter с колегите си от WikiLeaks, че Хилари Клинтън е \"ярък садистичен социопат с добри връзки“.  Заключението му е, че Републиканците трябва да спечелят. \n\n\n\r\nМарт 2016 г., няколко месеца след груповия чат, WikiLeaks публикуват личните имейли на Клинтън от юни 2010-та до август 2014 година. Скандалът съсипва кампанията на бившата Първа дама.\r\nСпоред доклада на Робърт Мълър, през юни същата година на хоризонта се появяват и руснаците. Сайтът @DCLeaks пише до WikiLeaks с предложението заедно да разпространят кореспонденцията на Клинтън: \"Беше ни съобщено, че искате да публикувате още имейли. Подкрепяме ви напълно. Ние също имаме чувствителна информация и по-точно – финансовите й документи. Нека го направим заедно. Какво мислите за това, да публикуваме информацията си по едно и също време? Благодаря ви.“\r\n                    \n                    \n                Това, което се случва от тук нататък е ясно на всички – руснаците хакват демократите, а WikiLeaks продължава да публикува имейли. До самия си край изборите са белязани от тези събития. \r\nТова, до някаква степен, води до разследването на Мълър, което трае цели две години и се опитва да докаже получил ли е Тръмп помощ от Русия?\r\nИ докато ролята на WikiLeaks в публикуването на личната информация на Хилари Клинтън беше ясна още тогава, то за разговорите на Асандж с руснаците се разбра чак след публикуването на доклада.\r\nЕто какво точно се е случило:\r\nПрез 2016 г. екипът на WikiLeaks е във връзка с човек от ГРУ, носещ псевдонима Guccifer 2.0. Той настоява всички откраднати имейли да бъдат пратени на  WikiLeaks, за да получат по-голямо медийно отразяване, вместо просто да бъдат публикувани на страницата му в Twitter. По това време посолството на Еквадор все още предоставя достъп до интернет на Асандж.\r\nНа 6 юли WikiLeaks се свързва с Guccifer 2.0 чрез лично съобщение: \"Ако имаш нещо, свързано с Хилари, го искаме в следващите два дни“,  а по-късно отговарят: \"ок...разбираме“.\r\nЗа да помогне на  WikiLeaks, ГРУ започва да изпраща откраднати файлове от Националния демократичен комитет и Джон Подестра. В средата на юли WikiLeaks получава имейл с името \"голям архив“. \r\nНяколко дни по-късно, малко преди Националната демократична конвенция, организацията публикува близо 200 хил. откраднати имейли и документи.  Дали WikiLeaks са участвали в тяхното хакване – не е ясно. Според доклада на Мълър, от организацията са направили всичко възможно да разпространят какви ли не конспирации за това откъде са получили информацията, за да отклонят вниманието от Русия и факта, че я публикуват във време, което ще помогне на Тръмп.\r\nА след това идва най-голямата конспирация създадена от Асандж по това време – убийството на Сет Рич. \r\nМомчето е застреляно по погрешка от полицията след обир. Но за Джулиан тази случка идва точно на време – той разпространява теорията, че Рич е бил информатор на WikiLeaks, който е бил убит заради информацията, която е притежавал. Дори семейството на момчето отрича той да е бил част от организацията на Асандж. \r\nТогава Разузнавателното ведомство на САЩ разкрива, че Русия стои зад хакването на имейлите. Асандж яростно отрича. Мълър също потвърждава, че Рич никога не е бил част от WikiLeaks.\r\nОт организацията също реагираха остро на доклада на Мълър и също го нарекоха конспирация. Според тях, той разпространявал грешна информация за причината, поради която WikiLeaks разпространява имейлите през 2016 година.", "date": "2019.04.22", "title": "Асандж смятал Хилари за социопат, за това помогнал на Тръмп"}
{"url": "https://www.dnes.bg/akoshtete-vqrvaite/2019/04/22/iagodite-nai-mrysni-sred-plodovete.408170", "text": "От организацията  Environmental Working Group (EWG) всяка година правят списък с плодовете и зеленчуците, които съдържат най-много пестициди. Първенец в класацията тази година са ягодите, съобщават от \"Pop Sugar\". \r\nНа втора позиция е спанакът, а третото място заема къдравото зеле (кейл) - което миналата година изобщо не беше попаднало в списъка. Този зеленчук се смята за суперхрана, част е от много диети и се води полезен продукт. Но тази година влиза в класацията.\r\n \r\nЕто и кои други продукти влизат в списъка за най-мръсните храни: \r\n \r\n1. Ягоди\r\n \r\n2. Спанак\r\n \r\n3. Къдраво зеле/ Кейл\r\n \r\n4. Нектарини\r\n \r\n", "date": "2019.04.22", "title": "Ягодите: най-мръсни сред плодовете"}
{"url": "https://www.dnes.bg/crime/2019/04/22/razbiha-kasata-za-dareniia-v-hrama-na-grad-dunavci.408348", "text": "Касата за дарения в храм \"Рождество на Пресвета Богородица\" в град Дунавци е разбита, съобщиха от полицията във Видин.\n \r\nНеустановена сума пари липсват, грабежът е извършен навръх Цветница. \r\nПолицията е извършила оглед на местопроизшествието. Работата по случая продължава, образувано е досъдебно производство.", "date": "2019.04.22", "title": "Разбиха касата за дарения в храма на град Дунавци "}
{"url": "https://www.dnes.bg/stranata/2019/04/22/71-godishen-shofior-ubi-na-pytia-95-godishen-v-ruse.408388", "text": "95-годишен пешеходец е загинал при катастрофа на ул. \"Плиска\" в Русе, съобщиха от МВР.\r\nСигналът за инцидента е постъпил в 11:14 часа днес. Установило се е, че катастрофата е станала при ясно време и суха настилка на прав участък от пътя с три ленти за движение.\r\nЛекият автомобил „Фолксваген Голф“ с русенска регистрация, управляан от 71-годишен водач,  блъснал мъж на 95 години, пресичащ пътното платно на маркирана пешеходна пътека.\r\nПешеходецът е починал.\r\nНа мястото на инцидента е извършен оглед от полицията, които ще изясняват подробностите от произшествието се изясняват, като по случая е образувано досъдебно производство.\r\nНа водача е извършена проверка с дрегер, която е дала отрицателен резултат.", "date": "2019.04.22", "title": "71-годишен шофьор уби на пътя 95-годишен в Русе"}
{"url": "https://www.dnes.bg/temida/2019/04/22/severin-poluchi-30-godini-zatvor-za-ubiistvoto-na-viktoriia-marinova.408401", "text": "Окръжният съд в Русе даде общо 30 години затвор при първоначален строг режим на Северин Красимиров за изнасилване, блудство и за убийството по особено мъчителен начин и с особена жестокост на 30-годишната Виктория Маринова, съобщава БТА.\r\nДелото се гледа по реда на съкратеното съдебно следствие, след като 21-годишният Красимиров призна всички факти и обстоятелства в обвинителния акт. По този повод наложената от съда присъда бе намалена с една трета, която според закона е 30 г. \n\n\n\n\r\nЖестокото престъпление бе извършено на 6 октомври миналата година.  Тялото на младата жена бе открито до крайбрежната алея в Русе. Четири  дни по-късно в Германия бе арестуван укрилият се там Северин Красимиров.\r\n                    \n                    \n                Председател на разширения съдебен състав бе съдия Юлиян Стаменов. Двамата прокурори по делото - окръжният прокурор на Русе Георги Георгиев и прокурор Кремена Колицова, обясниха, че това е криминално престъпление, извършено по сексуални подбуди, като няма връзка с професионалната дейност на жертвата. Те определиха изнасилването като брутално и представиха доказателства.\r\nПо думите им обвиняемият е проявил яростна жестокост, воден бил от полово желание, имал нисък самоконтрол, не зачитал личността на другия. Преди престъплението употребил и алкохол.\r\nПрокурорите поискаха максимални наказания за трите тежки умишлени престъпления, като окончателното общо наказание, след намаляване на присъдата с една трета, да бъде 30 години. Това поиска и Андрей Желязков - адвокат на близките на Виктория Маринова.\r\nСлужебният защитник на Северин Красимиров - Иван Дойнов, заяви, че общото наказание трябва да бъде 15 години затвор. Според него по делото има смекчаващи вината обстоятелства - чисто съдебно минало, пълни самопризнания, умствена изостаналост и изразено съжаление от извършеното. По време на делото бяха разпитани и двама свидетели по предявените граждански искове - Румен Максимов - тъст на Виктория и дядо на детенцето й, и Илкин Осман - близък приятел.\r\nМаксимов обясни, че Виктория е била любяща майка. Той заяви пред съда, че е много трудно да опише как седемгодишното момиче е приело новината за смъртта на майка си. Каза още, че и сега продължава да я търси. \r\nМакисмов и Осман обясниха, че има промяна в поведението на детето след смъртта на майка й. По този повод било потърсено и съдействието на психолог.\r\nПред съда Северин Красимиров се разплака и каза, че много съжалява за постъпката си. Искал да върне времето назад, но не можел. Той се извини на родителите на момичето. Обясни, че знае какво е, защото бил израснал без баща. Каза още, че бил млад и затова направил грешка.\r\nМайката на Северин, след като го видя тази сутрин, се разплака и се свлече на земята, крещейки името му. След това бе изведена от съда. Баба му Славка обясни, че внукът й не бил такъв като дете.\r\nСъдът реши също, че Красимиров трябва да заплати на двамата родители на Виктория и на нейната дъщеря обезщетение от по 150 000 лева. Присъдата може да се обжалва в 15-дневен срок пред Великотърновския апелативен съд.\r\nОкръжният прокурор на Русе Георги Георгиев коментира, че съдът е наложил максималното наказание и че е доволен от крайния резултат. Адвокатът на Красимиров Иван Дойнов каза, че най-вероятно присъдата ще бъде обжалвана. Според него имало превес на смекчаващи вината обстоятелства.\r\nРумен Максимов коментира наложеното наказание, като заяви, че е крайно време да се направи промяна и подведените под отговорност за престъпления, предвиждащи най-тежкото наказание, да не могат да се възползват от намаляване на присъдата с една трета.\r\nПрисъдата е на първа инстанция и може да бъде обжалвана.\r\n ", "date": "2019.04.22", "title": "Северин получи 30 години затвор за убийството на Виктория Маринова"}
{"url": "https://www.dnes.bg/sofia/2019/04/22/vyzstanoviha-pametnika-na-pancho-vladigerov-v-sofiia.408371", "text": "Кметът на София Йорданка Фандъкова и наследникът на големия композитор Панчо Владигеров - проф. Панчо Владигеров-младши, участваха в официалното откриване на възстановения бюст-паметник на големия български творец в Алеята на безсмъртните в Борисовата градина, предаде БТА. \n\r\nСъбитието е част от Национална програма за честване на 120 години от рождението на Владигеров, а реновирането му е идея на Инициативен комитет. В него са включени наследниците на композитора и представители на различни институции в България - Националната музикална академия \"Проф. Панчо Владигеров”, Националното музикално училище „Любомир Пипков”, Съюзът на българските композитори, Съюзът на българските музикални и танцови дейци, Българската асоциация на работодателите в областта на културата (БАРОК), Софийска филхармония, Къща музей „Панчо Владигеров” – София, Фондация „Духовно наследство на Панчо Владигеров” и Фондация „Панчо Владигеров”. \n                    \n                    \n                \r\nАвтор на оригиналната скулптура е Тодор Първанов. Той го създава през 50-те години на 20-ти век, а великият композитор сам позира за направата му. Сега е възстановен по копие, дарено от дъщерята на скулптора - Олга Първанова, на Съюза на българските композитори. Възстановяването е извършено от скулптора-реставратор Марин Марков. \n\r\n\"През последните години с усилията на Столичната община, Музея на история на София, професионални и родолюбиви организации, успяхме да реставрираме 38 бюст-паметника със средства, които предоставихме от Столична програма \"Култура\", каза Йорданка Фандъкова.\n\r\nТя посочи, че опазването и предаването на паметта са ключови за възпитанието както на младите хора, така и на обществото като цяло.\n\r\nЙорданка Фандъкова коментира, че съжалява, че в първите години на прехода е разрушена \"Алеята на бележитите българи\" в Борисовата градина. По думите й, още когато станала заместник-кмет по културата на София, е създала инициатива за възстановяване на всички паметници на културата в столицата и най-вече \"Алеята на бележитите българи\".", "date": "2019.04.22", "title": "Възстановиха паметника на Панчо Владигеров в София"}
{"url": "https://www.dnes.bg/politika/2019/04/22/vynshno-osydi-sybiraneto-na-krainodesni-v-sofiia.408380", "text": "Министерството на външните работи изразява своето силно възмущение по повод провелата се на 21 април т.г. в София среща на представители на крайнодесни организации от страната и чужбина. Като груба провокация и посегателство срещу морала на българското общество и историята на българската държава се разглеждат разлепените некролози и афиши на Адолф Хитлер в различни градове у нас, както и вандалското оскверняване с нацистка символика на паметници и публични сгради, става ясно от позицията, разпространена в сайта на министерството.\n  \n\r\nЗа пореден път, по най-категоричен и остър начин, осъждаме всички подобни действия, активно прокламиращи ксенофобски, антисемитски и расистки послания. Такива цинични прояви нямат място в нашата страна и не отразяват ценностната система на нашия народ, който винаги се е противопоставял на фанатизма и екстремизма във всяка една тяхна форма. Изповядването на ненавистническа идеология, заедно с нейните проявления, следва да бъде акт преследван с абсолютната строгост на закона. Това е съвместен ангажимент на цялото българско правителство и компетентни институции, в който МВнР е влагало, влага и ще продължи да влага максимални усилия, за да се противопостави на всички възможни форми на антисемитизъм, ксенофобия, расизъм и език на омразата, както в страната, но така също и чрез активно сътрудничество в рамките на процесите на европейската и световна сцена. \n                    \n                    \n                \r\nВ навечерието на един от най-светлите християнски празници призоваваме да бъдат защитавани основните европейски ценности като зачитането на човешкото достойнство, свободата на личността и правата на човека. Красотата на българския народ произтича от неговото многообразие – културно, религиозно и етническо, което той е съхранил във вековете на своето съществуване и не следва да бъде позволявано на нищо и никой да го петни и руши.  Всички действия и демонстрации, насаждащи омраза и нетолерантност, са несъвместими с нашето разбиране за цивилизованост и демократичност на едно общество.\n\r\nБългарското правителство ще продължава да създава необходимите предпоставки за  среда, освободена от всички прояви на дискриминация, включително чрез съвместната си работа с международните организации, като ЕС, ОССЕ, Съвета на Европа и ООН за предприемане на общи постъпки за противодействие на тези негативни явления и с цел насърчаването на взаимно уважение, разбирателство и толерантност.\n\r\nМВнР изразява силната си подкрепа за работата на компетентните правоохранителни органи и се надява отговорните за разпространяването и демонстрирането на човеконенавистническа идеология да бъдат навременно установени и да понесат цялата строгост на наказанията произтичащи от българското законодателство.", "date": "2019.04.22", "title": "Външно осъди събирането на крайнодесни в София "}
{"url": "https://www.dnes.bg/obshtestvo/2019/04/22/tainite-na-nai-krasivite-domove-v-kyshtite-oshte-govoriat.408337", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Книгата \"Къщите още говорят\" разкрива на читателите дълбоко пазени тайни на едни от най-красивите къщи в България. Тя е дело на преводача Мариана Екимова-Мелнишка и доц. д-р. Александър Геров.\n\r\nВ \"България сутрин\" Мелнишка разказа, че двамата с Геров са обиколили 24 града у нас, за да съберат достатъчно информация и снимки за книгата си. Тя допълни, че голяма част от къщите се намират в окаяно състояние, въпреки че са паметници на културата.\n\r\n\"Някои къщи се оплакват от приемниците на собствениците си. В повечето случаи те се отнасят зле с тях, има много малко изключения. В някои от къщите, които сме обиколили, се е творило, създавано е изкуство. В други са живели банкери, политици. Намираме информация за къщите като чукаме на вратите на хората, за да ни обяснят за имота. Много е тъжно, когато къщите са с избити врати и прозорци\", разказа Мелнишка.\n                    \n                    \n                \r\nАлександър Геров я подкрепи и изрази мнение, че държавата трябва да вземе мерки срещу хората, които закупуват къща-паметник, а след това не я поддържат с цел да се срути и на нейно място да бъде издигната нова сграда.\n\r\n\"Обикновено тръгвам по улиците с фотоапарата, обикалям къщите и записвам адресите. След това Мариана започва да ги изучава. Всяка къща има своя собствена красота. Тя разказва, че който я е построил, се е опитал да създаде нещо красиво. С тази архитектура сме тръгнали към Европа. Не достигат пари на хората, на които са върнати къщите да ги поддържат. Освен това пък има хора, които изкупуват къщите, за да вземат мястото под нея. Юристите трябва да помислят как може да бъде отнет имот от човек, който купува къща, а не я поддържа\", каза той пред .\r\n ", "date": "2019.04.22", "title": "Тайните на най-красивите домове в \"Къщите още говорят\""}
{"url": "https://www.dnes.bg/temida/2019/04/22/rumyniia-ni-predava-shestima-izmamnici-chakat-gi-za-obvineniia.408340", "text": "Спецсъдът определи мярка \"задържане под стража\" на петима от участниците в организирана престъпна група за телефонни измами, задържани в Горна Оряховица и София на 18 април. \n\nДруги шестима от групата бяха задържани с Европейска заповед за арест в Румъния същия ден.\r\nПредстои те да бъдат предадени от румънските власти, да бъдат върнати в страната и да им бъдат предявени обвинения, съобщиха от пресцентъра на Апелативната специализирана прокуратура.\r\nСпоред доказателствата задържаните са нанесли щети в размер над 2 млн. лв. на жертвите си.\r\nСпециализираният наказателен съд прие тезата на прокуратурата, че събраните доказателства са достатъчни, за да се направи категорично обосновано предположение, че са съпричастни с деянията, за които са обвинени.\r\n                    \n                    \n                Едновременно с това е налице опасност всеки от тях да извърши друго престъпление и да влияе на свидетели по делото.\r\nМерките за неотклонение могат да бъдат обжалвани пред Апелативния специализиран наказателен съд.", "date": "2019.04.22", "title": "Румъния ни предава шестима измамници, чакат ги за обвинения "}
{"url": "https://www.dnes.bg/temida/2019/04/22/trygna-deloto-za-ubiistvoto-na-viktoriia-rodninite-iskat-450-bona.408345", "text": "Близките на убитата ТВ водеща Виктория Маринова поискаха 450 000 лв. кръвнина от убиеца й, съобщава Монитор. От днес Окръжният съд в Русе започва разглеждане на делото срещу извършителя Северин Красимиров.\r\n \r\nВнесени са три граждански иска - от майката, от бащата и от дъщерята на убитата Виктория.\r\n \r\nПрокуратурата е повдигнала обвинение за убийство по особено мъчителен начин, придружено с изнасилване и побой. Държавното обвинение ще поиска доживотен затвор без право на замяна. \r\n \r\nПред журналистите Северин Маринов запази пълно мълчание, но пред съдията е признал за престъплението - \"Признавам си. Съжалявам много\". \r\n \r\nЗащитата на подсъдимия поиска процесът да се гледа при закрити врата, защото щяла да бъде изнесена информация свързана с интимния живот на убиеца и жертвата му. Друго искане на защитата е делото да се гледа по съкратена процедура. Ако съдът го разреши, това ще означава, че наказанието на обвиняемия ще бъде намалено.\r\n \r\nМинути преди да започне делото, майката на Северин е била изведена от сградата. Тя е започнала да се тръшка на земята с викове и писъци :\" Селяйдин, какво стана!\" \r\n \r\nВиктория Маринова беше убита на 6 октомври 2018 година, а тялото й беше открито в крайдунавската алея в Русе. Заподозрян според разследващите е 21-годишният Северин Красимиров, който се опита да се укрие в Германия, но беше екстрадиран в България. ", "date": "2019.04.22", "title": "Тръгна делото за убийството на Виктория, роднините искат 450 бона"}
{"url": "https://www.dnes.bg/notifikacii/2019/04/22/ustanoven-e-kontakt-s-oshte-6-bylgari-v-shri-lanka-dobre-sa.408351", "text": "По последна информация от посолството ни в Делхи е установен контакт с още шестима български граждани, намиращи се на почивка в Шри Ланка, за които по-рано сигнализираха техни близки. Това съобщиха от пресцентъра на Министерството на външните работи.\n\r\nШестима българи се намират в град Тамбуа. Единият от тях е потвърдил пред близките си, че всичките са добре. Посъветвани са да не предприемат пътувания и да изчакат нормализирането на ситуацията в страната. Предадени са им и телефоните за връзка с посолството в Индия, което е готово да им окаже съдействие при необходимост.\n\r\nТака мисията ни в Индия вече е във връзка 18 български граждани в Шри Ланка. Всички те са невредими след атентатите от 21 април.\n                \n                \r\nШестима българи се намират в един от пострадалите хотели при атентатите в Коломбо, но не са били засегнати. Други шестима български граждани са в различни градове, извън Коломбо, и са посъветвани да изчакат пълното успокояване на ситуацията преди да пътуват.\n\n\r\nБългарското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.\n\r\nБългарските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява.\n\r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.\n\r\nСред идентифицираните до момента чуждестранни граждани, жертви на бомбените експлозии в Шри Ланка, няма български граждани. Няма данни и за ранени български граждани. По последна информация от посолството ни в Индия 293 са загиналите, 502 души са пострадали при атентатите.\n\r\nПри необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.\r\nСигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg. \r\n ", "date": "2019.04.22", "title": "Установен е контакт с още 6 българи в Шри Ланка, добре са "}
{"url": "https://www.dnes.bg/muzika/2019/04/22/edno-dopirnata-tochka-na-damian-popov-i-jana-bergendorf.408352", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поп изпълнителите Дамян Попов и Жана Бергендорф пуснаха преди дни първия си дует. Парчето \"Едно\" е изпълнено с мощни вокали, зашеметяваща визия и любовна лирика. То ни убеждава, че двама души могат да мислят и действат като едно.\n\r\nВ \"България сутрин\" Дамян Попов разкри, че баладата се възприема много добре от родната публика и само за няколко дни вече има стотици хиляди гледания и споделяния в социалните мрежи. \n\r\nИзпълнителят допълни, че двамата с Жана Бергендорф от доста време са мислили да направят общ проект.\n\r\n\"Във времето много сме си говорили, че се харесваме в професионален план. В един момент се оказа, че тази песен е нашата допирна точка. Музиката и текстът са изключително качествени. Сцената с целувката между нас е много добра. В момента се залага на динамични парчета, дори и аз го правя. Но в крайна сметка, когато нещо е качествено, се одобрява от публиката. Ние сме много доволни от начина, по който се възприе песента. Заложихме повече на изкуството, а не на езика на улицата, каквато тенденция има сега\", каза Попов пред .\r\n ", "date": "2019.04.22", "title": "\"Едно\" - допирната точка на Дамян Попов и Жана Бергендорф"}
{"url": "https://www.dnes.bg/notifikacii/2019/04/22/pozicioniraneto-na-ukraina-kato-anti-rusiia-shte-se-zapazi.408333", "text": "Победата на шоумена и политически новак Володимир Зеленски е в центъра на вниманието на днешните руски вестници. Макар че резултатите станаха известни само преди броени часове, повечето всекидневници все пак са успели да направят свои първи коментари и оценки и да цитират експертни мнения за това какво означава смяната на властта в Киев.\n\r\n\"Независимая газета\" съобщава, че победеният експрезидент Петро Порошенко въпреки разгорелите се предизборни страсти все пак е позвънил на своя съперник и го е поздравил за победата и дори му предложил помощ в бъдещото управление на Украйна. \"Ако ми потрябва помощ, аз, разбира се, ще се обърна към (него). Защо пък не?\", отговорил победителят не без явно снизхождение - може би в резултат от смазващата разлика - около 50 процента помежду им.\n                \n                \r\nЦитират се и думите на победителя за най-близките му планове: първо, да насочи усилия към прекратяване на огъня в Донбас и към борба с корупцията. По първия въпрос той обеща скоро да оповести план за действия на новата власт. Зеленски уточни, че подкрепя запазването на формата на Минските преговори и \"нормандския формат\", но се изказа и за разширяване на броя на участниците в преговорите за уреждане на статута на Донбас. Вестникът припомня предишни изявления на хора от неговия екип, че освен Германия, Франция, Украйна и Русия на масата за преговорите трябва да бъдат поканени и САЩ и Великобритания.\n\r\nОсвен това Зеленски обеща в най-близко време да представи своя управленски екип и да оповести кадровите си предложения за нови ръководители на силовите структури, като обеща да уволни всички членове на екипа на Порошенко.\n\n\n\n\n\r\nКоментарът на \"Независимая газета\" е следният: Много експерти в Украйна възприемат победата на Зеленски на първо място като приключване на постсъветската политическа епоха. Сформираната след разпада на СССР украинска система на властта и системата на взаимоотношенията между властта и обществото сега преживяват криза и тези две системи могат да бъдат разрушени от екипа на непрофесионалния политик, оказал се на върха на властовата пирамида.\n\r\nВестникът цитира политолога Алексей Голобуцки, според когото разочарованието от новоизбрания президент е неизбежно поради сложните проблеми, с които се сблъска Украйна. Той отбелязва, че новият държавен глава трябва на първо място да си осигури подкрепа от парламента - Върховната Рада. В противен случай парламентът ще саботира неговите инициативи, а противниците му ще го обвинят във всички прегрешения, както правят досега с Порошенко. А това налага най-скорошно провеждане на парламентарни избори.\n\r\n\"Независимая газета\" цитира и украинския философ Серхий Дацюк, който смята, че нито Порошенко, нито Зеленски са предложили на страната системен подход към решаване на натрупаните проблеми. Вторият тур от президентските избори, според него, е станал израз на протеста на обществото срещу системата, но не е показал ясен път за движение напред. Изводът е, че Украйна е тръгнала по пътя на необмислени, несистемни и непоследователни промени, и това не зависи от факта кого украинската ЦИК на 1 май официално ще провъзгласи за победител от вчерашните президентски избори.\n\r\nДруг московски всекидневник - \"Ведомости\", посочва че \"за успешността на един политик, дошъл от \"несериозната\" сфера (като Зеленски), много повече от неговия бекграунд влияе умението му бързо да се превключи сериозно на новата си работа\". Вестникът посочва, че \"именно неопитността в действителната обществена политика, в съчетание с не най-сериозния професионален бекграунд на Зеленски, бе ключовата претенция на неговите опоненти. Това не може да се нарече слаб аргумент, но първо, както показва скромният руски опит по този въпрос, той се компенсира от високото равнище на подкрепа от страна на избирателите на контраелитния ръководител и това е коз, който може да действа доста дълго време. И второ, важно е колко бързо избраният новак в политиката преминава в новото си, политическо амплоа, осъзнавайки важността на екипната работа и изграждането на отношенията с елитите\".\n\r\nВестникът посочва една кратка интересна реплика на новоизбрания президент, който се обърна към страните от бившия СССР: \"Още докато не съм президент, мога като гражданин на Украйна да кажа на всички страни от постсъветския Съюз: Погледнете на нас. Всичко е възможно\". Очевидно той има предвид неочаквания и немислим до скоро политически възход на един абсолютен новак в страна с толкова големи проблеми като Украйна.\n\r\nВестникът цитира политолози за изненадващото избиране на новия украински президент. Ето мнението на Евгений Минченко: \" Мисля, че принципно нищо няма да се промени. Защото само по себе си позиционирането на Украйна като \"анти-Русия\" ще се запази при всеки президент. Нещо повече: Зеленски заема даже по-радикална позиция от Порошенко. Последният, въпреки че не изпълняваше Минските споразумения, казваше, че ги изпълнява. А Зеленски фактически анонсира отказ от Минските споразумения и предложи въобще да се промени Нормандският формат, като от него бъдат извадени представителите на (самопровъзгласените) Донецка и Луганска народни републики и се добавят САЩ и Великобритания.\n\r\nОсвен това Зеленски обяви информационна война против Русия и тази пропагандна война може да се окаже по-успешна, отколкото онази, която водеше Порошенко. И това може да се окаже така, просто защото Зеленски е политик от друго поколение, който стилистически се отличава от поколението на Порошенко. Той разполага с екип..., който действително е в състояние да произведе по-интересен продукт. Това ще бъде сериозно предизвикателство, включително и вътрешнополитическо, за Русия: идването на власт в съседната страна на политик от новото поколение ще оказва влияние и на атмосферата в нашата страна.\"\n\r\nВестникът на руските делови среди \"Комерсант\" дава гласност по същия въпрос на друг виден експерт, бившия външен министър на Русия Сергей Иванов. Според него след шумотевицата на изборите за новото ръководство на Украйна е дошло време да остави настрана предизборната риторика, трезво да оцени ситуацията в страната, да претегли своите сили и възможности, да определи своите приоритети и най-близки задачи.\n\r\nСъвършено очевидно е, че няма никакви основания са се очакват бързи промени към по-добро във вътрешното и международното положение на Украйна. За последните години в самата Украйна и около нея се натрупа такова тежко бреме от проблеми, че решението им ще бъде дълго и трудно. Започва сериозен изпит по зрелост за украинското общество и неговия политически елит, пише Иванов.\n\r\nДобре известно е, че между Русия и водещите западни държави остават сериозни разногласия в оценката на украинската криза - за нейните причини, природа и движещи сили. Някои от тези разногласия ще бъдат трудно преодолени, поне не в близко бъдеще. И в същото време е съвършено очевидно, че и Русия, и Западът са крайно заинтересовани от намаляването на напрежението около Украйна, от започването на конструктивен политически диалог по свързаните с кризата проблеми. В крайна сметка, става дума не толкова за Украйна сама по себе си, а и за фундаменталните основи на европейската и евроатлантическата сигурност, които се рушат пред очите ни, предупреждава руският експерт и политик.\n\r\nИ Русия, и Западът, имат опит в такъв диалог, макар и в дадения момент твърде ограничен. Нормандският механизъм и Минският процес показаха, че само чрез диалог може да се стига до споразумения, които на свой ред позволяват да се върви към мир. Минският процес често е критикуван за твърде бавното движение напред, за многото спънки при изпълнение на постигнатите договорености, но въпреки това през последните 4 години не можа да се появи никаква принципна алтернатива на този процес, подчертава Иванов.\r\nТой предлага конкретни стъпки по развитие на тези механизми и подчертава, че без съществен напредък на украинското направление не може да се постигне прогрес и към създаването на нова архитектура на европейската сигурност. В същото време и окончателното решаване на украинската криза едва ли е постижимо без съгласие между Изтока и Запада относно основите на системата за сигурност на нашия общ континент. Затова, заключава Игор Иванов, обсъжданията на украинския и на по-широкия европейски \"дневен ред\" трябва да вървят паралелно, а не последователно като процеси.\r\n \r\n/БТА/\r\n ", "date": "2019.04.22", "title": "Позиционирането на Украйна като \"анти-Русия\" ще се запази"}
{"url": "https://www.dnes.bg/evroizbori-19/2019/04/22/slabakov-niama-da-im-cepia-basma-v-evroparlamenta.408339", "text": "Аз лично вече се отегчих от това политически коректно мърморене, което чувам непрекъснато. Както казваше баща ми - не трябва да им се цепи басма.Това заяви пред Нова режисьорът и кандидат за евродепутат от гражданската квота на ВМРО Андрей Слабаков.\r\n \r\n\"Трябва някой да отиде в Европейския парламент и да им се казва, че когато един закон е антиевропейски, като този на Макрон, не трябва да се гледа изобщо в комисиите, а не да занимаваме целия свят с глупости\", коментира Слабаков. \r\n \r\nТой обясни, че е бил поканен лично от председателя на ВМРО Красимир Каракачанов и се съгласил, защото видял, че мислят в една посока и в листата на \"войводите\" има достатъчно разумни хора. \r\n \r\n\"Не мога да разбера как нашите евродепутати се делят на някакви семейства?! Има едно семейство. Това е българското семейство. Всички други семейства - сбогом, не ме интересува дали са леви, десни или централни\", обяви 4-ият в листата на войводите. \r\n \r\nПо думите му, в Брюксел много искат да направят федерация, за да може \"двете държавици Германия и Франция да управляват всички останали и да им се слугува\".\r\n \r\nЗа свой основен приоритет Слабаков посочи образованието.\r\n \r\n\"Смятам, че трябва да се измисли нещо с образованието. Родителите, които не изпращат децата си на училище трябва да бъдат вкарани в затвора или с някакви тежки наказания. По този начин те лишават децата си от бъдеще – не могат да четат, нямат занаят. Това според мен е много тежко криминално престъпление”, заяви той. \r\n \r\nРежисьорът не подмина и темата с ромската престъпност и защити крайните си позиции - \"Аз се изказвам крайно, защото имам познати образовани и свестни цигани и не искам някаква група хора да им петни целия етнос.\"\r\n \r\n„Обещавам да ходя на работа, за разлика от някои от сегашния парламент като Бареков и другите двама национални предатели, които не отидоха да гласуват „Макрон”, и няма да допусна да се гласуват закони, които са антибългарски\", завърши Андрей Слабаков. ", "date": "2019.04.22", "title": "Слабаков: Няма да им цепя басма в европарламента!"}
{"url": "https://www.dnes.bg/notifikacii/2019/04/22/skandal-v-popovo-zavyrshi-s-namushkvane-na-turchin-v-shiiata.408341", "text": "42-годишен мъж нападна 41-годишен турски гражданин в заведение в град Попово, съобщава полицията в Търговище. \n\r\nКървавата драма се е случила около 02:00 часа в заведение. 42-годишният мъж от село Кардам е извършил непристойни действия, отправял заплахи и накрая на скандала намушкал своята жертва с нож в областта на шията. \r\nПолицията веднага пристигнала на мястото и е образувала бързо досъдебно производство. Пострадалият е закаран в болница в Търговище, след което е отпратен за домашно лечение.", "date": "2019.04.22", "title": "Скандал в Попово завърши с намушкване на турчин в шията"}
{"url": "https://www.dnes.bg/notifikacii/2019/04/22/zad-atentatite-v-shri-lanka-stoi-mestna-isliamistka-grupirovka.408362", "text": "Министърът на здравеопазването на Шри Ланка Раджитха Сенаратне каза, че местна ислямистка групировка, наречена Нешънъл Таухид Джамаат, е отговорна за нападенията в църкви и хотели на Възкресение Христово, предадоха Асошиейтед прес и Франс прес.\n\r\nМинистърът, който е говорител на правителството, каза на пресконференция, че нападенията са били извършени от седем атентатори камикадзета. Все още не са ясни причините за трите бомбени експлозии, станали по-късно вчера, след серията от взривове в три църкви и три хотела, допълва АП.\n\r\nСпоред министъра нападенията, отнели живота на 290 души, са били осъществени с помощта на международна мрежа, предаде Ройтерс.\n\n\n\r\n                \n                Не вярваме, че тези атаки са били извършени само от група хора, действащи само в нашата страна, допълни той.\n\r\nИма някаква международна мрежа, без която тези атаки нямаше да се увенчаят с успех, каза министърът.\n\r\nШриланските власти са започнали разследване за евентуалните връзки на местната групировка с чужди групи, допълва Франс прес, цитирана от БТА.\n\r\nПреди 10 дни в полицейските участъци в страната е било разпратено предупреждение, че въпросната групировка подготвя атентати срещу църкви и срещу посолството на Индия в Коломбо, допълва Франс прес.\n\r\nТелевизия Ал Арабия казва, че групировката е поела отговорност за атаките, извършени вчера, предаде ТАСС.\n\r\nВ нападението загинаха и 35 чужденци, сред които двама австралийци от едно и също семейство, петима британци, двама индийски политически представители, граждани на Турция, на Португалия, Китай, както и няколко американци. Сред жертвите има и трима датски граждани. Според Би Би Си и Ройтерс това са трите деца на датския милиардер Андерс Холш Поулсен.\n\r\nСъщевременно президентът на Шри Ланка Маитхрипала Сирисена обяви, че от полунощ ще въведе извънредно положение в страната след нападенията, предадоха световните агенции. Президентът ще поиска и международна помощ за разследването на атаките.\n\r\n ", "date": "2019.04.22", "title": "Зад атентатите в Шри Ланка стои местна ислямистка групировка"}
{"url": "https://www.dnes.bg/cars/2019/04/22/bezopasni-li-sa-el-kolite-tesla-se-samozapali-v-kitai-ot-nishtoto.408329", "text": "Седмицата беше взривоопасна за Илон Мъск и двете му компании. В събота Space X претърпя поражение с тестването на двигателите на ракетата Crew Dragon, която тази година трябва да полети с астронавти на борда си. Това може да забави нейното завършване, което и без това вече е отложено няколко пъти, и да доведе до огромни загуби за Space X. \n\n\r\nНо предвид факта, че екипът на компанията на Мъск работи заедно с НАСА, това далеч не е толкова голям проблем, колкото видеото, което обиколи всички социални мрежи, показвайки поредното несъвършенство на автомобилите Tesla. Или по-точно – техният \"талант\" да се самозапалват.\r\n                    \n                    \n                На всички е ясно, че електрическите коли са по-податливи на избухване в пламъци след катастрофа. Но няколко случая на автомобили Tesla, които се самозапалват от нищото вече станаха известни на света.\r\nТози път, колата Model S, просто си стои паркирана в Шанхай, когато пушек започва да излиза от нея и тя експлодира, запалвайки дори превозните средства около себе си.\r\nОт Tesla, разбира се, веднага реагираха и съобщиха, че ще изпратят екип, който ще разследва на място.\r\n\"След като разбрахме за инцидента в Шанхай, веднага изпратихме хора, които да проверят какъв е случая. Свързахме се с нужните отдели за да разберем по-добре ситуацията. Според информацията, която имаме, няма ранени“, написаха от Tesla в официалния си профил в китайската социална мрежа Weibo.\r\nИнцидентът се случва точно когато автомобилната компания се опитва да повиши продажбите си в Китай, като строи завод в страната. За сега всички автомобили, които се продават там, са внос от САЩ.\r\nОще с представянето на автомобилите си, от Tesla заявяват, че шансът те да се запалят е 10 пъти по-малък от този да избухне кола на бензин или дизел. Не става ясно обаче дали тази статистика се отнася за автомобилите по принцип или за запалване след инцидент.\r\nНо не е тайна, че от 2013 година насам, колите на Tesla от време на време се запалват. Повечето от случаите са в следствие на катастрофа. Но през 2016 година една от колите Model S се запали по време на тест-драйв. През 2018 г. това се повтори с автомобила на телевизионния режисьор Майкъл Морис. Тогава жена му написа в Twitter: “Без да сме се блъснали, от нищото, колата просто се запали...“.\r\nСпоред експертите, това няма да повлияе на продажбите на Tesla в Китай, нито където и да било по света, но със сигурност трябва да привлече вниманието на големите автомобилни компании върху въпроса: \"До колко са безопасни електрическите коли?“\r\n \r\n ", "date": "2019.04.22", "title": "Безопасни ли са ел. колите? Tesla се самозапали в Китай от нищото"}
{"url": "https://www.dnes.bg/obshtestvo/2019/04/22/radev-zaplahata-za-reda-ne-idva-ot-armiiata-a-ot-politici.408357", "text": "Президентът Румен Радев заяви, че дебатът \"военен преврат\" е нелеп и абсолютно излишен.\r\n\"Ако има заплаха за обществения ред и демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават\", каза държавният глава пред журналисти, помолен да коментира изказване на премиера Бойко Борисов, че в България има опасност от \"военен преврат\". \nПо думите на президента честта, достойнството и конституционният ред са присъщи на Българската армия, но за съжаление не и на българската политика.\r\nДържавният глава призова в навечерието на светлите празници да бъдем по-обединени и по-смирени, съобщиха от прессекретариата му.\r\n                    \n                    \n                \"Смирението също означава човек да не надхвърля оградата на собственото си понятийно пространство, защото много лесно може да настъпи мини\", подчерта Радев пред журналисти в община Тунджа. Президентът е там по повод празника на общината.\n\r\n ", "date": "2019.04.22", "title": "Радев: Заплахата за реда не идва от армията, а от политици!"}
{"url": "https://www.dnes.bg/stranata/2019/04/22/mestan-se-jali-iska-si-shofiorskata-knijka.408364", "text": "Лютви Местан, обвинен за смъртта на 6-месечно бебе по непредпазливост след катастрофа, е атакувал в съда и друга от наложените му от прокуратурата санкции - взетата шофьорска книжка. \r\nЛидерът на ДОСТ е подал жалба, чрез която настоява магистратите да му върнат свидетелството, съобщава . Няколко дни по-рано политикът обжалва гаранцията на стойност 10 000 лева, наложена му от окръжна прокуратура Кърджали.\n\n\r\nНа 14 април Местан беше обвинен за причинена смърт по непредпазливост на 6-месечно бебе при катастрофа на разклона за село Загорско край Кърджали и му беше наложена наложена мярка за неотклонение \"парична гаранция\" в размер 10 000 лева с постановление от окръжна прокуратура Кърджали.\r\n                    \n                    \n                Две са основните разпоредби на Закона за движение по пътищата, които обвиненият е нарушил - при завой за влизане в път с двупосочно движение, шофьорът трябва да навлезе по възможно най-краткия път в дясната лента и втората - шофьорът, приближаващ се към кръстовище, трябва да се движи с такава скорост, че при необходимост да може да спре и да пропусне участниците в движението, които имат предимство.", "date": "2019.04.22", "title": "Местан се жали, иска си шофьорската книжка"}
{"url": "https://www.dnes.bg/sport/2019/04/22/oficialno-grisho-izpadna-ot-top-40.408330", "text": "Най-добрият български тенисист Григор Димитров изпадна от топ 40 на световната ранглиста и записа най-слабото си класиране от края на 2012 година.\r\n \r\nДимитров загуби в третия кръг на турнира от сериите \"Мастърс\" в Монте Карло през миналата седмица и не успя да защити позициите си от достигнатия полуфинал в надпреварата година по-рано, заради което той се свлече с 15 места до 43-ото в света с 1030 точки.\r\n \r\nТова е най-лошото класиране на хасковлията в подреждането на АТП от декември 2012 година, когато той беше 48-и.\r\n \r\nВ челото промени няма. Лидер е шампионът от Откритото първенство на Австралия Новак Джокович с 11160 точки, следван от Рафаел Надал (Испания) с 8085 точки и Александър Зверев (Германия) с 5770 точки.\r\n \r\n", "date": "2019.04.22", "title": "Официално: Гришо изпадна от Топ 40"}
{"url": "https://www.dnes.bg/obshtestvo/2019/04/22/v-pamet-na-zaginalite-rabotnici-poletiaha-cherni-baloni.408342", "text": "\n92 черни балона полетяха в небето в памет на 92-мата работници, загинали по време на трудови злополуки през 2018 г.\r\nПо този начин КНСБ отбиляза световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополука или професионалнa болест – 28 април.\r\nБалоните бяха пуснати от синдикални лидери и социалния министър  Бисер Петков.\r\nПредседателят на КНСБ Пламен Димитров каза, че смъртните случаи през миналата година са с 2 по-малко в сравнение с 2017 г.\r\n\"Всеки ден 8 души претърпяват злополука на работното място, а на 4 дни един работник в България умира. В резултат на тези инциденти българската индустрия и бизнес са загубили близо 2 млн. трудови дни\", допълни той. \r\nНай-много инциденти стават в сферата на строителството. За миналата година смъртните случаи в сектора са 14.", "date": "2019.04.22", "title": "В памет на загиналите работници полетяха черни балони"}
{"url": "https://www.dnes.bg/stranata/2019/04/22/zaemi-dovedoha-do-zapalvaneto-na-dve-koli-vyv-varna.408358", "text": "Две коли бяха запалени на неохраняем паркинг във Варна. Разследващите са категорични, че палежът е бил умишлен, съобщава полицията в града. \n\r\nПодпалвачът е задържан. Той е 42-годишен варненец, познат на полицията и осъждан. Имало е неуредени финансови взаимоотношения между него и собственикът на колите. Автомобилите са с увредена предна и задна част.", "date": "2019.04.22", "title": "Заеми доведоха до запалването на две коли във Варна  "}
{"url": "https://www.dnes.bg/evroizbori-19/2019/04/22/i-dps-registrira-listata-v-cik-karadaiy-vodach.408355", "text": "\nДвижението за права и свободи регистрира своята листа за европейските избори през май в Централната избирателна комисия. \r\nВодач на листата е председателят на Движението Мустафа Карадайъ.\n\n\nВтори е депутатът Делян Пеевски. След него се нареждат Олхан Кючук и Искра Михайлова. \r\nДосегашната евродепутатка от ДПС Филиз Хюсменова няма да участва в надпреварата. Тя си е направила отвод по лични причини. \r\nВ петък Мустафа Карадайъ обяви, че въпреки че е лидер на листата, той няма да става евродепутат и ще отстъпи мястото си на следващия в списъка. \r\nТака новите представители на партията в Европарламента вероятно ще са Делян Пеевски, Илхан Кючюк и Искра Михайлова, тъй като ДПС има претенциите да спечели три места в европарламента.\r\nОчаква се обаче и Делян Пеевски да се откаже от своето място в Брюксел. \r\n ", "date": "2019.04.22", "title": "И ДПС регистрира листата в ЦИК, Карадайъ - водач "}
{"url": "https://www.dnes.bg/notifikacii/2019/04/22/streliaha-po-jilishten-kompleks-na-nato-v-izmir.408338", "text": "Двама нападатели откриха огън по жилищен комплекс на НАТО в турския егейски град Измир, съобщиха турски медии.\r\nНападателите са пристигнали с такси и са започнали да стрелят с пушки по апартаментите, в които са настанени военнослужещи от НАТО. \r\nНяма информация за пострадали при стрелбата, открита вчера, информира в. \"Сабах\", цитиран от БТА.\r\nМалко по-късно нападателите са избягали, но полицията е успяла да ги залови близо до трамвайна спирка в Измир.\r\nПолицията е иззела муниции и ски маски от заподозрените.\r\nПредприето е разследване по случая. Не се изключва възможността атаката да е била организирана от терористична групировка.\r\nАнадолската агенция цитира един от задържаните, който казал пред полицията, че със съучастника му са открили стрелбата \"в отговор на нападенията на НАТО в Ирак\".", "date": "2019.04.22", "title": "Стреляха по жилищен комплекс на НАТО в Измир"}
{"url": "https://www.dnes.bg/index/2019/04/22/krai-na-biznesa-s-koli-vtora-ryka-vnosyt-na-stari-vozila-zacikli.408305", "text": "Много от търговците на употребявани автомобили са пред фалит, след като от началото на годината бизнесът с вноса на стари коли още повече зацикли. С 9,2 процента са намалели регистрациите в България на возилата с пробег, сочи официалната статистика на МВР.\n\r\nОбщо 4621 по-малко употребявани леки и лекотоварни автомобили са достигнали до клиентите като нов внос, сравнено с периода от първите три месеца на 2018-а. До 1 април в България са регистрирани общо 52 585 возила над 6-месечна възраст, докато през 2018-а те са били 57 206. Символично увеличение при регистрациите през първите три месеца на тази година има само при колите до 5 години, пише .\n                \n                \r\nЗа огромна криза в търговията с употребявани коли признават и от Асоциацията на вносителите на автомобили в България (АВА). “Нашият бизнес е в крах. Миналата година в моята автокъща, ако съм продавал по 20 коли на месец, сега успявам да пласирам едва по осем. Т.е. спадът е около 60 процента. Подобна е ситуацията и при другите големи автокъщи, които сме регистрирани и си плащаме всички данъци и такси”, призна Владимир Доросиев, зам.-изпълнителен директор на АВА и собственик на крупна автокъща.\n\r\n“От 1989 година това е вторият удар по бизнеса с вноса на употребявани автомобили Първият бе, когато страната ни влезе в ЕС преди 12 години. Тогава бяхме накупили автомобили с мита и ДДС и бяхме принудени да продаваме на загуба с по 2 хиляди лева на кола. Сега ситуацията е подобна. В момента всеки месец дотирам с лични средства заплатите на служителите си. Година и нещо фирмата ми няма печалба”, оплака се Доросиев.\n\r\nСпоред него причините за това са високите първоначални разходи при първата регистрация на употребяван автомобил, пренаситеният пазар, липсата на достатъчно пари у българина и нелоялната конкуренция на хората от сенчестия бизнес и “единичните” търговци.\n\r\nПовишаването на екотаксата до 300 лева плюс задължителната “Гражданска отговорност” средно са вдигнали разходите при първоначалното купуване на автомобил от ЕС на поне 700 лева, изчисляват от асоциацията.\n\r\nВ момента предлагането на коли е огромно, като освен че автокъщите са буквално задръстени, стари автомобили се предлагали и от хора, които въобще нямат регистрирани фирми. Много от тях са нелоялни търговци и предлагали коли със замаскирани повреди на по-ниски цени.\n\r\nНай-проблемните употрябавани возила идвали от Южна Италия, докато в северната част на страната хората се грижели по-добре за колите си. В страните от ЕС се забелязвала тенденцията хората да карат повечко години и километри автомобилите, които са си купили нови от магазина. Въпреки по-високата покупателна способност от тази на българите, европейците все повече търсели автомобили втора ръка, това влияело и на пазара у нас.\n\r\nТова, че в София и по-големите наши градове се карат по-новички и скъпи автомобили, не означавало, че у нас се предлагали читави употребявани автомобили. В градове като Благоевград и Дупница например хората можели да си позволят максимум до 5000 лева за кола.\n\r\nОт асоциацията са на мнение, че вдигането на еднократната екологична такса на 300 лева при първоначалната регистрация на кола нов внос води до приходи в държавата годишно от около 60 милиона лева, без значение на каква възраст е автомобилът. Ако страната ни иска да намали възрастта на автомобилния парк, трябвало да се измислят различни екологични такси, които да зависят от състоянието на конкретния автомобил, смятат специалистите.\n\r\nПо-справедливо е тези екоданъци да се плащат годишно, да са съобразени с възрастта и еконормите на самата кола, а също така да има възможност да се плащат и разсрочено.\n\r\nОт 2021 г. България и други нови членки на ЕС може да имат фонд, от който да черпят финансови средства за поощряване на купуването на електромобили. Идея за създаването на Фонд за чиста мобилност бе представена от България, Румъния и страните от Вишеградската четворка - Чехия, Полша, Унгария и Словакия.\n\r\nВъпросът бе повдигнат по време на мартенския съвет по околната среда. Идеята е във фонда да се акумулират средства от бюджета на ЕС, от държавите членки, от съседни на ЕС страни, от производители на автомобили, енергийни компании и други.\n\r\nПредстои допълнителна работа по тази идея, както и обсъждането ѝ със страните от Вишеградската четворка и Румъния. Намеренията на българската страна са да представи за обсъждане документ, развиващ идеята за създаване на Фонд за чиста мобилност в рамките на юнския Съвет по околна среда.\n\r\n ", "date": "2019.04.22", "title": "Край на бизнеса с коли втора ръка? Вносът на стари возила зацикли"}
{"url": "https://www.dnes.bg/notifikacii/2019/04/22/13-arestuvani-za-kyrvavite-atentati-v-shri-lanka.408308", "text": "Полицията в Шри Ланка арестува 13 мъже във връзка с вчерашните атентати, при които загинаха стотици души, съобщи Франс прес, като се позовава на официален източник.\nЗаподозрените били задържани в две различни места, в столицата Коломбо и в околностите й. Повече подробности не бяха оповестени.\r\nБроят на загиналите при вчерашните нападения срещу три църкви и четири хотела в Шри Ланка нарасна на 290, а близо 500 са ранените, съобщиха Франс прес и Ройтерс, като се позовават на местната полиция.\r\nМеждувременно близо до основното летище в Коломбо вчера беше открита и успешно обезвредена самоделна бомба. Според полицейски източник бомбата била поставена на шосе, водещо към главния терминал на летището.\r\nПравителствен източник заяви, че президентът Маитхрипала Сирисена, който се намираше в чужбина когато бяха извършени атентатите, е свикал за днес среща на Съвета за национална сигурност. В нея ще участва и премиерът Ранил Викремесинге. (БТА)", "date": "2019.04.22", "title": "13 арестувани за кървавите атентати в Шри Ланка "}
{"url": "https://www.dnes.bg/stranata/2019/04/22/poveche-slynce-dnes-gradusite-trygvat-nagore.408311", "text": "Днес ще преобладава слънчево време. По-значителна облачност още от сутринта ще има над североизточните райони, а след обяд над цялата страна ще има временни увеличения на облачността. Само на отделни места ще превали слаб дъжд, според прогнозата на НИМХ-БАН, цитирана от БТА.\r\nЩе духа до умерен вятър от югоизток и температурите слабо ще се повишат и максималните ще бъдат между 16 и 21 градуса. Вечерта от запад облачността ще се вплътнява и през нощта срещу вторник в Западна България ще завали дъжд, в планините над 2000 метра - сняг.\r\nНад Черноморието ще има значителна облачност, но без валежи. Ще духа до умерен югоизточен вятър. Максималните температури на въздуха ще са 12-13 градуса. Температурата на морската вода ще е 11-12 градуса. Вълнението на морето ще бъде 2 бала.\r\n                    \n                    \n                Над планините ще преобладава слънчево време, след обяд с временни увеличения на облачността, но само на отделни места ще превали слаб дъжд. Ще духа умерен вятър от юг, по билата - от запад. Максималната температура на височина 1200 метра ще е около 10 градуса, а на 2000 метра - около два градуса.\r\nВечерта над масивите от Югозападна България облачността ще се вплътни и през нощта срещу вторник на много места ще превали.\r\n ", "date": "2019.04.22", "title": "Повече слънце днес, градусите тръгват нагоре"}
{"url": "https://www.dnes.bg/notifikacii/2019/04/22/balotaj-v-severna-makedoniia-za-prezident-rezultatyt-raven.408309", "text": "Кандидатът на управляващата в Северна Македония коалиция Стево Пендаровски и кандидатката на ВМРО-ДПМНЕ Гордана Силяновска-Давкова ще се борят на балотаж на президентските избори на 5 май, според резултатите от преброяването на почти всички бюлетини от вчерашния първи тур, съобщиха Франс прес и ДПА.\r\nИ двамата кандидати обявиха победа късно снощи, след като ЦИК обяви, че Пендаровски печели 42,63 процента от гласовете, а Силяновска-Давкова - 42,39 процента. \n\"Днес постигнахме огромна победа\", заяви пресконференция в Скопие Пендаровски, който кандидат на управляващата коалиция, водена от Социалдемократическия съюз на Македония /СДСМ/ и Демократичния съюз за интеграция /ДСИ/.\r\n                \n                Силяновска-Давкова каза, че \"ние убедихме гласоподавателите, че без справедливост няма НАТО и ЕС\".\r\nНезависимият кандидат Блерим Река, подкрепен от партиите Алианс за албанците и Движение \"Беса\", се нареди на трето място с 10,36 процента от гласовете.\r\nПървият тур на изборите беше белязан от изключително ниска избирателна активност, отбелязва АФП. По данни на ЦИК в гласуването са участвали 41 процента от регистрираните 1,8 милиона избиратели, което е най-слабото участие от независимостта на бившата югославска република през 1991 година. (БТА)\n\r\n ", "date": "2019.04.22", "title": "Балотаж в Северна Македония за президент, резултатът равен"}
{"url": "https://www.dnes.bg/obshtestvo/2019/04/22/zapochva-strastnata-sedmica-posledna-ot-jivota-na-hristos.408307", "text": "От днес започва Страстната седмица или седмицата на страданията - последната от живота на Исус Христос. Последната седмица преди Възкресение Христово е наречена Страстна седмица, тъй като на славянски думата \"страст\" означава страдание. Затова седмицата е посветена на възпоменанията на последните дни от земния живот на Спасителя - на неговите страдания, кръстна смърт и погребение.\r\nВ богослуженията през Страстната седмица живо и постепенно се възпроизвежда историята на страданията на Спасителя, както и на неговите последни Божествени наставления. Цялото съдържание на богослужебните последования е насочено към това, с четения и песнопения християните да се приближат към Христос, да станат способни духовно да съзерцават тайнството на изкуплението, за чието възпоменание се готвят.\r\n                    \n                    \n                Традиционно Страстната седмица за мнозина християни е повод особено да се замислят за своите грехове, за подвига, извършен от Спасителя, за жертвата, която той е принесъл за всички нас. Последните дни на Великия пост е време да изпитаме себе си, да се замислим какво сме се научили от Исус Христос, доколко сме се приближили към него и на какво още трябва да се учим.\r\nСпоред православния календар всеки ден от тази седмица е Велик. Затова всяка година православните християни очакват със смирение Страстната седмица, за да захранят вярата си, да укрепят мира и да защитят единството. През тази седмица Спасителят изкупва човешките грехове чрез жертва - в страдание, болка и любов, и го показва чрез възкресение.\r\nНа Велики понеделник Исус Христос, влизайки в Йерусалимския храм, се разгневил на събралата се тълпа. Храмът за молитви бил превърнат в тържище и в гнева си Божият син прекатурил масите на търговците. Затова на Велики вторник Исус прекарал в нравствени напътствия, а според църковния канон денят е отреден за смирение.\r\nВ деня на Светата и Велика сряда Юда отишъл при юдейските първенци и уговорил предателството на Христос за 30 сребърника. На Велика сряда обичаят повелява да се бере здравец, предимно от децата, и на Разпети петък да се раздава за здраве. На Велика сряда не се работи никаква домакинска работа, а ако някой престъпи това правило, вярва се, че умението му ще се отнеме.\r\nВелики четвъртък е свързан с Тайната вечеря, когато е установено тайнственото причастие. След вечеря Христос взел хляб, благословил го, разчупил го, раздал на учениците си и казал: \"Вземете, яжте, това е моето тяло!\". После вдигнал чашата и казал: \"Пийте от нея всички. Това е моята кръв на Новия завет, която за вас и на мнозина се пролива за прощение на греховете\". След причастието Христос признал пред своите ученици, че ще бъде предаден. Вечерта на Велики четвъртък се отслужва последованието на 12-те евангелия.\r\nВелики четвъртък е и най-очакваният ден през Страстната седмица от децата, защото се боядисват яйцата за Великден. На този ден се става рано, а навремето децата дебнели коя кокошка първа ще снесе. Това яйце се боядисвало първо в червено. С първото боядисано яйце, още докато не е изсъхнало, се натъркват бузите и челата на децата за здраве. Който не успее да боядиса яйцата в четвъртък, може да го направи и в събота.\r\nВелики петък, известен още като Разпети петък, е денят, в който е разпнат Исус Христос, и е посветен на неговите страдания. Сутринта на Велики петък се отслужват т. нар. царски часове, а около 11.30 часа се изнася Светата плащеница. Вечерта на Велики петък при плащеницата с изобразеното на нея тяло на мъртвия и положен в гроба Исус се извършва т. нар. опело Христово.\r\nНа Велика събота се отбелязва погребението на Господ Исус Христос, извършено от Йосиф и Никодим, както и слизането на Спасителя в царството на тъмнината - ада. Когато Христос починал като човек, тялото му било положено в гроба. Душата му слязла в ада, победила го и освободила пленените там души. В третия ден душата и тялото отново се обединили и тялото възкръснало от мъртвите.\r\nВелика събота се нарича още душна, защото тогава се ходи на гробовете на починалите близки. На тях се раздават боядисани яйца, жито и хляб. Вечерта срещу неделя вярващите отиват в храмовете, палят свещи и всички се поздравяват с \"Христос воскресе!\", а отговорът е \"Во истину воскресе!\". (БТА)\r\n ", "date": "2019.04.22", "title": "Започва Страстната седмица - последна от живота на Христос"}
{"url": "https://www.dnes.bg/notifikacii/2019/04/22/zelenski-s-pyrva-zadacha-da-vyrne-ukrainski-plennici.408310", "text": "Володимир Зеленски заяви вчера, че първата му задача като президент на Украйна ще бъде да постигне освобождаването на всички украински затворници, пленени по време на конфликта в източната част на страната, предаде Ройтерс.\n\"Ние ще продължим до край преговорите, за да се постигне прекратяване на огъня\", каза кандидатът от партия \"Слуга на народа\" след първите резултати от екзитпол анкетите, сочещи го за безспорен победител на балотажа на президентските избори.\r\n\"Задача номер едно - да върнем всички наши затворници, всички пленници. Ще направя всичко, за да върнем нашите момчета у дома. Всички наши затворници, без изключение\", увери Зеленски на пресконференция в щаба си.\r\n                \n                Той заяви, че в най-скоро време ще представи план за действия за прекратяване на огъня в Донбас и че смята да ускори Минския процес. \"Ние ще водим много мощна информационна война, за да бъде прекратен огънят в Донбас. Скоро ще оповестим нашия план за действия\", посочи Зеленски, цитиран от ТАСС.\r\nЗеленски даде да се разбере, че смята да смени ръководството на Генералния щаб на Въоръжените сили на Украйна, както и да назначи нов главен прокурор на мястото на Юрий Луценко.\r\nВъв видеообръщение, разпространено в \"Телеграм\" от изборния му щаб, Зеленски заяви, че неговата победа на президентските избори в Украйна представлява обединителен фактор за страната, съобщи ТАСС.\r\n\"Главното, което направихме, е, че обединихме нашата страна, нашия живот, нашия народ. Благодаря\", каза Зеленски след оповестяването на резултатите от екзитпол анкетите, според които той печели на балотажа над 70 процента от гласовете, близо три пъти повече от действащия държавен глава Петро Порошенко. (БТА)\n\r\n ", "date": "2019.04.22", "title": "Зеленски с първа задача: Да върне украински пленници"}
{"url": "https://www.dnes.bg/obshtestvo/2019/04/22/nejelanite-deca-nad-3-hil-maiki-poiskali-da-izostaviat-rojbi.408303", "text": "3325 майки са поискали да изоставят децата си само за изминалата година.\r\nОсновните причини са две - заболяване на бебето или нежелана бременност. Това показа проверка в Агенцията за социално подпомагане, пише в. \"Телеграф\". \n\nСамо преди няколко дни в болница в Пловдив издъхна 7-годишната Стоянка, зарязана от майка си Десислава, защото има болно сърце.\r\nСлед като разбраха за диагнозата му, бащата и майката уведомиха социалните служби, че не са в състояние да се грижат за дъщеря си.\n\r\nСлужителите започнаха да търсят приемно семейство за малката Таня, но не успяха да намерят такова, което да може да се грижи за болно дете. Другият вариант бе момиченцето да бъде настанено в център с постоянна медицинска грижа.\r\n                    \n                    \n                Таня не успя обаче да дочака преместването си там. Детето е от семейство от ромски произход, което живее в пазарджишкото село Левски. Родителите имат още 3 деца.\n\r\nПо данни на Агенцията за социално подпомагане 1773 жени са си взели децата обратно, но не е ясно дали няма втори или трети отказ от родителска грижа през тази година\r\n ", "date": "2019.04.22", "title": "Нежеланите деца: Над 3 хил. майки поискали да изоставят рожби"}
{"url": "https://www.dnes.bg/football/2019/04/22/pochina-bivshiiat-zashtitnik-na-cska-krasimir-bezinski.408315", "text": "Българският футбол се прости с поредната своя легенда. След продължително боледуване снощи на 57-годишна възраст е починал бившият бранител на ЦСКА Красимир Безински.\r\nТой е част от едно от най-славните поколения на ЦСКА.\r\nИма записани 245 мача в А група с червения екип между 1981 и 1989 и през сезон 1992-1993. В европейските клубни турнири с ЦСКА има 31 мача и 1 гол. \r\nЧаст е от митичния тим, който достига до полуфинал за Купата на европейските шампиони през 1982-а година.\r\nКрасимир Безински е единственият състезател, който има изиграни два полуфинала в Европа с екипа на \"червените\".\r\nВъв визитката си има още пет титли на България с ЦСКА, както и шест Купи на България.\r\nЛегендарният бранител изиграва и 25 мача за националния отбор на България.", "date": "2019.04.22", "title": "Почина бившият защитник на ЦСКА Красимир Безински"}
{"url": "https://www.dnes.bg/notifikacii/2019/04/22/bylgariia-shesta-po-bolni-ot-morbili-v-evropa-zashto.408314", "text": "Случаите на морбили в страната ще продължат да се увеличават и в следващите месеци, прогнозира главният държавен здравен инспектор д-р Ангел Кунчев. \n\r\nВ момента 460 души са болни, сред тях 20 са болнични служители. \n\r\nСтраната ни се озова на шесто място по заболеваемост в Европа, а заболелите са в пъти повече спрямо миналата година. За сравнение, през 2018 г. са регистрирани 13 случаи.\n\n\r\n\"Не сме имунизирали тези, които трябваше да бъдат имунизирани. Ако имаме плътна стена от имунизирани хора, то колкото и пъти да \"внесем\" вируса, то щяха да се ограничат до 2-3 случая на отделни места\", обясни д-р Кунчев пред БНТ. \n                \n                \r\nСпоред него става въпрос за т. нар. \"джобове\" - места с голям брой неимунизирани хора. Това благоприятства бързото разпространение на болестта. \n\r\nТой даде за пример Пловдив и Бургас, където също бяха регистрирани случаи на морбили, но не се стигна до бързо увеличаване на болните, тъй като рисковите групи са по-добре имунизирани. \n\r\nЗдравният инспектор посочи, че в Европа най-много случаи са регистрирани в Украйна, Италия, Франция и Северна Македония.", "date": "2019.04.22", "title": "България – шеста по болни от морбили в Европа: Защо?"}
{"url": "https://www.dnes.bg/sofia/2019/04/22/kola-se-zapali-do-rumynskoto-posolstvo-v-sofiia.408318", "text": "Кола се запали тази сутрин на столичния булевард \"Ситняково\" в София, в близост до Румънското посолство. \r\nНа място бързо са пристигнали огнеборци, които загасиха автомобила, но околните булеварди бяха блокирани и стотици шофьори бяха затруднени да се качат на \"Цариградско шосе\".\r\nЗасега не е ясна причината за възникналия пожар.", "date": "2019.04.22", "title": "Кола се запали до Румънското посолство в София"}
{"url": "https://www.dnes.bg/obshtestvo/2019/04/22/osem-bylgari-v-kapan-v-shri-lanka-na-sigurno-miasto-sa.408313", "text": "Осем български граждани са се свързали вчера с посолството ни в Индия след терористичните атаки в Шри Ланка. \n\r\nКъм момента те са на сигурно място, съобщи Емил Миланов , консул на България в Ню Делхи, Индия, който отговаря и за нашите сънародници в Шри Ланка.\n\n Той допълни, че все още няма информация дали някой е поел отговорност за атентата, но увери, че ситуацията постепенно се нормализира. \n\r\n\"Полицейският час беше отменен тази сутрин\", каза Миланов пред Нова тв. \n\r\nПо думите му летището функционира, но има хаотична обстановка, достъпът е затруднен.\n\r\n\"Препоръчваме на българските граждани да избягват райони на религиозни прояви и места в близост до религиозни храмове, както и да проявяват внимание край събирания на големи групи хора\", коментира още той.\n                    \n                    \n                \r\n\"Препоръчваме на българите да се изчака пълното нормализиране на ситуацията преди да отпътуват окончателно от Шри Ланка, но ако решат да пътуват – да се провери обстановката по пътищата и да се предвиди повече време на летището, тъй като се извършват множество проверки\", посочи още консулът.\r\nБроят на загиналите при вчерашните нападения срещу църкви и хотели в Шри Ланка нарасна на 290, а над 500 са ранените, съобщиха световните агенции, като се позоваха на местната полиция.\n\r\nПравителствен източник заяви, че президентът Маитхрипала Сирисена, който се намираше в чужбина, когато бяха извършени атентатите, е свикал за днес среща на Съвета за национална сигурност. В нея ще участва и премиерът Ранил Викремесинге.\n\r\nСпоред последни данни полицията е арестувала най-малко 24 души във връзка със серията от експлозии, допълва БТА. Всичките задържани са местни граждани и сега са разпитвани.\n\r\nТази сутрин в Шри Ланка бе отменен комендантският час, наложен след нападенията, но училищата и университетите ще останат затворени. Борсите също няма да работят до второ нареждане.\n\r\nСпоред нови доказателства три от атаките са били извършени от атентатори камикадзе. Властите вече са локализирали микробус, с който се предполага, че са се придвижвали нападателите. Открита е и къщата, в която са пребивавали те. Тя се намира в покрайнините на столицата Коломбо.\n\r\nЗасега никой не е поел отговорност за атентатите, извършени на католическото Възкресение Христово, допълва ДПА. Взривовете разтърсиха църквата Свети Антоний в квартала Кочикада в Коломбо, църквата Свети Себастиян в град Негомбо и още една църква в град Батикалоа, припомня ТАСС. По същото време станаха експлозии и в хотелите Шангри-ла, Синамон Гранд и Кингсбъри в Коломбо. Взрив имаше и в столичния зоопарк и в квартала Дематагода.\n\r\nНай-малко 35 чужденци са сред жертвите, предадоха Франс прес и ДПА. 19 чужденци остават в болници, допълва ДПА. Сред жертвите има граждани на Япония, Китай, Индия, Португалия, Великобритания, посочва Асошиейтед прес. Има и няколко загинали граждани на САЩ.", "date": "2019.04.22", "title": "Осем българи в капан в Шри Ланка, на сигурно място са "}
{"url": "https://www.dnes.bg/notifikacii/2019/04/22/kitaicite-haresvat-bylgariia-narediha-ni-v-top-10-kato-destinaciia.408316", "text": "България е в топ 10 на страните от Централна и Източна Европа (ЦИЕ), които са били най-посещавани от китайски туристи по време на \"Златната седмица“ за отбелязване на националния празник на Китай през 2018 г., сочат данни на Европейската комисия по пътуванията (ЕКП), предоставени на \"Монитор\".\n\r\nНационалният празник на Китай се отбелязва на 1 октомври, а празненствата продължават около 7-8 дни.\n\r\nСтраната ни се нарежда на 6-о място с 32,1% повишение на посещенията, следвана от Словения, Белгия, Румъния и Люксембург. \n\n В челната тройка са Малта, Естония и Кипър.\n\r\nС решение на президента на Европейската комисия (ЕК) Жан-Клод Юнкер и на китайския премиер Ли Къцян от юли 2016 г., през 2018 г. стартира програма, която имаше за цел да насърчи обмена на туристи между Китай и Европейския съюз (ЕС). \n                \n                \r\nНа 18 април 16-месечната инициатива официално приключи, като отчете 5.1% ръст на азиатските гости на континента, а всеки регион на ЕС също отбеляза повишение в посещенията.\n\r\nНай-висок резултат имат страните от ЦИЕ, където е имало 10.6% повече гости от Изтока, а най-малко е било повишението в Северна Европа - 2.7%. \n\r\nВ ЦИЕ има и най-голям ръст от 13.5% на посещенията в периода септември-декември 2018 г. За периода януари-април 2019 г. пък има 6.8% ръст на резервациите на самолетни билети в сравнение с предходната година. \n\r\nСпоред комисията Латвия, Естония и България са тези, които поддържат растежа в региона със съответно 28%, 18.8% и 14.9% ръст въпреки малките си пазарни дялове. Като причина за това от ЕКП изтъкват увеличилия се капацитет на европейските летища, което стимулира азиатците да пътуват насам.\n\r\nЗа последните 10 години Турция, Гърция и Румъния също са част от туровете за китайските туристи, които включват и България. За 2018 г. е имало близо 350 хил. посещения на азиатци в Турция, около 70 хил. в Румъния и малко по-малко в Гърция. За България посещенията са под 50 хил. За 2017 г. картинката е подобна. Освен китайци България е привлякла и много японци, като пикът е бил през 2016 и 2017 г., когато имаме около 15 хил. посещения. За 2018 г. обаче е налице спад и те са малко над 12 хил.\n\r\nВъпреки че китайците показват интерес към други региони на ЕС за зимните месеци през януари-април, ЦИЕ все още има 6.8% ръст на резервациите в сравнение с миналата година.\n\r\nБългария е с най-голям ръст в региона от 73.2% поради факта, че пътуващите съчетават идването си с посещение към Литва, Черна гора, Малта или Турция.\n\r\nОчакванията са до 2022 г. някои страни от ЦИЕ да имат 27.8% ръст на посещенията от Китай, или на година по близо 5%.", "date": "2019.04.22", "title": "Китайците харесват България, наредиха ни в топ 10 като дестинация"}
{"url": "https://www.dnes.bg/evroizbori-19/2019/04/22/ninova-si-haresala-ivo-hristov-za-kandidat-pokanila-go.408324", "text": "Лидерът на БСП Корнелия Нинова предложила на Иво Христов да се кандидатира за евродепутат от листата на левицата още през декември миналата година, обясни самият той пред bTV.\n\r\nСпоред него тези избори са решаващи за българската ситуация. \n\n\n \"При победа на ГЕРБ ще наблюдаваме как властта се бетонира\", коментира доскорошният началник на кабинета на президента Румен Радев, който сам напусна поста заради участието в евроизборите. \n\r\nТой е на четвърто място в листата на БСП. \r\n \r\nХристов е убеден, че БСП е демократична партия, защото дава място на хора от гражданската квота,. \n\r\nТой обаче разкритикува премиера и лидер на ГЕРБ Бойко Борисов, който според  него \"премита хамбара на десницата и сключва договори с партии фантоми\".   \n                    \n                    \n                \r\n\"Напоследък бивши служители на службите, на силови групировки, шефове на охранителни фирми определят кой е европеец и кой не е\", коментира още Иво Христов.\n\r\nИзказването на Борисов за това, че в листата на БСП вижда подредени шпиони и агенти от ДС, той определи като опит да възпламени седесарски рефлекси от миналото.\n\r\n\"Не подкрепям Истанбулската конвенция, защото е зле написан документ със зле написани термини. Създава условия за бизнес на неправителствени организации да завеждат дела срещу държавата и ще има загуба на пари\", обясни Иво Христов.   \n\r\nТой обясни, че държавният глава не е споменавал че ще прави партия, но е заявил, че ще подкрепи промяна на статуквото.\r\nСпоред него има очакване и настроения за нов политически проект, но няма подготовка за организиране на такава партия. \n\r\nВ цял свят има хора, които пишат речите на президента, обясни още Иво Христов и добави: \"не съм само аз, има много съветници, последната редакция е на президента\".\n\r\nХристов уточни, че е предупредил президента за намеренията си и остава председател на Стратегическия съвет.", "date": "2019.04.22", "title": "Нинова си харесала Иво Христов за кандидат, поканила го "}
{"url": "https://www.dnes.bg/akoshtete-vqrvaite/2019/04/22/sedmichen-liuboven-horoskop-za-22-28-april.408198", "text": "Понякога, когато става дума за любов и секс, фантазиите може да се окажат далеч по-добри от реалността. Накратко, това са ни подготвили звездите за последната седмица на април. Марс, Уран и слънцето ще изиграят важна роля. Повече вижте в любовния хороскоп на Az-jenata.bg\r\n\r\nЛюбовният живот на Овните ще бъде потаен. Възможно е да проведете разговор с бивша половинка или с някого към когото имате влечение, но знаете, че няма как да бъдете заедно. Може да има ниво на сексуално разочарование. За обвързаните представители на зодията, седмицата ще бъде спокойна.\r\n\r\nТази седмица вие сте горещи, уважаеми Телци. Слънцето и Уран ще попаднат във вашия зодиакален знак. Представителите на противоположния пол ще бъдат силно привлечени към вас. Вашата аура и енергийно поле ще ви помогнат да покажете най-добрата си страна. Всичко това ще разтърси любовния ви живот. И точно когато си мислите, че нещата вървят по един начин, те ще се променят. Всичко се случва с причина.\r\n                    \n                    \n                \r\nМарс е в знака на Близнаци и това означава, че трябва да действате и да не се отказвате от това, което искате най-много. Но тук ще се намеси и Нептун, който може да се опита да намали силата на Марс, управляващ либидото. Възможно е да загубите интерес към някого, към когото наскоро сте изпитвали силни емоции. Друга възможност е, че сте толкова фокусирани върху романтичните си фантазии, че пропускате някой истински партньор, който е точно пред очите ви.\r\n", "date": "2019.04.22", "title": "Седмичен любовен хороскоп за 22 – 28 април "}
{"url": "https://www.dnes.bg/sofia/2019/04/22/vijte-kyde-niama-da-ima-voda-na-23-april-v-sofiia.408328", "text": "На 23 април 2019 г. (вторник), във връзка с подмяна на сградно водопроводно отклонение на ул. 514 кв. \"Христо Ботев“, се налага спиране на водоподаването от 09:30 до 17:00 часа на клиентите на \"Софийска вода\", живеещи в района на: ул. 511, ул. \"Георги Спасов“, ул. \"Мими Балканска“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. 514 №10.\n\r\nНа 23 април 2019 г. (вторник), във връзка с подмяна на пожарен хидрант на ул. \"Васил Левски“ с. Мрамор, се налага спиране на водоподаването от 09:30 до 15:30 часа на клиентите на \"Софийска вода\", живеещи в района на: ул. \"Васил Левски“ от ул. \"Захари Стоянов“ до ул. \"Мраморен рид“.\n                    \n                    \n                \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: пред кметството.\n\r\nНа 23 април 2019 г. (вторник), във връзка с монтаж на пожарен хидрант на ул. \"Раковска“ с. Балша, се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: ул. \"Средорек“ , ул. \"Раковска“.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Средорек“ ъгъла с ул. \"Раковска“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.04.22", "title": "Вижте къде няма да има вода на 23 април в София"}
{"url": "https://www.dnes.bg/temida/2019/04/22/drasnaha-klechkata-na-kolata-na-kmeta-na-kozlodui.408325", "text": "Подпалиха личния автомобил на кмета на община Козлодуй, съобщава Нова. Сигналът за пламналото превозно средство е подаден тази нощ около 1 часа и 50 минути. \r\n \r\nАвтомобилът е бил паркиран пред блока, в който живее кметът Маринела Николова. Бързата реакция на пожарникарите не е позволила разпростирането на огъня и други коли не са засегнати. \r\n \r\nРазследващите предполагат, че става въпрос за умишлен палеж. Образувано е производство. ", "date": "2019.04.22", "title": "Драснаха клечката на колата на кмета на Козлодуй"}
{"url": "https://www.dnes.bg/obrazovanie/2019/04/22/ot-pyrviia-zvynec-nad-5-hil-napusnali-shkoloto-4-3-mln-spreni-pomoshti.408304", "text": "5210 деца са отпаднали от образователната система след първия звънец на настоящата учебна година до 1 април. Това става ясно от писмен отговор на просветния министър Красимир Вълчев на депутатско питане, пише .\nБроят на избягалите от училище е намалял за изминалите 5 години благодарение на работата на екипите по Механизма за обхват. За учебните 2014/2015 г., 2015/2016 г. и 2016/2017 г. отпадалите деца и ученици са били по над 20 000, докато за миналата учебна година са 14 058.\r\nСред най-честите причини за непосещаване на детска градина и училище  просветният министър посочва мобилността на семействата и миграцията към  чужбина, ранните бракове и майчинство, както и ниският образователен  статус на родителите.\r\n                    \n                    \n                \"Динамичният ред на новоотпадналите деца от образователната система бележи сериозна точка на спад от миналата учебна година, когато за първи път започнаха да работят междунационалните екипи“, посочва в отговора си Вълчев. \n\r\nОт началото на учебната година до април в детска градина или училище пък са върнати общо 19 077 хлапета. От тях повторно отпаднали са 822, докато останалите 18 255 малчугани са задържани в образователната система. За миналата учебна година в училищата и детските градини са върнати 23 900 хлапета. От тях 21 776 продължават своето обучение.\n\r\nНа 63 172-ма родители пък са спрени месечните помощи за отглеждане на дете заради натрупани отсъствия на малчуганите през миналата учебна година. Те са в размер на 4 351 673 лв. и са предоставени на 5010 училища и детски градини.\r\nСредствата от спрените помощи са отишли за допълнителна подкрепа на децата и учениците. Образователният министър посочва, че са използвани за допълнително обучение по български език на малчугани, чийто език не е майчин, или по предмети, по които имат затруднения. За децата с над 10 отсъствия пък е осигурена индивидуална работа с психолог или педагогически съветник.\r\nУчилищата и детските градини са провеждали и консултации за социалното подпомагане, провеждани са и алтернативни родителски срещи – изнесени или мобилни с родителите на изоставащите хлапета или тези в риск.\n\r\nВ петък Народното събрание прие промените в Закона за социалното подпомагане, с които при пет неизвинени отсъствия за месеца на дете семейството му ще бъде лишено от детски надбавки за цяла година.\r\nСъщата санкция ще важи и когато хлапето е в предучилищна група и не е ходило на детска градина 3 дни без уважителна причина.", "date": "2019.04.22", "title": "От първия звънец: Над 5 хил. напуснали школото, 4.3 млн. спрени помощи "}
{"url": "https://www.dnes.bg/evroizbori-19/2019/04/22/djambazki-ishias-politika-syzdava-antievropeiski-nastroeniia.408323", "text": "Непрозрачна политика, в която неизбран от никого човек като Юнкер, като Тимерманс, като Аврамопулос взимат решения, които ние с вас ще плащаме. Така Ангел Джамбазки определи основната причина за антиевропейските настроения като ги обобщи с думите \"ишиас политика\". \n\r\nВодачът на листата на ВМРО за евровота посочи, че партията се надява да вземе 2 от 17-е места, които България ще заема в европарламента.\n\n\n\r\n\"В листата хората от ВМРО са трима-четирима, останалите са доказали се в българското общество граждани, професионалисти и родолюбци, посочи той. \n\r\nСпоред Джамбазки явяването в коалиция с НФСБ и Атака би било по-логично, но щом няма постижимо споразумение между другите две политически сили, е по-добре всяка от партиите да се яви отделно.\n                    \n                    \n                \r\n\"Тези организации (\"Воля\", Възраждане - б.р.) имат съвсем различен профил\" и определи като \"турски родолюбци\" част от тях, добавяйки, че вторият в листата на коалицията около \"Воля\" - Орхан Исмаилов, е \"подозиран силно за връзки с турското общество и служби за сигурност\", коментира Джамбазки пред БНТ.\n\r\nЗа Джамбазки ново споразумение за пакет \"Мобилност\" е един от основните приоритети на българските евродепутати в състава на следващия Европейски парламент. Сред другите изброени от него приоритети са България да не се присъединява към Глобалния пакт за миграция на ООН, \"нулева миграция\", охраната на външните граници на Европейския съюз и \"недопускане на промени в българските традиции\".", "date": "2019.04.22", "title": "Джамбазки: \"Ишиас политика\" създава антиевропейски настроения"}
{"url": "https://www.dnes.bg/world/2019/04/22/moskva-sled-vota-ukraina-moje-da-izvyrshi-restart.408312", "text": "Украйна има шанс да извърши положителни промени в полза на цялото общество след президентските избори, заяви говорителката на руското външно министерство Мария Захарова, цитирана от Ройтерс и ТАСС.\n\n\n\r\n\"Украйна може да извърши рестарт, не в смисъл на преразпределение на паричните потоци от един джоб в друг, а истински, основан на осъзнаването на необходимостта за консолидиране на народа не чрез сила, а чрез изработване на общонационален дневен ред\", посочи говорителката на руското външно министерство.\n\r\nЗахарова отбеляза, че много украинци в районите на конфликта с проруските сепаратисти не са могли да гласуват на изборите. По думите на Захарова украинските власти не трябва \"да изключват от гласуването милиони собствени граждани\", предаде БТА.\n                    \n                    \n                \r\nПроведеният вчера втори тур от президентските избори беше спечелен от Володимир Зеленски с над 70 процента от гласовете, близо три пъти повече от действащия държавен глава Петро Порошенко.", "date": "2019.04.22", "title": "Москва след вота: Украйна може да извърши рестарт"}
{"url": "https://www.dnes.bg/zvezdi/2019/04/22/petia-dikova-rodi-momchence-shte-se-kazva-aleksandyr.408332", "text": "Телевизионната водеща Петя Дикова дари своя спътник в живота Илиян Любомиров с момче. Щастливата вест съобщи самият татко в ефира на Нова тв.\r\n\"Роди се Александър Илиянов Любомиров. Александър е 55 сантиметра и тежи 4,260 кг\", сподели той и допълни, че майката и бебето се чувстват добре.\r\nИлиян е видял бебето, дори го е прегърнал. Споделя, че това е най-емоционалният момент в живота му. \r\n\"Плаках по улиците, прегръщах разни непознати хора. Пепи е добре, а бебето е доста голямо\", разказа Илиян. ", "date": "2019.04.22", "title": "Петя Дикова роди момченце, ще се казва Александър"}
{"url": "https://www.dnes.bg/evroizbori-19/2019/04/22/gen-shivikov-protiv-ik-pakta-za-migraciia-mobilnost.408326", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротив Истанбулската конвенция, джендър идеологията, пакта за миграцията и пакета \"Мобилност\" на Еманюел Макрон се обяви кандидатът от листата на ВМРО ген. Димитър Шивиков. \n\r\nБившият началник на 61-ва бригада от Българската армия заяви, че в последните два месеца е участвал на срещи на партията, на които е бил поканен и военният министър и лидер на ВМРО Красимир Каракачанов. \n\r\n\"Беше отправена покана към мен да бъда включен в листата на ВМРО за европарламента от гражданската квота. В огромна степен моите виждания се припокриват с политиката, която отстоява ВМРО\", посочи ген. Шивиков пред .\n\n\n                    \n                    \n                \r\nТой подчерта, че в листата на ВМРО има представители на православното християнство, католицизма и протестантството. А по думите му каузата, която ги обединява, е България над всичко.\n\r\nГен. Шивиков бе категоричен, че ако ВМРО, НФСБ и \"Атака\" бяха решили да се явят заедно на евроизборите, той не би участвал в листата им. Според него Валери Симеонов и Волен Сидеров отправят неприемливи послания към българския народ.\n\r\nТой заяви, че през последните 30 години всички държавни решения са били пагубни за Българската армия. \n\r\n\"Г-н Каракачанов е най-успешният министър на отбраната, защото има доблестта открито да заявява своите позиции. Разполагаме с техника, която е морално остаряла и негодна\", посочи ген. Шивиков.", "date": "2019.04.22", "title": "Ген. Шивиков против ИК, пакта за миграция, \"Мобилност\"..."}
{"url": "https://www.dnes.bg/stranata/2019/04/22/katastrofa-na-pytia-sofiia-montana.408335", "text": "Движението по път II-81 София - Монтана при км 40, в района на с. Гинци временно се извършва в една лента поради ПТП, съобщиха от пресцентъра на АПИ.\r\nШофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.04.22", "title": "Катастрофа на пътя София – Монтана "}
{"url": "https://www.dnes.bg/index/2019/04/22/receptata-dnes-velikdenski-kozunak-s-shokolad.408070", "text": "\r\n4 чаши пресято бяло брашно\r\n1/2 чаша стафиди\r\n1/4 чаша пудра захар\r\n14 г суха мая\r\n2 супени лъжици натурално какао\r\n300 г прясно мляко\r\n2 яйца, леко разбити преди да бъдат добавени\r\n1 тъмен или по ваш избор шоколад\r\n1 жълтък\r\n2 супени лъжици филирани бадеми\r\n\r\nСмесете брашното, стафидите, захарта, маята и какаото в голяма купа. Направете кладенче и постепенно добавете леко топлото мляко и яйцата. Полученото тесто месете върху набрашнена повърхност около 5 минути. След това върху плота за месене разпръснете натрошения на малки парченца шоколад и отново месете.\r\nТака шоколадът ще попадне в тестото. След като сте го месили около 10-15 минути трябва да го сложите в намаслена дълбока купа и да я покриете с прозрачно фолио. Сложете я на топло и оставете тестото да втаса за 1 час или докато удвои размера си. След като тестото е втасало трябва да го извадите внимателно, да го премесите няколко пъти и да го разделите на 3 равни части.\r\n                \n                След това всяка част трябва да се разстеле само с ръце, за да се образуват трите части на плитката. Опитайте се да ги разстелете с дължина около 40-50 см. Внимателно сплетете плитка. Сложете я в намаслена тава или в тавичка с хартия за печене.\r\nОставете да втаса за още 20 минути и след това по желание намажете козунака с жълтък и поръсете с филирани бадеми. Печете в предварително загрята фурна на 170 градуса за около 25-30 минути. \r\n", "date": "2019.04.22", "title": "Рецептата Dnes: Великденски козунак с шоколад "}
{"url": "https://www.dnes.bg/football/2019/04/22/bitkata-za-top-4-v-angliia-koi-shte-izhvyrchi-ot-shampionska-liga.408320", "text": "Манчестър Сити и Ливърпул продължават ожесточената си битка за титлата в Англия. През този сезон златните медали медали на Острова най-вероятно ще се решат в последния кръг, тъй като \"гражданите\" и мърсисйадци вървят ръка за ръка.\r\nНе по-малко интересно е и в борбата за 3-то и 4-то място, които дават право на участие в Шампионска лига през следващия сезон. За двете позиции се борят Тотнъм, който през тази кампания е на 1/2-финал в турнира на богатите, още Арсенал, Челси и Манчестър Юнайтед.\r\n \r\nЧетири кръга преди края съперниците са разделяни от едва 3 точки и всеки мач до финалната права ще е от огромно значение. Борбата за Шампионска лига освен престиж, гарантира на клубовете приходи от милиони, до голяма степен от нея зависи и селекцията. Дали Еден Азар и Пол Погба ще останат съответно на \"Стамфорд Бридж\" и \"Олд Трафорд\", кои звезди ще бъдат купени и т.н.\r\n \r\n\r\n \r\nGol.bg извади програмата на отборите до края на сезона, за да добиете представа какво може да се случи. Интересното е, че Юнайтед и Челси ще се изправят в директна битка за заветната цел, която ще се състои на \"Театъра на мечтите\". Преди това 20-кратният шампион на Англия приема и градския съперник Сити, който също няма право на грешка.\r\n \r\nЗа момента изглежда, че Юнайтед има най-тежките изпитания, но в последните два кръга тимът играе с вече изпадналия Хъдърсфийлд и Кардиф, който по това време вече може да е сполетял съдбата на \"териерите\". Интересното е, че Лестър ще изиграе голяма роля в борбата за Топ 4. На \"Кинг Пауър Стейдиъм\" \"лисиците\" посрещат Арсенал и Челси, \"топчиите\" имат тежко гостуване и на Уувърхямптън.\r\n \r\nНа хартия Тотнъм изглежда с най-лесна програма в оставащите четири кръга, но да не забравяме, че \"шпорите\" са без голямата си звезда Хари Кейн и са раздвоени с битките си с Аякс за финал в Шампионска лига.\r\n \r\n", "date": "2019.04.22", "title": "Битката за Топ 4 в Англия: Кой ще изхвърчи от Шампионска лига?"}
{"url": "https://www.dnes.bg/notifikacii/2019/04/22/izdirva-se-bylgarin-otishyl-na-pochivka-v-shri-lanka.408336", "text": "Няма български граждани сред идентифицираните чужденци, станали жертва на атентатите в Шри Ланка от 21 април, съобщиха от външното ни министерство. \n\r\nСред загиналите чужденци са граждани на Индия, Португалия, Турция, Великобритания, САЩ. По последни данни на властите в Шри Ланка 290 души са загинали при атентатите, а 500 са ранени.\n\r\nМисията ни в Делхи е установила контакт с общо 12 български граждани на територията на Шри Ланка, които са добре. Шестима от тях се намират в един от пострадалите хотели при атентатите в Коломбо, но не са били засегнати. \n\r\nДругите шестима български граждани са в различни градове, извън Коломбо, и са посъветвани да изчакат пълното успокояване на ситуацията преди да пътуват.\n\n\n\r\n                \n                С посолството ни в Индия са се свързали и близки на български гражданин, който е на почивка в Шри Ланка заедно с още петима свои приятели. Мисията ни в Делхи е в процес на установяване на неговото местонахождение.\n\r\nБългарското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо. Посолството ни е в постоянен контакт и с хотели, и с болниците в Коломбо, където са настанени пострадали при атентатите.\n\r\nБългарските граждани са съветвани да поддържат връзка с посолството в Делхи, с близките си и да изчакат ситуацията в Шри Ланка да се нормализира. Тя постепенно се успокоява. Въведеният вчера полицейски час в столицата на Шри Ланка вече е отменен.\n\r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.\n\r\nПри необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.\r\nСигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg\r\n ", "date": "2019.04.22", "title": "Издирва се българин, отишъл на почивка в Шри Ланка"}
{"url": "https://www.dnes.bg/evroizbori-19/2019/04/22/predi-evrovota-apartamentgeit-stopi-predimstvoto-na-gerb.408319", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГЕРБ изгуби 3% доверие през април, в сравнение с март, а БСП задържа и увеличава подкрепата си преди евровота. Това показва проучване на агенция \"Тренд\". \n\r\nТвърдо на трета позиция остава ДПС с близо 13 на сто.\n\n\n\n\r\n\"Можем да говорим по-скоро за ерозия при ГЕРБ, отколкото за вдигане при БСП - те запазват своите позиции. Темата с апартаментите даде своето отражение върху електоралните нагласи\", коментира социологът Евелина Славкова в \"България сутрин\".\n\r\nПо думите ѝ е много трудно да се каже коя партия ще вземе превес, тъй като не е ясно колко души ще гласуват.\n                    \n                    \n                \r\nСпоред нея ако ги е нямало подадените оставки и управляващите не са реагирали по никакъв начин, разликата между ГЕРБ и БСП е щяла да бъде още по-голяма. \n\r\nТя посочи, че все пак социологическите проучвания са моментна снимка на това, което се случва и месецът, който остава до евровота, е дълъг срок в политически аспект.\n\r\nСпоред проучването 30% от българите не знаят за кого и дали ще гласуват.\n\r\n\"Това са хора, които по-скоро не гласуват на всички избори, а когато нещо ги привлича. Част от тях се мобилизират, когато има нова политическа сила, в случая ние нямаме. Тук се крие и т.нар. протестен вот\", обясни Славкова пред .\n\r\nПо думите ѝ евроизборите са един вид вот на доверие или недоверие към правителството.\r\n ", "date": "2019.04.22", "title": "Преди евровота: \"Апартаментгейт\" стопи предимството на ГЕРБ"}
{"url": "https://www.dnes.bg/stranata/2019/04/22/iznoseni-chasti-trepteniia-kakvo-dovede-do-katastrofata-do-orizari.408317", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа по-строги мерки от страна на държавата при издаване на разрешително за пилотиране призова авиоекспертът Марин Петров. Според него правилата за получаване на сертификат за летателна годност също трябва да бъдат по-строги. Той коментира катастрофата от събота, когато двама души загинаха с малък самолет край село Оризари.\n\r\nПетров обясни, че самолетът, който се разби, не е бил самоделен, а сглобен от любители. Става въпрос за модел, изпитан от производителя, но фактът, че не е сглобен от сертифицирани техници може да е било причината за инцидента в Оризари.\n\n\n\n\r\nСлед сглобяването машинната минава редица наземни и летателни изпитания пред експерти, които да му дадат летателна годност. Трябва да бъдат сменени условията за издаването на такъв сертификат. Мерките към самолетите до 600 килограма трябва да бъдат по-строги. Възможно е да е имало износени части. Това не е първият случай с инцидент с този тип самолет в света. Мисля, че е общо девети. В няколко от тях му се късат крилата в полет\", обясни авиоекспертът.\n                    \n                    \n                \r\nСпоред Петров до инцидента може да се е стигнало заради появилите се трептения и износени части на крилото. \n\r\n\"Този самолет се използва се за забавление и не може да бъде използван за търговска дейност. Възможно е да са възникнали трептения, които са довели до разрушаване на крилото\", посочи експерта. \n\r\n\"Инцидентите зачестиха, тъй като нарасна броя на леката авиация. Трябва да изискванията към голямата авиация да бъдат приложени и към леката. Сертифицирани експерти трябва да сглобяват самолетите и да ги обслужват\", каза Петров пред .\r\n ", "date": "2019.04.22", "title": "Износени части, трептения: Какво доведе до катастрофата до Оризари?"}
{"url": "https://www.dnes.bg/stranata/2019/04/22/masovi-proverki-na-kyshti-za-gosti-signalite-valiat.408327", "text": "Получени са много сигнали, извършени са над 110 проверки - над 17 % от всички къщи за гости. Десетки хиляди са бенефициентите. Когато има сигнал, той се проверява.Това каза пред Нова министърът на земеделието и храните Румен Порожанов. \r\n \r\nПовод за думите му е скандалът с вече бившия зам.-министър на икономиката Александър Манолов, който е проверяван от Прокуратурата и КПКОНПИ за конфликт на интереси при строежа на къща за гости, която е финансирана по европейски проект. \r\n \r\n\"Правена е проверка при плащането от гледна точка на това как е направена инвестицията. След това не е правена проверка за ползване по предназначение\", коментира конкретния случай Порожанов. \r\n \r\n\"Тук има две теми – дали бенефициентът ползва по предназначение къщата за гости. В конкретния случай бенефициентът е жена – Ана Димитрова. Трябва да бъде проверено дали има конфликт на интереси. Но той формално не стои, защото г-н Манолев не е бенефициент. И дали след като е бил назначен за зам.-министър на туризма, месец преди плащането, е имал конфликт на интереси”, допълни Порожанов.\r\n \r\nПо думите му сега ще бъде направена проверка дали Манолев използва къщата по предназначение, тъй като сигналът във Фонд „Земеделие” е от тези дни.\r\n \r\n\"През 2016 г. публикувахме всички къщи за гости къде се намират, така че да бъдат посещавани от българските граждани,  и с ясното послание – там, където се отказва достъп и не се използват по предназначение, да получаваме сигнали”, обясни министърът.\r\n \r\nПорожанов разкри и че от 122 проверки на 63 са направени финансови корекции. От тях 32 са за възстановяване на сумите. Общата стойност на направените корекции била за над 10 милиона лева.", "date": "2019.04.22", "title": "Масови проверки на къщи за гости, сигналите \"валят\""}
{"url": "https://www.dnes.bg/akoshtete-vqrvaite/2019/04/22/oven-bliznaci-4-zodii-koito-si-igraiat-s-chuvstvata.408171", "text": " Има няколко зодии, които често разиграват другите, без да чувстват вина и да смятат, че това е нещо непростимо. Те показват интерес, флиртуват, държат се мило и сякаш са влюбени, но в същото време могат да излизат и с друг човек, или поне да си пишат и да флиртуват в чата с някой друг. Не се съобразяват, че така нараняват околните, а мислят повече за себе си. Ето и кои са те.\r\n\r\n \r\nОвните се влюбват и зарибяват по някого бързо, но също и толкова бързо им минава. Те са директни, действат бързо, когато си харесат някого, споделят чувствата си още в началото. Но ако на другият човек му трябва малко повече време и не успява веднага да се довери, Овенът започва да играе игрички. Продължава да се държи мило и да обсипва с внимание и обич, но в същото време се оглежда и за други партньори, флиртува, когато излиза сам и не се приема за сериозно обвързан. А дори когато сте заедно с Овен повече време, на него му става скучно от продължителната връзка и търси някаква тръпка. Играе си с вас и може много да ви нарани.\r\n \r\n\r\n \r\nТе са царе на разиграването! По принцип са весели, вятърничави, палави, обичат да се забавляват. Наистина приемат чувствата, връзките и флиртовете като игрички. А и неслучайно е казано, че имат две лица - колкото отдадени и нежни могат да са, толкова и са прикрити. Трудно ще заподозрете какви неща вършат, докато не са с вас и как обсипват със същите комплименти някой друг. Невинаги целят да наранят някого, просто обичат пакостите, не искат драми и живеят за тръпката. Не могат да се задържат с един човек дълго време.\r\n \r\n", "date": "2019.04.22", "title": "Овен, Близнаци... 4 зодии, които си играят с чувствата"}
{"url": "https://www.dnes.bg/notifikacii/2019/04/22/ukraina-v-nova-politicheska-epoha-no-ne-e-iasno-kakva-shte-e-tia.408322", "text": "Водеща тема за чуждите издания е вторият тур на президентските избори в Украйна, произведен вчера.\n\r\nСлед втория тур остана само един висящ въпрос във връзка с вчерашните президентски избори в Украйна: ще успее ли Петро Порошенко да намали значително разликата в гласовете (след пълното преброяване на бюлетините) и по този начин да избегне пълно унижение, пише вестник \"Индипендънт\". Украйна почти със сигурност навлиза в нова политическа епоха, но не е много ясно каква ще бъде тя, отбелязва британското издание.\n\r\nВолодимир Зеленски ще застане начело на една страна, изправена пред множество предизвикателства, сред които трудностите в икономиката и продължаващата война с проруските сепаратисти в Източна Украйна, в която загинаха повече от 13 000 души, пише британският вестник \"Гардиън\".\n\n\n\n\r\n                \n                Зеленски се възползва от недоволството на избирателите от Порошенко, който дойде на власт преди пет години след революцията на Майдана. Шоколадовият магнат милиардер обеща на украинците, че ще живеят по нов начин, но според мнозина промяната се случваше твърде бавно, посочва \"Гардиън\".\n\r\nКомедиен актьор, който играе ролята на президент в телевизионен сериал, превърна изкуството в реалност, след като спечели убедително на изборите срещу досегашния президент на Украйна, пише вестник \"Дейли телеграф\". \n\r\nЛипсата на реформи след революцията от 2014 г. доведе до подкрепа за политическия аутсайдер (Володимир Зеленски), който обеща да се бори срещу корупцията и да остане на президентския пост само един мандат, изтъква британският всекидневник.\n\r\nСлед пет години на война с проруските сепаратисти в Източна Украйна украинските избиратели изглежда показаха, че са по-заинтересувани от вътрешни заплахи като корупцията и бедността, игнорирайки предупреждението на Петро Порошенко, че гласуването за един комедиен актьор може да доведе до болезнени последици, пише вестник \"Ню Йорк таймс\", цитиран от БТА.\n\r\nПобедата на Зеленски, ако бъде потвърдена от официалните резултати, ще нанесе съкрушителен удар на политическия и бизнес елит, чийто представител е Порошенко, отбелязва американското издание.\n\r\nКомедийният актьор Володимир Зеленски спечели убедителна победа на вчерашните президентски избори в Украйна, след като милиони избиратели, изморени от войната и икономическите трудности, изразиха недоволството си от управляващия елит и създадоха нова неяснота за изключително важната си в геополитическо отношение страна, пише американският вестник \"Вашингтон пост\".\n\r\nПет години, след като излязоха по улиците, за да направят революция, украинците вчера отново нарушиха статуквото, избирайки за президент политическия новак Володимир Зеленски, пише френският вестник \"Монд\". Украинците предпочетоха да скочат в неизвестното, вместо да вървят по познатия път заедно с една загубила доверието им политическа класа, която в продължение на години пренебрегваше задълженията си, отбелязва \"Монд\".\n\r\n ", "date": "2019.04.22", "title": "Украйна в нова политическа епоха, но не е ясно каква ще е тя"}
{"url": "https://www.dnes.bg/world/2019/04/22/kalno-svlachishte-pogylna-nad-10-dushi-v-kolumbiia.408321", "text": "Най-малко 14 души загинаха при кално свлачище, предизвикано от проливни дъждове в Колумбия, съобщиха местни медии, цитирани от ДПА.\r\nОсем къщи са били затрупани вчера в най-тежко засегнатото село Портачуело. \r\nНай-малко 25 души все още са погребани под калните маси. \r\nВ района са изпратени войници в помощ на спасителните екипи.\r\nУчастък от Панамериканската магистрала, свързваща еквадорската столица Кито с колумбийския град Кали, е затворен за движение, пише БТА.\r\n ", "date": "2019.04.22", "title": "Кално свлачище погълна над 10 души в Колумбия "}
{"url": "https://www.dnes.bg/teatar/2019/04/22/care-svetci-i-greshnici-ojiviavat-v-za-pyrvoto-bylgarsko-carstvo-otshelnika.408344", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В нестандартна форма на исторически разказ екипът на постановката \"За първото българско царство: Отшелника\" повери една от главните роли на 12-годишно дете. Представлението разказва за Св. Иван Рилски и събитията около него, а младият актьор Валентин Петров спира дъха с ролята си, в която говори на архаичен език.\n\r\nПетринел Гочев, режисьорът на \"За първото българско царство: Отшелника\", което може да гледате в Народния театър \"Иван Вазов\", призна в \"България сутрин\", че заради талантливия млад актьор е променил цялата структура на представлението.\n\r\n\"Имах усещането, че този риск всъщност не е риск. Бях изключително впечатлен от неговото присъствие на сцената. Той дава началото на представлението, той го завършва. С Вальо не се работи трудно. Може да бъде пример за всеки един професионалист на сцената\", коментира режисьорът пред .\n                    \n                    \n                \r\nПо думите му сцената на Народния театър дава възможности представлението да блесне в истинския си замисъл.", "date": "2019.04.22", "title": "Царе, светци и грешници оживяват в \"За първото българско царство: Отшелника\""}
{"url": "https://www.dnes.bg/world/2019/04/22/zemen-trus-s-magnitud-6-3-raztyrsi-filipinite.408365", "text": "Земетресение с магнитуд 6,3 разтърси днес централната част на Филипините, съобщи Геоложкият институт на САЩ, цитиран от Ройтерс.\r\nСпоред местни сеизмолози трусът е бил с магнитуд 5,7, предаде ДПА.\r\nЕпицентърът е бил в град Кастийехос, провинция Самбалес, на 60 километра северно от Манила.\r\nТрусът е бил усетен силно в района на филипинската столица и в съседните провинции Пампанга, Булакан и Кавите, предаде БТА.\r\n ", "date": "2019.04.22", "title": "Земен трус с магнитуд 6,3 разтърси Филипините"}
{"url": "https://www.dnes.bg/notifikacii/2019/04/22/nov-vzriv-krai-cyrkva-v-stolicata-na-shri-lanka.408374", "text": "Експлозия отекна днес в бус при обезвреждане на взривно устройство в него, край църквата в Шри Ланка, където вчера десетки хора загинаха при атентат, предаде Ройтерс като се позова на очевидци.\n\r\n\"Бус експлодира, докато екип от сапьори от специалните сили и ВВС се опитваха да обезвредят бомбата\", каза свидетел.\n\r\nГоворител на силите за сигурност засега не е коментирал информацията.\n\n\n\r\nПо предварителни данни по време на обезвреждане се е взривил натъпкан с експлозиви бус, паркиран до църквата, предаде ТАСС, цитирана от БТА.\n\r\nПолицията в Шри Ланка откри 87 детонатора на автогара в столицата Коломбо днес - ден след вълната от самоубийствени атентати в страната, отнели живота на над 290 души, предаде Франс прес.\n                \n                \r\n\"87 детонатора са открити на частната автогара Бастиан Мавата в Пета - столичен квартал, разположен по средата между хотелите и църквата, разтърсени вчера от експлозии, съобщиха силите на реда. \"Полицията откри 12 от тях, пръснати по земята, и по-късно претърси сметище, където откри още 75 детонатора\".\r\n ", "date": "2019.04.22", "title": "Нов взрив край църква в столицата на Шри Ланка"}
{"url": "https://www.dnes.bg/televizia/2019/04/22/izostavena-ot-dvama-myje-s-tri-deca-jivotyt-na-marina.408372", "text": "Социалният проект на bTV \"Бригада Нов дом\" разказа историята на поредната изоставена българска майка, имала нещастието да срещне двама души, които не се интересуват от нея и децата си. \n\r\nТя живееше сама с двете си дъщери от първия мъж, сина от втория си мъж и болната си майка в малка и рушаща се къща. Въпреки недоимъка, двете жени, останали без подкрепа, дават безгранична любов и грижа на малките.  \n\r\nТежката реалност за мама Марина и баба Костадинка, Деси, Гери и Коце се промени, когато в дома й влязоха Мария Силвестър и бригадата на Караджов.\n\r\nНа 17-годишна възраст Марина се запознава със Северин, заживяват при родителите й и създават Деси и Гери. Мъжът започва да я ревнува, въпреки че тя се е отдала изцяло на отглеждането на децата си. Той започва да контролира ежедневието й, контактите й, облеклото й. Любовта между тях изчезва, а на нейно място се настанява агресията. \n                    \n                    \n                \r\nЗа да не посегне на Марина, Северин чупи врати, стени и мебели. След като малките стават свидетели на подобни ситуации, майката взема категорично решение и се разделя с баща им. Той не поглежда назад. По-късно тя среща Марчело – бащата на Коце. Отношенията им бързо се изчерпват и той губи интерес към сина си. Марина се прибира при родителите си и заедно се грижат за децата. Живеят бедно, но щастливо до деня, в който баща й не се събужда от следобедния си сън. Костадинка също е със силно влошено здраве – диша с кислороден апарат и ежемесечно се подлага на хемодиализа.\n\r\nМарина работи в магазин за хранителни стоки, но парите не стигат. Тя страда, че не може да осигури необходимото за най-голямото й щастие – трите й деца. Живеят в две стаи, кухня и баня. Къщата не е ремонтирана от построяването й, а децата спят на матрак на земята. Нямат бюра, подът е на цимент, а изолацията на фасадата стои незавършена от 5 години. Сестрата на Марина изплаща кухненски шкафове, а силите на семейството са стигнали до реновирането на банята. Но всичко това се промени с пристигането на Мария Силвестър и бригадата на Караджов.\n\r\nМайсторите довършиха санирането на фасадата, ремонтираха верандата, обособиха детска стая, обзаведоха жилището и промениха изцяло облика му. Те сложиха нови подове, шпакловаха всикчи стени и тавани, боядисаха в свежи цветове и подмениха вратата \"с юмруците\". През това време Мария изпълни още една мечта на Деси, Гери и Коце. Децата много обичат да посещават столицата, а панорамната обиколка с автобус \"с тераса\" се оказа специално преживяване за тях.\n\r\n ", "date": "2019.04.22", "title": "Изоставена от двама мъже, с три деца... Животът на Марина"}
{"url": "https://www.dnes.bg/notifikacii/2019/04/22/tri-ot-decata-na-datski-miliarder-jertvi-v-shri-lanka.408367", "text": "Датският милиардер Андерс Поулсен изгуби три от четирите си деца при серията експлозии в Шри Ланка. \n\r\nТой е смятан за един от най-богатите хора в своята страна. Това съобщава Politiken.\n\r\nАндерс Поулсен е пътувал в Шри Ланка с цялото си семейство.\r\nТочните обстоятелства около смъртта на децата не са известни. \n\r\n„За съжаление можем да потвърдим това. Молим за уважение към конфиденциалността, нямаме друг коментар“, заявиха от пресслужбата на бизнесмена. \n\r\nВсе още не е ясно кои от четирите деца на милиардера са загинали. Една от дъщерите му, Алма, е споделила снимка от Шри Ланка, на която е със сестрите си Астрид и Агнес. С тях е бил и брат им Алфред.\r\n \n                По данни на агенция Bloomberg Поулсен е най-богатият човек в Дания. Той е генерален директор и единствен собственик на датската компания Bestseller, която управлява брендовете Vero Moda, Only, Jack&Jones и много други. Компанията е основана от родителите на Андерс Поулсен през 1975 г., като през 1990 г. той става единствен собственик на бизнеса.\n\n\n\r\nАндерс Поулсен е собственик и на интернет магазините Asos. Освен това е и е вторият най-голям земевладелец във Великобритания. Той притежава 11 имения в Шотландия. Милиардерът има и замък, разпростиращ се на 894 355 кв.м., което го прави по-голям от този на принц Чарлс.\n\r\nПо последни данни 293 души са загинали и 502 са пострадали при атентатите в Шри Ланка. При нападенията загинаха и 35 чужденци, сред които двама австралийци от едно и също семейство, петима британци, двама индийски политически представители, граждани на Турция, на Португалия, Китай, няколко американци, както и трима датски граждани.\r\n ", "date": "2019.04.22", "title": "Три от децата на датски милиардер – жертви в Шри Ланка"}
{"url": "https://www.dnes.bg/index/2019/04/22/vlastite-v-shri-lanka-znaeli-za-atakite-14-dni-po-rano.408353", "text": "Още на 4-ти април правителството в Шри Ланка е било предупредено за евентуални атентати на Великден, съобщава The Guardian, позовавайки се на думите на говорителя на кабинета Раджит Сенарат. \n\n\n\r\n\"14 дни преди атаките бяхме информирани за подобни инциденти“, каза той пред медиите в Коломбо. А по-рано самият министър-председател Ранил Викремесингхе също намекна, че властите са знаели близо 10 дни по-рано за надвисналата опасност.\r\nНа 9 април, началникът на националното разузнаване ни изпрати писмо, в което бяха написани много от имената на хората от терористичната групировка. Министър-председателят не бе уведомен за тях“, допълва още Сенарат.\r\n                \n                А още снощи министърът по телекомуникациите Харин Фернандо публикува телеграма в Twitter, с дата на изпращане 11 април, която предупреждава службите за разузнаване за наближаващите атентати. Той твърди още, че баща му е бил предупреден именно от един от разузнавачите, че нещо лошо се задава.\r\n\"Трябва да се вземат сериозни мерки, за да се отговори на въпроса, защо тази телеграма е била игнорирана“, пише още Фернандо. Той и близките му оцеляват, заради предварителната информация от службите за разузнаване, която имат.\r\nПоредица от атентати почерни Шри Ланка на връх Великден. Осем бомби избухнаха в църкви и хотели. Броят на жертвите вече е 290 души, а ранените – близо 450. Арестувани са 24 заподозрени, някои от които са именно хората в списъците на разузнаването.\r\n \r\n ", "date": "2019.04.22", "title": "Властите в Шри Ланка знаели за атаките 14 дни по-рано"}
{"url": "https://www.dnes.bg/obshtestvo/2019/04/22/bylgarinyt-oshte-vyzpitava-deteto-si-s-shamari-niamalo-losho.408356", "text": "За българите физическото наказание на децата продължава да е в реда на нормалното. \n\r\nБлизо 30% смятат, че държавата не трябва да се намесва в случаите, когато родители бият децата си или упражняват вербална агресия, сочат данните от социологическо проучване на агенция \"Глобал Метрикс\", проведено във връзка с подготвяната Национална стратегия за детето до 2030 г. \n Резултатите сочат още, че 16% от хората не подкрепят забраната на телесното наказание, като това са основно българи до 29 години, представители на многодетни семейства и на нискодоходните групи, допълва Дарик радио.\r\n \r\nТрябва ли държавата да се намесва, когато родителите крещят и заплашват децата си, или прилагат различни телесни наказания - тези въпроси разделят мнението на българите на три части.\r\n \r\nПо отношение на вербалната агресия около 48% смятат, че институциите трябва да окажат подкрепа на такива семейства, докато при физическото наказание този процент намалява и почти се изравнява с другите две групи - на тези, които смятат, че трябва да се наложат санкции на родителите и на тези, според които държавата не трябва да се намесва по никакъв начин. \n                    \n                    \n                \r\nЗа прилагане на санкции висока подкрепа има в случаите, когато е налице пряк риск за физическото здраве на детето, както и при непоставяне на задължителните за детето ваксини. \r\n \r\nВ последния случай обаче се наблюдава и друга тенденция - около 22% от анкетираните не са съгласни държавата да се меси при отказ на родителя да ваксинира детето си, което според заключенията на социолозите показва неосъзнаване на важността на имунизациите.\r\n \r\nДве от най-дискутираните мерки в проекта на стратегия за детето получават висока подкрепа от страна на обществото - едната от тях е възможността за патронажна грижа за родители на малки деца, която въпреки подкрепата от над 80% от българите, се сблъсква и с резервите на родителите на деца над 5-годишна възраст, както и хората от средните възрастови групи. \n\r\nДругата мярка е забраната на телесното наказание. Според изследването тя не се подкрепя от 16 процента от българите, като освен младите и хората с ниски доходи, противници се оказват и представители на групи с висок статус, включително българи със средно и по-високо образование.", "date": "2019.04.22", "title": "Българинът още възпитава детето си с шамари, нямало лошо "}
{"url": "https://www.dnes.bg/stranata/2019/04/22/7-kilometrova-opashka-ot-kamioni-na-dunav-most-2.408379", "text": "Близо 7 километра е опашката от чакащи автомобили на Дунав мост 2 днес, съобщи Любомир Низамов, изпълнителен директор на Българо - румънското дружество \"Дунав мост Видин – Калафат\", пише БТА.\n\n\n\r\nПричината е, че четири дни по пътищата на Европа не е имало движение на товарни автомобили заради Католическия Великден, включително и днес. Затова е образувана и опашка на Дунав мост 2, която през следващите 24 часа ще бъде стопена. \n\r\nОт другата страна на Дунав мост 2 при влизане в България няма чакащи автомобили, каза Низамов.\n\r\nОт 18 април тази година на разположение на преминаващите през Дунав мост Видин-Калафат е мобилно приложение на дружеството, което е съвместимо с всички видове мобилни операционни системи. \n                    \n                    \n                \r\nВ мобилното приложение може да бъде открита актуална информация за трафика на моста, тарифите за таксуване при преминаване и новини, касаещи преминаващите по моста. Информацията се актуализира на всеки два часа, допълни Низамов.", "date": "2019.04.22", "title": "7 километрова опашка от камиони на Дунав мост 2 "}
{"url": "https://www.dnes.bg/index/2019/04/22/imotniiat-pazar-prodyljava-da-izstiva-rystyt-v-sofiia-skromen.408359", "text": "Забавянето в броя на сделките с жилищни имоти в повечето големи градове и в цялата страна, което започна от средата на миналата година, продължава и в началото на тази година, а спадът на ипотечното кредитиране се ускорява, сочат данни на Агенцията по вписванията за първото тримесечие на 2019 г.\r\nВ София сделките през първото тримесечие са останали почти без промяна спрямо същия период на 2018 г., а в Пловдив и в цялата страна намаляват. Изключение от общата тенденция при големите градове са Варна и Бургас, където вписаните през първите три месеца на годината имоти постигат годишен ръст.\r\nВ столицата вписаните сделки с имоти се връщат към скромен ръст след спада от 3,2% през четвъртото тримесечие на миналата година. Между януари и март в столицата са вписани 5641 сделки с имоти, което е точно с десет повече спрямо първите три месеца на миналата година. Това съответства на годишен ръст от 0,18%.\r\n                \n                В Пловдив обаче тенденцията за спад на сделките с имоти продължава за трето поредно тримесечие. Между януари и март в Града под тепетата са сключени 3004 сделки, което представлява понижение с 15,8% спрямо същия период на миналата година, когато са били вписани 3569 сделки. Спадът се ускорява спрямо четвъртото тримесечие на миналата година, когато беше отчетено свиване със 7,7%. Припомняме, че миналата година цените на жилищата в града се повишиха с 14% на годишна основа под влияние и на обявяването му за Европейска столица на културата и това явно отблъсква купувачите от пазара.\r\nСлед спада през четвъртото тримесечие на миналата година сделките с жилищни имоти във Варна се връщат към растеж с годишно повишение от 4,8% между януари и март. Още по-силно увеличение на годишна основа е отбелязано в Бургас, където вписаните сделки през първите три месеца на годината са нараснали с 6%, прекъсвайки серията от три поредни тримесечия на спад.\r\nКакво показват данните за другите големи градове вижте в ", "date": "2019.04.22", "title": "Имотният пазар продължава да изстива, ръстът в София – скромен"}
{"url": "https://www.dnes.bg/temida/2019/04/22/izbraha-nov-kmet-na-sozopol-poema-zamestnichkata-na-reizi.408350", "text": "Созопол има нов временен кмет, съобщава Нова. След отстраняването на Панайот Рейзи длъжността му се поема от неговия дългогодишен заместник Катя Стоянова. \r\n \r\nТя е избрана от общинския съвет в крайморския град с 12 гласа \"За\", а социалистите и земеделците в местния парламент гласуваха с \"Въздържал се\". \r\n \r\nВременната кметица отказва да коментира разследването срещу досегашния кмет.Тя уточни, че Община Созопол работи нормално, а администрацията е представила всички изискани от прокуратурата документи. \r\n \r\nКатя Стоянова ще управлява Созопол, след като Специализираният съд отстрани кмета Панайот Рейзи и главния счетоводител на общината заради разследване за присвояване в особено големи размери - близо 2 млн. лева.\r\n \r\nДържавното обвинение твърди, че парите са отклонявани по договори за строително-ремонти дейности в Общината. \r\n \r\nКатя Стоянова е част от администрацията на Община Созопол от 20 години, а от 12 години е зам.-кмет. ", "date": "2019.04.22", "title": "Избраха нов кмет на Созопол, поема заместничката на Рейзи"}
{"url": "https://www.dnes.bg/zvezdi/2019/04/22/brad-pit-ne-iska-vryzka-misli-samo-za-decata.408174", "text": "Брад Пит се е фокусирал над децата си и все още не мисли за нова любовна връзка, твърдят източници. Той и Анджелина Джоли най-накрая получиха официален статут на необвързани и Анджелина върна старата си фамилия.\r\n \r\n\"Брад сякаш се фокусира над себе си и над децата си. Той и Анджелина вече се разбират по-добре. определено има по-малко драма\", разкрил е източник на списание \"People\". \r\n \r\nДвамата се влюбиха на снимачната площадка на филма \"Mr. & Mrs. Smith\" през 2005 г. и сключиха брак през 2014 г. През 2016 г. обаче се разделиха.\r\n \r\n", "date": "2019.04.22", "title": "Брад Пит не иска връзка, мисли само за децата"}
