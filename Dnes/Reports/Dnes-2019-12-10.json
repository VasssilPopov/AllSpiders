{"url": "https://www.dnes.bg/notifikacii/2019/12/10/myj-probode-brat-si-s-noj-sled-semeen-skandal-v-lom.432469", "text": "Мъж е настанен в болница с прорезна прободна рана след сбиване с брат си в Лом, съобщават  от Областната дирекция на МВР – Монтана.\n\r\nНа 9 декември в 22,50 ч. в РУ Лом е получен сигнал от дежурен лекар в Спешна помощ при МБАЛ Лом, който съобщил, че в Спешния център се е явил мъж с прободна рана в областта на левия хълбок. \n\r\nНа място незабавно е изпратен дежурен автопатрул на група за охрана на обществения ред при РУ Лом, пред който пострадалият 43-годишен ломски жител заявил, че е намушкан с нож от непознат в района на Дунавския парк в града. \n\r\nВ резултат на проведените оперативно-издирвателни мероприятия е установено, че същата вечер около 22,00 ч. между 43-годишния мъж и 47-годишния му брат възникнал спор в дома им, който впоследствие прераснал в сбиване. \n                \n                \n                \r\nТогава по-големият брат причинил прорезна прободна рана в левия хълбок на брат си, като използвал намиращия се в дома им кухненски нож. Двамата мъже са дали подробни обяснения за възникналия инцидент. \n\r\nПострадалият е настанен в хирургично отделение на МБАЛ Лом без опасност за живота. По случая е образувано досъдебно производство.", "date": "2019.12.10", "title": "Мъж прободе брат си с нож след семеен скандал в Лом"}
{"url": "https://www.dnes.bg/science/2019/12/10/myj-stana-himera-donor-na-kosten-mozyk-predade-dnk-to-si-na-priemnika.432470", "text": "Три месеца след като трансплантираха костен мозък на Крис Лонг от Рино, Невада, той научава, че ДНК-то в кръвта му е заменена от тази на донора, съобщи в. \"Ню Йорк таймс\".\n\n\n\r\nЧетири години след животоспасяващата процедура Лонг има чужда ДНК не само в кръвта. Пробите от устните и бузите му също са с двойна ДНК - неговата и на донора, който живее в Германия. Цялата ДНК в семенната му течност е на донора. Чуждата ДНК не се е проявила само в космите по гърдите и главата му.\n\r\nТова означава, че Лонг се е превърнал в химера - термин за същество с два комплекта ДНК. Думата е заета от гръцката митология, в която означава огнедишащ звяр с лъвска глава, тяло на козел и опашка на змия, пише БТА. \n                    \n                    \n                \n                \n                \n                \r\n\"Мислех, че е доста невероятно да изчезна и на мое място да се появи някой друг\" - каза Лонг.\n\r\nЛекарите отдавна знаят, че някои медицински процедури превръщат пациентите в химери, но къде точно се проявява донорската ДНК освен в кръвта, не е изследвано. Тези промени не са вредни за бенефицента, нито променят личността му.\n\r\nДесетки хиляди хора годишно получават чужд костен мозък за лечение на болести на кръвта като левкемия, лимфома, сърповидно клетъчна анемия. Предположението, че такъв човек може да извърши престъпление, заинтригува специалистите. Затова колегите на Лонг от криминалната лаборатория в окръг Уашоу го използват за изследвания.\n\r\nКогато разследващите събират ДНК от местопрестъпление, идеята е, че всяка жертва или извършител има уникален ДНК код, а не два, включително тази на човек, който живее на хиляди километри. Ако друг пациент реагира на трансплантацията като Лонг и извърши престъпление, това може да заблуди разследващите. Такива случаи дори е имало в САЩ и Южна Корея.", "date": "2019.12.10", "title": "Мъж стана химера: Донор на костен мозък предаде ДНК-то си на приемника "}
{"url": "https://www.dnes.bg/obshtestvo/2019/12/10/borisov-belene-i-kozlodui-sa-vajni-bydeshteto-na-vyglishtata-ne-e-rozovo.432506", "text": "Премиерът Бойко Борисов коментира, че идват трудни моменти за въглищните централи в разговор с енергийни експерти от САЩ.\r\n\"Никак не е розово бъдещето за въглищните централи, особено сега,  когато ЕК приема плана за \"Зелена Европа\". Така че \"Белене\" и \"Козлодуй\"  стават две изключително важни площадки не само за диверсификацията, но и  за енергийния ни баланс за бъдещето след 10 години\", подчерта  министър-председателят на срещата в МС.\n\r\nПремиерът акцентира, че за България ядрената енергетика играе важна роля  за гарантиране на националната, регионалната и европейската енергийна  сигурност.\r\nЕкспертите от Държавния департамент и от Държавния департамент по енергетика на САЩ са у нас в изпълнение на договореностите, постигнати в рамките на срещата на Борисов с президента Доналд Тръмп във Вашингтон.\r\n                    \n                    \n                \n                \n                \n                ​\"Най-важното е, че президентът Тръмп разбра, окуражи ни, че като  членове на НАТО сме изключително лоялни и добри партньори за пример.  Второ - че Балкански поток и интерконекторът с Гърция не се бият, а се  подпомагат за истинската диверсификация на целия регион. И трето - че  ядрената енергетика не трябва да живее под някакви догми, особено когато  говорим за зелени енергии, чистота на въздуха, качество на живот\", е казал Борисов, цитиран от правителствената пресслужба.\r\nПо думите му сътрудничеството ни с американците ще допринесе за укрепване на енергийната сигурност на България и за диверсификация на енергийните източници и маршрути, включително чрез внос на втечнен природен газ.\r\nЗаместник-помощник държавният секретар в Бюрото по международна сигурност и неразпространение към Държавния департамент на САЩ Ан Гензър е акцентирал върху много добрата среща, която премиерът Борисов е провел с президента Тръмп. \"Хората във Вашингтон още говорят за нея. Изглежда много сте ги впечатлили. Моят началник Кристофър Форд, с когото се срещнахте, също има много добри впечатления\", добави Гензър.\n\r\nВ хода на вчерашния ден енергийните експерти от САЩ посетиха площадката на АЕЦ “Белене”. Целта на посещението им у нас е да се запознаят с детайли от работата на енергийните предприятия в България.\r\nМинистърът на енергетиката Теменужка Петкова представи на делегацията в понеделник техническите параметри на проекта АЕЦ \"Белене\" и подчерта опита на страната ни в сферата на ядрената енергетика с успешното управление на атомната електроцентрала “Козлодуй” при най-високи стандарти на безопасност.\n\r\nПрез следващите дни американските експерти ще посетят ТЕЦ \"Марица-изток 2\" и АЕЦ \"Козлодуй\".\n\r\nПрез настоящата година страната ни за първи път реализира доставки на втечнен природен газ с произход САЩ. Отбелязан бе и напредъкът по изграждането на интерконектора Гърция-България като енергийна инфраструктура от стратегическо значение за сигурността на доставките в Югоизточна Европа.", "date": "2019.12.10", "title": "Борисов: \"Белене\" и \"Козлодуй\" са важни, бъдещето на въглищата не е розово "}
{"url": "https://www.dnes.bg/akoshtete-vqrvaite/2019/12/10/kontrol-na-izkustvoto-nov-zakonoproekt-v-ungariia-za-teatrite.432489", "text": "Правителството на Унгария прие нов законопроект, който налага по-строг контрол върху театрите и сценичната дейност, съобщи bTV. Решението предизвика остри критики. \r\n\r\nПредвижда се създаването на Национален културен съвет за \"централизирано стратегическо управление на културните сектори\". \r\n\r\nНамеренията на правителството предизвикаха остри протести, защото новият закон представлява заплаха за свободата на творчеството. \r\n ", "date": "2019.12.10", "title": "Контрол на изкуството: Нов законопроект в Унгария за театрите"}
{"url": "https://www.dnes.bg/akoshtete-vqrvaite/2019/12/10/banksi-otnovo-provokira-tozi-pyt-v-birmingam.432513", "text": "\n\r\nУличният художник Банкси отново привлече внимението със свое произведние, съобщи . Този път графитът е в Бирмингам и е точно навреме за Коледа. \r\n\r\nНа тухлена стена в града художникът нарисува еленски впряг, който е свързан с пейка, на която лежи бездомник и до него седи чувал с вещите му. \r\n\r\nВ профила си в Instagram Банкси написа: \"Боже, пази Бирмингам!\" В рамките на 20 минути след като е сниман мъжът от пейката, минаващи хора са му дали топла напитка, шоколад и една запалка.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.12.10", "title": "Банкси отново провокира, този път в Бирмингам "}
{"url": "https://www.dnes.bg/stranata/2019/12/10/v-razgradsko-obiaviha-dve-novi-ognishta-na-chuma-po-svinete.432533", "text": "Със заповед на Българската агенция за безопасност на храните (БАБХ) са обявени два нови първично възникнали случаи на болестта африканска чума при диви свине в землищата на село Каменар, община Лозница и село Брестовене, община Завет, съобщиха от Областната администрация в Разград.\r\nНа заседание на Областната епизоотична комисия днес са определени инфектираните зони, в които се забранява достъпът на всички лица, нямащи отношение към претърсването и прилагането на мерки за ликвидиране на болестта, при спазване на изискванията за биосигурност.\r\n\"Всички огнища са определени в резултат на взети проби от отстреляни диви свине при редовен отстрел, при който са отчетени положителни проби за африканска чума\", изтъкна директорът на ОДБХ - Разград д-р Илиян Драмалиев.\r\n                    \n                    \n                \n                \n                \n                \"Около инфектираните зони трябва да се предприемат незабавно всички необходими мерки за биосигурност, опазване и защита на горските територии и дивеча, както и опазване здравето на населението\", обясни той.\r\nСъздадена е организация за недопускане разпространение на заразата и за дейността на ловните дружинки, обозначени са зоните със забранен достъп. Извършват се необходимите претърсвания в зоните и се спазват всички мерки за биосигурност.\r\nД-р Драмалиев призова ловните дружинки да бъдат особено внимателни по отношение на обстрела на дива свиня, да се изпращат своевременно проби и да се уведомява ОДБХ. Ще продължат проверките на ОДБХ, съвместно с ОД МВР в свиневъдни обекти тип \"заден двор\", както и на пазара за продажба на животни в Кубрат.", "date": "2019.12.10", "title": "В Разградско обявиха две нови огнища на чума по свинете"}
{"url": "https://www.dnes.bg/temida/2019/12/10/ahmed-musa-poluchi-8-godini-i-6-meseca-zatvor-globiavat-go-9500-lv.432531", "text": "Окръжен съд в Пазарджик осъди всички 14 подсъдими по делото за разпространение идеите на терористичната организация \"Ислямска държава\", предаде  Радио \"Фокус\" - Пазарджик. Съдът постанови 13 ефективни присъди и една условна.\n\n\r\n\r\nНай-тежко е наказанието на Ахмед Муса Ахмед, който е осъден общо на 8 години и 6 месеца лишаване от свобода и глоба от 9 500 лева. Изтърпяването на наказанието и при строг първоначален режим. Освен това съдът постанови Муса да изтърпи отделно и изцяло друго наказание от 3 години лишаване от свобода, което вече е влязло в сила по друго дело.\r\n\r\nВсички подсъдими по делото са признати за виновни по член 164 ал.1 от НК за проповядване на омраза на религиозна основа и по член 407 от НК за пропаганда на война. Повечето от тях получиха наказания от по 3 години и 6 месеца лишаване от свобода и 6 000 лева глоба.", "date": "2019.12.10", "title": "Ахмед Муса получи 8 години и 6 месеца затвор, глобяват го 9500 лв. "}
{"url": "https://www.dnes.bg/zvezdi/2019/12/10/godenicata-na-naum-shopov-goliam-otbor-sme.432525", "text": "Годеницата на Наум Шопов-младши – Теа Минкова, публикува емоционален пост за дъщеричката си в Instagram. Младата майка сподели първата снимка на малката Амая, а текстът към нея умили нейните последователи.\r\nНа кадъра тя държи бебето на ръце, като го наблюдава с чаровна усмивка.\r\n\"Амая Шопова. Това е от тези моменти, в които искаш да запаметиш всяка една секунда. Гледам я с часове и се опитвам да запомня всеки звук, движение и дишане\", написа Теа и благодари на лекарите, които проследили бременността ѝ и помогнали за раждането на момиченцето.\r\nДъщеричката на Наум Шопов и Теа Минкова проплака на 5 декември. Малко след това гордият татко сподели радостната новина, с което благопожеланията към него и половинката му \"заваляха\". \r\n                    \n                    \n                \n                \n                \n                \r\nТеа сподели, че двамата с любимия ѝ тепърва ще опознават бебето и много се вълнуват. \r\n", "date": "2019.12.10", "title": "Годеницата на Наум Шопов: Голям отбор сме!"}
{"url": "https://www.dnes.bg/stranata/2019/12/10/zadava-li-se-transportna-kriza-v-burgasko.432499", "text": "Транспортна фирма ще спре движението на автобусите си по линии в четири общини в Бургаска област, ако държава не отпусне необходимите субсидии за автобусните превозвачи, които обслужват пътници в слабонаселени места, съобщава БТА.\n  \n\r\nСтава въпрос за линии, които обслужват села в Общините Малко Търново, Карнобат, Средец и Созопол. Управителят на фирмата Румен Христов каза, че заради неизпълнени обещания и големите загуби, които търпи всеки ден, ще се включи в протеста на Националното сдружение на автобусните превозвачи в България.\n\r\nОт бранша в Бургаски регион заявяват, че подобно е положението и в останалите общини от областта, с изключение на Бургас. Христов информира, че в началото на годината превозвачите са получили уверение от институциите, че средства от бюджета ще бъдат предвидени, но досега това не било изпълнено.\n                    \n                    \n                \n                \n                \n                \r\nЗа линиите в Община Малко Търново предвидената субсидия за тази година беше 10 000 лева при положение, че за да можем да извършваме тези превози, са необходими 45 000 лева, посочи той.\n\r\nСред исканията на превозвачите в цялата страна е и автобусите да не бъдат задължавани да плащат тол такси. Транспортният бранш настоява и за контрол над сивия сектор, заради който изрядните фирми също регистрират значителни загуби.", "date": "2019.12.10", "title": "Задава ли се транспортна криза в Бургаско? "}
{"url": "https://www.dnes.bg/world/2019/12/10/oblaci-i-vreden-pushek-otnovo-pokriha-sidni.432468", "text": "Облаци и вреден пушек отново покриха Сидни, съобщава bTV. Димът е толкова гъст, че на места е успял да активира противопожарните аларми. \r\n\r\nСтанциите за измерване на замърсяването на въздуха отчетоха 11 пъти увеличение на нивата над нормата. \r\n\r\nВисоките температури не помагат срещу борбата с горските пожари, които продължават да горят. Очаква се положението да се влоши с покачването на температурите и засилването на скоростта на вятъра. \r\n\r\nНякои райони се евакуираха предварително. Пушекът от пожарите достигна Нова Зеландия, която е на 2000 км от Сидни. \r\n\r\nНай- големият град в Австралия е известен със сините си небе и вода, но за последните две седмици няколко пъти потъва в гъста мъгла и дим. Много от пожарите горят от ноември и са обхванали толкова големи площи, че пожарникарите нямат възможност да се справят с тях.", "date": "2019.12.10", "title": "Облаци и вреден пушек отново покриха Сидни"}
{"url": "https://www.dnes.bg/akoshtete-vqrvaite/2019/12/10/ucheni-si-govoriat-s-jabi-po-telefona.432450", "text": "Учени от Австралия телефонират на жаби с цел да ги препрояват и наблюдават, съобщи Франс прес, цитиран от БТА. \n\r\n\"Това ново средство позволява \"да се обаждаме\" на мястото, където живеят жабите по всяко време, независимо откъде\", разказа Адриан Гаридо Санчис от университета на Нов Южен Уелс. \n\r\nНаблюденията дават възможност на учените да определят гъстотата на различните видове и да измерват нивото на опазване. \n\r\nУстройството се нарича FrogPhone и се зарежда и работи със слънчева енергия, като използва 3G и 4G мрежите.\r\nFrogPhone-а дава възможност да се отчитат данни от околната среда, като температурата на водата и въздуха. Устройството се влючва на три секунди и активира сензорите за температурата и допълнително измерва нивото на батериите. \n                    \n                    \n                \n                \n                \n                \r\nЖабите силно усещат климатичните промени, които не само унищожават хабитата им, но и намаляват насекомите. Тези животни живеят на трудно достъпни места. FrogPhone-а е начин да се намалят рисковете свързани с наблюденията на зелените животинки.", "date": "2019.12.10", "title": "Учени си говорят с жаби по телефона "}
{"url": "https://www.dnes.bg/world/2019/12/10/jenite-vzeha-vlastta-vyv-finlandiia-izbraha-marin-za-premierka.432523", "text": "Финландският парламент одобри за премиер 34-годишната социалдемократка Сана Марин, която стана най-младият ръководител на правителство в света, предадоха Асошиейтед прес и Ройтерс.\r\n\r\nОт общо 200 депутати в еднокамарния парламент 99 гласуваха в подкрепа на кандидатурата на Марин, 70 бяха против, а 30 се въздържаха.\n\r\nНовият премиер ще оглави петпартийна левоцентристка коалиция, в която останалите четири партии се оглавяват от жени, три от които са на възраст под 35 г.\r\n\r\nФинландският президент Саули Нинистьо тържествено ще връчи на Марин мандата й по-късно днес и тя официално ще стане премиер.\r\n\r\nПредишното финландско правителство подаде оставка миналата седмица, след като партията Финландски център заяви, че оттегля подкрепата си за премиера социалдемократ Анти Рине заради реакцията му на стачката на националната пощенска служба, припомня БТА.", "date": "2019.12.10", "title": "Жените взеха властта във Финландия: Избраха Марин за премиерка"}
{"url": "https://www.dnes.bg/akoshtete-vqrvaite/2019/12/10/kak-se-dyrjat-otdelnite-zodii-na-pyrva-sreshta.432401", "text": "Първото впечатление на среща е много важно. Качествата на различните личности изпъкват по различен начин и това е прекрасно, защото именно разнообразието ни дава възможност да направим правилния избор. Астрологията се намесва и тук. Различните зодиакални знаци имат свой уникален начин да изпъкват на първа среща. \r\n\r\nОвните са смели. За тях не е достатъчно просто около тях да има фойерверки. На тях им е нужен цял стадион с викащи името им хора. Те обичат вниманието. Предпочитат да изпъкват вместо да останат незабележими. Не се задоволяват с малко, затова и играят вабанк. Това, с което Овенът прави най-голямо впечатление на първа среща, е страстта му. Той говори със страст. В очите му има пламък, който заразява.\r\n                    \n                    \n                \n                \n                \n                \r\nТелците правят всичко възможно да направят ситуацията колкото се може по-комфортна. Те не обичат неловките моменти, затова на първа среща се държат възможно най-естествено и приветливо, за да избегнат мълчание и конфузни ситуации. С поведението си те показват, че са надеждни и стабилни хора, здраво стъпили на земята, с което впечатляват половинката си.\r\n\r\n ", "date": "2019.12.10", "title": "Как се държат отделните зодии на първа среща?"}
{"url": "https://www.dnes.bg/akoshtete-vqrvaite/2019/12/10/5-polzi-ot-konsumaciiata-na-grozde.432495", "text": "Гроздето е сред най-полезните и вкусни плодове. То е пълно с полезни съставки - 20% от съдържанието му е витамин К, който се грижи за костите, а в него има и много мед, който ни дава енергия. Плодът се грижи и за имунитета ни, тъй като съдържа витамин С.\r\n\r\n\r\n \r\nПлодът е богат на витамин С, който засилва нашия имунитет, особено в сезона на настинките. Но гроздето помпа имунитета и заради друго - то има антимикробни свойства. В плодът има много вода, което ни помага да останем хидратирани и стимулира кръвообращението.\r\n \r\n\r\n \r\nВ гроздето има мелатонин, а изследвания показват, че той помага за по-дългия и качествен сън нощем. Ако заспивате трудно или често се събуждате през нощта, хапвайте грозде за десерт вечер. Безсънието е опасно - то води до напълняване, развиване на депресия, диабет и сърдечни болести.\r\n \r\n", "date": "2019.12.10", "title": "5 ползи от консумацията на грозде"}
{"url": "https://www.dnes.bg/index/2019/12/10/novite-ss-ovci-samozvanite-sherifi-po-ulicite-na-berlin.432474", "text": "\r\nТрима мъже от германската Националдемократична партия патрулират по улиците на столицата Берлин, предвождани от многократно осъждания екстремист Себастиан Шмитке. \n\r\n\"Определението десен екстремизъм винаги ми е звучало странно. Ние сме хора, които обичат родината си, които се застъпват за своя народ. Безразлично ми е как ще бъде наречено това\", отсича самият Шмитке пред .\n                \n                \n                \r\nИзявите на самозваните граждански отряди много напомнят на нацистките прийоми. Случайност или не, дори името им на немски \"Създайте защитени зони\" - Shaft Schutzonen се съкращава на SS. \n\r\nПатрулиращите бият на очи в центъра на Берлин. Някои минувачи ги приветстват за това, че бдят за сигурността, тъй като полицията не е достатъчно. Повечето граждани обаче са критично настроени към гражданския отряд на националдемократичната партия. \n\r\n\"Не приемам Националдемократичната партия, а от защитени зони нямаме нужда, тъй като имаме полиция, която си върши добре работата. Напълно излишно е да имаме хора, които да си играят на стражари и апаши\", категоричен е един гражданин. \n\r\nЦифрите също говорят против гражданските отряди. Защо обаче те стават все повече и повече в Германия?\r\n   ", "date": "2019.12.10", "title": "Новите SS-овци: Самозваните шерифи по улиците на Берлин "}
{"url": "https://www.dnes.bg/health/2019/12/10/6-riska-za-zdraveto-ot-obezdvijvaneto.432397", "text": "Всеки знае, че продължителното седене е вредно. Но то води до много по-сериозни и животозастрашаващи състояния, отколкото предполагат много хора. Болките в кръста са най-малкият проблем, който може да се появи. Начин на живот, свързан с години наред седене и липса на движение през деня може да доведе дори до рак.\r\nКои са най-опасните заболявания, до които заседналият начин на живот може да доведе?\r\n\r\nКолкото по-дълго седите на работа, толкова по-голяма е вероятността да не ви остава време за спорт и тренировки, камо ли за продължително ходене. След работа трябва да свършите толкова много неща, а преди работа е твърде рано сутринта, за да станете и да правите упражнения. Това е познат сценарий за милиони хора по света, хванати в капана на заседналия начин на живот заради работата. Колкото по-малко се движите обаче, толкова по-ниски стават нивата на серотонин и допамин в кръвта, а това бавно, но сигурно води към депресия, тревожност и безпокойство.\r\n                    \n                    \n                \n                \n                \n                \r\nСамо четири часа седене без движение са достатъчни, за да се компресират дисковете на гръбначния стълб и врата, което да доведе до притискане на гръбначните нерви, болки, изтръпване в крайниците, дори по-сериозни състояния, като парези и дискови хернии. Лошата стойка предизвиква изкривявания, които също увреждат гръбнака и водят до болки и скованост. Като косвена последица е и отслабването на мускулатурата на корема и гърба, което е допълнителна предпоставка за увреждане на гръбнака, болки, схващания, лесно получаване на травми. \r\n", "date": "2019.12.10", "title": "6 риска за здравето от обездвижването "}
{"url": "https://www.dnes.bg/kino/2019/12/10/holivud-izoblichava-syzdatelia-na-fox-news-v-bomba-sys-zakysnitel.432369", "text": "\n Холивуд обича да сваля маски. Сега се е заел с изобличаването на създателя на Fox News Роджър Ейлс.\r\nИсторията е разказана в \"Бомба със закъснител\", а на режисьорския стол сяда Джей Роуч, който ни вмъква зад кулисите на най-могъщата и противоречива медийна империя на всички времена. Три емблематични актриси – Никол Кидман, Чарлийз Терон и Марго Роби ще ни направят свидетели на разтърсващия скандал с оттеглянето от длъжност на Ейлс.\r\nВсъщност Холивуд обича да разравя \"мръсното бельо\", на организации и хора, които се смятат за недостъпни и да ги доближава до обикновения човек - зрителя. През последните няколго години режисьори и филмови студиа са направили доста такива произведения като \"Големият залог\", режисиран от Адам Маккей, проследяващ тъмната страна на модерното банково дело. Тук се нарежда и Дейвид Финчър, който ни разказа в \"Социалната мрежа\" за хората, създали Facebook. Тези продукции директно акцентират върху събитията, изиграли голяма роля в обществените процеси и последствията от тях.\r\n                    \n                    \n                \n                \n                \n                Джей Роуч също има опит в тази област, като именно той режисира и \"Промяна на играта\"  където проследява президентската кампания на Джон Маккейн и кандидатката за вицепрезидент Сара Пейлин. Сега идва ред и на\r\n\"Бомба със закъснител\". Филмът е многопластово проучване на служители в огромна компания, които или улесняват сексуалния тормоз на Ейлс или си затварят очите за него. \"Виждам този свят като къща за кукли на Роджър Ейлс\", обяснява  в интервю Роуч.\r\nИ както напоследък е модерно - звезди актьори да влязат в образа на други известни хора както Рене Зелеуегър се превърна в Джуди Гарланд в \"Judy\", така и в  \"Бомба със закъснител\" ще видим звезди като Никол Кидман, Чарлийз Терон и Марго Роби.\r\nНосителката на \"Оскар\" Кидман влиза в ролята на известната  журналистка Гретчен Карлсън, която става първата жена, повдигнала обвинение за сексуален тормоз срещу Ейлс.\r\nВпоследствие към нея се присъединява популярна водеща Мегън Кели, в чиято роля влиза друга носителка на \"Оскар\"  Терон, която дълго време отказва да свидетелства срещу Ейлс. Номинираната пък за \"Оскар\" Марго Роби изиграва младата Кейла Посписил – събирателен образ на няколко жени. \r\nКейла е амбициозна и интелигентна, но същевременно и доста наивна. В ролята на Роджър Ейлс е виртуозният Джон Литгоу, който прави една от най-силните роли в кариерата си.\r\n\"Бомба със закъснител% е по действителен случай. Роджър Ейлс се присъединява към медийната империя на Рупър Мърдок Fox през 1996 година, като създава и оглавява Fox News.\r\nСамо за няколко години телевизионният канал става един от най-гледаните на територията на Съединените щати, като по данни от 2015 г. цели 81.4% от  всички телевизионни потребители са абонирани за Fox News. \r\nВъпреки че слуховете за поведението на Ейлс се носят с години, истината за непристойните му издевателства излиза наяве едва през 2016, когато избухва скандалът, предизвикан от делото на Гретчен Карлсън. В Бомба със закъснител в ролята на Роджър Ейлс влиза виртуозният Джон Литгоу, който прави една от най-силните роли в кариерата си.\r\n\r\nСценарист на \"Бомба със закъснител\" е Чарлз Рандолф – носител на \"Оскар\" за оригиналния сценарии на финансовата драма Големият залог, а режисьор е Джей Роуч (Смяна в плана), който споделя:  \"Важно е да помним, че Роджър Ейлс напусна Fox News през юли 2016, а историята за Харви Уайнстийн излезе в The New York Times през октомври 2017. Цялата траектория на Ейлс във Fox News се случи преди избухването на движението #MeToo, което започна с излизането на материала за Уайнстийн\".\r\n\"Бомба със закъснител\" \"взривява\" кината на 10 януари.", "date": "2019.12.10", "title": "Холивуд изобличава създателя на Fox News в \"Бомба със закъснител\"  "}
{"url": "https://www.dnes.bg/politika/2019/12/10/gorish-otpadyci-gumi-trovish-vyzduha-2-godini-zatvor-i-globa-do-5000-leva.432527", "text": "ГЕРБ внася промени в Наказателния кодекс /НК/ за инкриминиране на горенето на гуми.\n\r\n\"Предлагаме допълнение на чл. 353 б, като инкриминираме замърсяването на атмосферния въздух чрез изгаряне на отпадъци, отработени масла или отпадъчни нефтопродукти, както и предмети от каучук, пластмаса или друга изкуствена материя в нарушение на установения ред\", съобщи председателят на правната комисия Анна Александрова /ГЕРБ/, цитирана от БТА. \n\n За нарушителите се предвижда наказание лишаване от свобода до 2 г. с глоба от 2000 до 5000 лева, а в маловажните случаи - пробация и глоба от 1000 лева.\n\r\nНерегламентираното изгаряне на отпадъци е сериозен фактор за замърсяване и влошаване качеството на въздуха в населените места и представлява сериозен риск за здравето ни, мотивира предложенията Анна Александрова.\n                    \n                    \n                \n                \n                \n                \r\nВ отговор на въпрос, Красимир Ципов обясни, че за физическите лица са предвидени по-занижени санкции, предвид степента на обществена опасност, но не изключи възможността да се стигне и до ефективно лишаване от свобода.\n\r\nКметът на София Йорданка Фандъкова благодари на ГЕРБ за законовите предложения. Тя посочи, че забраненото горене на отпадъци продължава да се случва в \"Красна поляна\" и в \"Слатина\". Само за уикенда за горене на отпадъци на открито са направени 21 проверки, съставени са три акта за административни нарушения, съобщи столичният кмет. В \"Подуене\" и \"Възраждане\" е било установено в два частни имоти горене на стара дограма и е съставен акт от 100 до 5000 лева. Направени са били и проверки на строителни обекти, автосервизи, пунктове за изкупуване на вторични суровини.\n\r\nСамо за вчера са получени около 30 сигнала за горене на отпадъци, колегите работят изключително сериозно, каза Фандъкова. От 1 декември до вчерашния ден са били направени общо 345 проверки, 49 са наложените санкции, като проверките продължават. Най-високите нива на фини прахови частици са били през нощта на събота срещу неделя, което, по думите й, очевидно се дължи на отоплението, както и на климатичните условия.\n\r\nФандъкова посочи, че благодарение на строителството на метрото и модернизацията на градския транспорт има непрекъснато подобряване на показателите на въздуха в столицата, но в същото време хората са станали все по-взискателни. Първо трябва да се откажем да караме замърсяващи автомобили, трябва да се откажем и да се отопляваме със замърсяващи горива, коментира тя. Фандъкова съобщи, че от Столичната община имат готовност за подмяна безплатно на отоплителните инсталации на 20 хиляди домакинства с по-екологични - газ, топлофициране, електричество и пелети. Сега усилието обаче е да убедим хората да се включат в тези програми, посочи тя. Столичният кмет съобщи, че от началото на януари започва набирането на заявленията по първия от двата големи проекта за подмяна на отоплителните инсталации.", "date": "2019.12.10", "title": "Гориш отпадъци, гуми, тровиш въздуха - 2 години затвор и глоба до 5000 лева! "}
{"url": "https://www.dnes.bg/index/2019/12/10/niama-perfektni-koi-e-nedostatyk-vi-spored-zodiiata.432539", "text": "Всеки от нас притежава свой собствен характер. Според астролозите, голяма част от чертите ни се определят от това кога сме родени. \r\n \r\nНикой от нас не е перфектен. Има си както предимства, така и много недостатъци, които другите трябва да приемат. Понякога, дори най-добрите ни приятели могат да ни скапят настроението за секунди, но въпреки това ги обичаме. \r\n \r\n \r\n \r\n\r\n \r\nВсички с този зодиакален знак са нарцистично настроени. Те имат силен нрав и се борят за своето място в живота, защитавайки своите идеали. \r\n \r\nВъпреки че много често са големи егоисти, Овните имат и положителни качества - понякога помагат на другите. \r\n \r\n\r\n \r\nРодените под тази зодия са големи мързеливци на моменти, което е един от основните им неодстатъци. Освен това винаги са неразбрани. \r\n \r\nТелците приемат всяко нещо присърце и се притесняват твърде много, което само им пречи в живота. \r\n \r\n\r\n \r\nТе са студени, затворени и некомуникативни. Препочитат да не споделят лични неща с околните. Друг техен недостатък е, че не държат на думата заради двойнствения им характер. \r\n \r\nИменно това, че не са толкова открити, ги прави по-уверени в живота. \r\n \r\n\r\n \r\nЛоша черта на Раците е, че мразят силно враговете си и не умеят да прощават. \r\n \r\nХората от този знак не се доверяват на всеки и внимателно подбират обкръжението си. \r\n\r\n\r\n \r\nНай-големият егоцентрик в зодиака. Ако сте до някой Лъв, трябва да умеете да поддържате самочувствието му, иначе ще се скарате. \r\n \r\nСмелостта да казва всичко в очите на хората му помага да се справя с трудностите. \r\n \r\n\r\n ", "date": "2019.12.10", "title": "Няма перфектни: Кой е недостатък ви според зодията?"}
{"url": "https://www.dnes.bg/index/2019/12/10/koravite-honkongci-ne-syjaliavat-za-nishto-sled-6-meseca-protesti.432347", "text": "Някои загубиха работата си, други бяха осакатени, осъдени или принудени да емигрират. Но шест месеца след началото на продемократичното движение в Хонконг никой от демонстрантите не съжалява за участието си.\n\r\nБез прецедент след връщането на бившата британска колония на Пекин, движението започна на 9 юни, когато множество, наброяващо според демонстрантите един милион души, заля улиците на мегаполиса, за да спре проект, впоследствие отменен, за легализиране на екстрадициите към Китай.\n\r\nМестното правителство, съюзно на Пекин, остана неостъпчиво и мобилизацията разшири исканията си, настоявайки за демократични реформи и критикувайки посегателствата на централната китайска власт срещу принципа \"Една държава, две системи\", за която се смята, че гарантира свободите на Хонконг.\n                \n                \n                \r\nНа първа линия в управлението на тази криза силите за сигурност противопоставиха все по-твърд и по-твърд отговор срещу демонстрантите.\n\n\n\r\nРеймънд Еюн, преподавател в епархийско девическо училище - елитно учебно заведение, много скоро се присъединява към протестното движение. Той присъства на 12 юни пред Законодателния съвет (хонконгския парламент), когато огромна демонстрация се изражда в насилие.\n\r\nТвърдо ядро от протестиращи, твърдо решение да се бият, проникват този ден във външния двор на парламента, който трябвало да обсъжда текста за екстрадициите, хвърляйки бутилки със запалителна смес, павета и метални щанги по полицаите.\n\r\nСилите за сигурност отвръщат със залп от сълзотворен газ срещу радикалите, след което се заемат и с мирното множество, струпало се пред комплекса - контраатака, предизвикала гнева на населението срещу собствената му полиция.\n\r\nИ днес Реймънд не знае точно какво е ударило лицето му в този ден - гумен куршум или сачма. Едно нещо обаче е сигурно: в очите му са влезли безброй парченца стъкло от раздробените му очила. Зрението на дясното му око вече е едва 30 процента.\n\r\nАрестуван е за участие в безредици, впоследствие е освободен.\n\r\nДнес той не съжалява за нищо.\n\r\n\"Не минава и ден, в който да не се запитам как мога да допринеса още за каузата. Парите и материалните удоволствия са важни, но не толкова, колкото преди\", казва той за кореспондента на Франс прес.\n\r\nРайън, 19-годишен студент, до неотдавна прекарвал времето си в видеоигри или гледане на футбол, говори в същия дух.\n\r\nТой е един от шестте хиляди демонстранти, арестувани през шестте месеца на недоволство. Наложена му е глоба от 5000 хонконгски долара (570 евро) заради повредена кофа за смет.\n\r\n\"Преди това движение казваха, че съм весел човек и оптимист, но някои хора вече ме мислят за песимист\", сподели той. \"Вече не се усмихвам много. Трудно ми е да се усмихвам, защото си мисля за другите демонстранти, които бяха бити от ченгетата, които бяха арестувани и още не са освободени\".\n\r\nИма студени отношения с баща си, привърженик на правителството, и изпитва искрена тревога за бъдещето на движението.\n\r\n\"Чувствам се наистина безсилен. Не знам какво ще се случи. Това е като да прекосяваш река, рискувайки живота си на всеки камък, по който стъпваш\", казва той.\n\r\nЗа много хора животът никога вече няма да е същият.\n\r\nБившият служител от британското консулство Саймън Чен живее в доброволно изгнание в Лондон, след като през август е задържан в продължение на две седмици от китайските власти.\n\r\nПекин го обвинява, че е търсил услугите на проститутки, а той твърди, че е бил измъчван от китайски агенти, които искали да изтръгнат от него информация за демонстрациите в Хонконг.\n\r\n\"Аз съм в изгнание и вероятно повече никога няма да мога да се върна в Хонконг\", заяви той за АФП чрез послание в Телеграм.\n\r\nНо и той не съжалява.\n\r\n\"Най-сетне мога да бъда наистина верен на себе си, да се изразявам, да работя свободно, да правя каквото искам с живота си, да се боря за демокрацията и свободите\", пише той.\n\r\nБившата стюардеса Ребека Си е загубила работата си, понеже Пекин упражни натиск върху авиокомпаниите да вземат мерки срещу служителите, изразяващи подкрепа за протестното движение.\n\r\nСъс сълзи на очи тя излезе пред медиите през август, за да разкаже как я уволнили от \"Катай Драгон\" заради публикациите й във Facebook, в които коментирала политическата криза.\n\r\nТя също остава позитивна: \"Ние всеки ден пишем история от юни насам. Китайското правителство си мисли, че се изтощаваме и че всичко \"ще се уреди\", но не осъзнава колко са корави хонконгците\". \r\n \r\n/БТА/", "date": "2019.12.10", "title": " Коравите хонконгци: Не съжаляват за нищо след 6 месеца протести"}
{"url": "https://www.dnes.bg/sofia/2019/12/10/niama-opasnost-za-horata-okolo-benzinostanciiata-na-carigradsko.432538", "text": "Няма опасност за хората около бензиностанцията, където стана катастрофа.\n\n\r\nТова съобщиха от общината и столичната пожарна.\r\nЗа да се изведат хората от спирките, се е наложило локалното платно на \"Цариградско шосе\" да бъде пуснато само за градския транспорт, обясни Красимир Димитров, началник на Дирекция \"Аварийна помощ и превенция\" в Столичната община.\r\nМиризмата на газ се усеща само в района около бензиностанцията, а проследяването на качествата на въздуха продължава, предаде БТА.\r\nДнес в 14.15 ч. автомобил катастрофира в бензиностанция на булеварда, а от удара започна изтичане на газ. Ударената цистерна е била с обем около 10 кубика, уточниха от пожарната и допълниха, че максимално бързо е започнало нейното преточване.\r\nВсе още не е ясна причината за катастрофата, тежко пострадали при инцидента няма.", "date": "2019.12.10", "title": "Няма опасност за хората около бензиностанцията на \"Цариградско\""}
{"url": "https://www.dnes.bg/index/2019/12/10/kak-da-izvaete-tialoto-s-rejima-na-shakira.432536", "text": "Преди няколко месеца беше официално съобщено, че Дженифър Лопес и Шакира ще забавляват публиката по време на почивката на Super Bowl през 2020 година. Разбира се, това означава, че изпълнителките трябва да започнат своята подготовка от по-рано през годината, за да бъдат в перфектна форма.\r\n \r\nТова се отнася както за гласовите им данни, така и за визията им. Затова Шакира сериозно се е заела със задачата да изглежда добре и да смае феновете си със стегнато тяло. Изпълнителката се е доверила на фитнес треньорката Ана Кайзер, с която прекарва по 75 минути в залата пет дни в седмицата. \r\n \r\nКайзер повдига леко завесата и показва какъв е режимът на Шакира – какво яде, как тренира и как се подготвя за едно от най-важните изпълнения в живота си.\r\n\r\n\r\n \r\nВ момента Шакира залага на по-лека храна – здравословни протеини и много зеленчуци. Изпълнителката в момента редува режими, в които яде 60% зеленчуци и 40% протеини или 80% зеленчуци и 20% протеини. \r\n \r\n\r\n\r\n\r\n\r\n\r\n\r\n \r\nКайзер споделя, че менюто не се различава много от това, което Шакира яде през останалата част от годината. Целта на изпълнителката е да се откаже от вредните храни като хляб, захар, чипсове, както и газираните напитки.\r\n \r\n", "date": "2019.12.10", "title": "Как да изваете тялото с режима на Шакира "}
{"url": "https://www.dnes.bg/world/2019/12/10/donald-trymp-napadna-fbr-to-e-tejko-razbito.432544", "text": "Президентът на САЩ Доналд Тръмп скастри директора на ФБР Кристофър Рей днес, ден след като вътрешният надзорен орган на Министерството на правосъдието (към което спада ФБР) обяви, че не е констатирало политическа пристрастност, когато бюрото е започнало да разследва контактите между президентската кампания на Тръмп през 2016 г. и Русия, предаде Ройтерс.\r\nКакто съюзниците на Тръмп, така и неговите критици намериха основания за подкрепа за себе си в заключението на надзорния орган, публикувано вчера. В него се констатират 17 грешки на ФБР, но тези констатации едва ли ще прекратят полемиката около легитимността на разследването, превърнало се в едно от главните предизвикателства пред президентството на Тръмп.\r\n                    \n                    \n                \n                \n                \n                В интервю за телевизия Ей Би Си Рей бе запитан дали мисли, че ФБР нечестно е взело кампанията на Тръмп на прицел. Шефът на ФБР, който бе назначен на този пост от Тръмп, отговори твърдо \"Не\".\r\nТова обаче предизвика острата ответна реакция на Тръмп, който писа в Туитър: \"Аз не зная кой доклад е чел директорът на ФБР, но със сигурност не този, който ми бе даден на мене. . . С такъв подход ние никога няма да можем да оправим ФБР, което е тежко разбито, макар че там работят някои от най-славните мъже и жени!\"\r\nПредставители на ФБР и на Белия дом засега не са отговорили на исканията на Ройтерс за коментар по туита на Тръмп.\r\nВ интервюто си вчера Рей каза, че е взел насериозно грешките на ФБР, но посочи основния извод на надзорния орган, който е констатирал, че разследването \"бе открито и с адекватен анализ и пълномощия\". Той също така отхвърли тезата, лансирана главно от Тръмп и неговите поддръжници, че Федералното бюро за разследване е част от бюрократичната мрежа на \"дълбоката държава\", поставила си за цел да подкопае позициите на Тръмп.\r\nРей добави, че тази теза е обидна за хората, работещи във ФБР, които \"вършат работата си с професионализъм, хъс, обективно и с кураж\". ", "date": "2019.12.10", "title": "Доналд Тръмп нападна ФБР: То е тежко разбито\""}
{"url": "https://www.dnes.bg/notifikacii/2019/12/10/maiki-i-sinove-zaedno-vyrteli-narkobanda-v-elin-pelin.432496", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Младежи и родителите им въртели банда за наркотици в Елин Пелин. Момчетата били родени през 1995 г., а майките на две от момчетата са взимали активно участие в дейността на бандата. \n\r\nМайката на единия задържан изхвърлила буркан с тревиста маса през прозореца, когато униформените дошли на обиск в дома им.\n\n\r\nЗа друга разследването показало, че осъществявала транспортиране на наркотици от София до Елин Пелин, стана ясно по време на брифинг на специализираната прокуратура.\n\r\nОперативна информация за наркогрупата е получена през месец февруари, когато е изготвен план, утвърден от главния секретар на МВР, съобщи Dariknews.\n                \n                \n                \r\n\"Толерирането на тази дейност от родители е крайно неприемливо. Необходима е здрава семейна среда“, заяви заместник-директорът на ГДБОП Стоян Темалкиев.\n\r\nЗа период от четири денонощия органите на реда разбиха две групи, разпространявали наркотици на територията на Елин Пелин.\n\r\n\"Двете групи са се познавали, но не са имали съвместен бизнес. Явяват се конкуренти. Зареждането с наркотични вещества, по-конкретно с марихуана и амфетамини, е ставало от депо в град София. То е било държано от лидера на групата, който е зареждал наркотиците и ги е разпределял в разфасовки\", разясни Темалкиев.\n\r\nРъководителят на специализираната прокуратура Димитър Франтишек пък каза, че групи за разпространение на наркотици се разбиват често, но те отварят ниша, която бързо се заема от друга банда.\n\r\nСкладът, откъдето се е зареждала бандата в кв. \"Триъгълника\" е бил разбит по време на сделка. Там са открити и голяма част от наркотиците и фалшивите еврови банкноти. Те били с номинал от 100 евро и на пръв поглед с добро качество. \n\r\nНа този етап обаче прокурор Франтишек се въздържа от коментар за фалшивите пари, защото разследването продължава.", "date": "2019.12.10", "title": "Майки и синове заедно въртели наркобанда в Елин Пелин"}
{"url": "https://www.dnes.bg/notifikacii/2019/12/10/vladimir-putin-ne-e-syglasen-s-reshenieto-na-uada.432545", "text": "Москва ще обжалва наложеното 4-годишно наказание от страна на световната антидопингова агенция. Това обяви руският президент Владимир Путин, съобщават от .\r\nПо думите му наказанието не може да бъде колективно и да се прилага върху хора без никакви нарушения.\r\nСанкцията може да бъде обжалвана в рамките на следващите 21 дни.", "date": "2019.12.10", "title": "Владимир Путин не е съгласен с решението на УАДА"}
{"url": "https://www.dnes.bg/stranata/2019/12/10/uchenichki-ot-novi-pazar-vyrnaha-100-leva-na-izgubila-gi-jena.432490", "text": "Две ученички от новопазарското СУ \"Васил Левски\" намериха 100 лв., изгубени в магазин и вместо да ги приберат, веднага уведомиха охраната на търговския обект. Двете банкноти от по 50 лева вече са върнати на собественичката им Младенка Стефанова, а тя написала благодарствено писмо до училището на честните деца, съобщава InfoShumen.\n\n\r\nПосредници на случката били полицейски служители от РУ- Нови пазар. От там стана ясно, че жената е загубила парите си на 5 декември около 20:30 часа в хранителния магазин. След като се прибрала в жилището си, забелязала липсата на двете банкноти. Жената се върнала в магазина и споделила с охранителя, след което съобщила за липсващите пари и в Районното управление. \n                    \n                    \n                \n                \n                \n                \r\nПо щастливо стечение на обстоятелствата изгубените пари били намерени от  16-годишните Мерлин Ясимова и Виктория Райчева. Те веднага съобщили на охранителя в търговския обект, а той се свързал с полицията. \n\r\nБлагодарна за благородната постъпка жената, освен до училището, писала и до кмета на Нови пазар Георги Георгиев. „Постъпката на Мерлин и Виктория ми връща надеждата, че подрастващото поколение е достоен заместник на нашите родители. Моля, да бъдат поощрени и посочени за пример за подражание сред останалите ученици в училището“, пише Стефанова.", "date": "2019.12.10", "title": "Ученички от Нови пазар върнаха 100 лева на изгубила ги жена "}
{"url": "https://www.dnes.bg/akoshtete-vqrvaite/2019/12/10/3-zodii-koito-shte-nameriat-liubovta-prez-novata-godina.432492", "text": "Нова година, нов късмет. Някои от зодиакалните знаци ще са истински щастливци, тъй като ще срещнат своята сродна душа през 2020 г. и ще разберат какво е да имат дълга, сериозна и стабилна връзка. Или пък ще задълбочат връзката с настоящия партньор и ще преминат на средващ етап.\r\n\r\n\r\n \r\nЗимата е най-подходящият сезон за Козирозите да започнат връзка. Те вече са готови за сериозна връзка и още от началото на годината ще се носят на крилете на любовта. Тези зодии копнеят да намерят лоялен партньор, който да остане до тях.\r\n \r\nНай-накрая ще срещнат партньор, с който общуването ще е лесно и с който ще се разбират перфектно. Те са песимистите на зодиака, но през 2020 г. ще преживеят романтична приказка и ще повярват в силата на любовта и в щастливия край. Може веднага да започнат да говорят за брак с новия човек. Тези, които вече са в дълга връзка, ги чака сватба, а защо не и бебе. Ще осъзнаят какви щастливци са и ще приемат промяната.\r\n \r\n", "date": "2019.12.10", "title": "3 зодии, които ще намерят любовта през новата година"}
{"url": "https://www.dnes.bg/sofia/2019/12/10/vyzduhyt-v-sofiia-e-mrysen-a-bezplatnite-parkingi-prazni.432546", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез последните дни въздухът в София е изключително замърсен. За това Столична община обяви буферните паркинги на метрото за безплатни и посъветва шофьорите да оставят колите си и да използват градския транспорт.\r\nОтносително в един кубичен метър въздух се съдържат 78% азот, 21% кислород и около процент други газове. Над София, обаче във всеки кубик се откриват и няколко десетки микрогарма фини прахови частици, съобщават от . Докато мъглата не се оттегли от небето над столицата общината се опитва да изчисти въздуха. \n\r\nНо шофьорите все пак отказват да оставят колите си, дори и паркингът да е безплатен. В този на Царигардско шосе едва половината места бяха заети през деня. \r\nПроблемите, според столичани не са отскоро. Според Световната здравна организация, през миналата година 8500 българи са починали именно от мърсен въздух.", "date": "2019.12.10", "title": "Въздухът в София е мръсен, а безплатните паркинги – празни "}
{"url": "https://www.dnes.bg/eu/2019/12/10/predi-vota-vyprosyt-za-nezavisima-shotlandiia-e-v-uma-na-izbiratelia.432382", "text": "Попитайте избирателите в този живописен университетски град в Източна Шотландия как ще гласуват на тазседмичните избори и е много вероятно те веднага да превключат от въпроса кой кандидат искат да изпратят в парламента към въпроса дали трябва да има нов референдум за независимостта на Шотландия, която те вече отхвърлиха веднъж през 2014 г.\n\r\nВъпросът за шотландското отделяне от Великобритания не фигурира в бюлетината за британските избори. Но в умовете на мнозина от избирателите в Сейнт Андрюс, а и на други места в Шотландия, това е въпросът, който доминира в тяхното съзнание, докато се готвят да направят окончателния си избор за кого да гласуват на изборите, пише Асошиейтед прес.\n                    \n                    \n                \n                \n                \n                \r\nПричината е, че решението на Обединеното кралство да излезе от ЕС преобърна с главата надолу политическия пейзаж и извади наяве старите разделения в Англия, Шотландия, Уелс и Северна Ирландия, поставяйки под напрежение връзките, които спояват Обединеното кралство. В Шотландия това означава да се говори за независимост. В Северна Ирландия това значи страхове от завръщане на религиозното насилие, което я тормозеше в продължение на десетилетия.\n\n\n\r\nТези въпроси и самата тема за Brexit формално не са основните преди предсрочните парламентарни избори в четвъртък, но реално прозират под повърхността. Не са много случаите досега, когато дадени избори са имали такива измерения за бъдещето на Обединеното кралство, образувание, смятано за даденост заради силно разпознаваемите му символи като кралицата, която е на престола от повече от шест десетилетия, и парламента с вековни традиции. Това образувание обаче се намира в уязвимо положение в сегашния момент, когато преминава през радикална промяна в отношенията с останалата част от Европа.\n\r\nНа референдума през 2016 г. избирателите в Шотландия подкрепиха с голямо мнозинство оставането в ЕС, така че с право може да се каже, че Шотландия бива теглена през Brexit против волята си.\n\r\nНа миналите парламентарни избори през 2017 г. в избирателния район Норт Ийст Файф, част от който е и Сейнт Андрюс, беше най-оспорваната надпревара в цялото Обединено кралство, като тогава шотландските националисти победиха либералдемократите със само два гласа разлика. Сега тези две партии отново се изправят една срещу друга. И макар и двете да са против Brexit, те не са на едно мнение по въпроса трябва ли Шотландия отново да гласува на референдум за независимост.\n\r\nСпоред шотландските националисти трябва, защото Brexit е толкова ужасен, че налага Шотландия отново да гласува на плебисцит. Те са изразители на битуващо мнение в Шотландия, че тя е икономически играч, благословен с изобилие от енергоресурси и природни красоти, който трябва да върви по свой самостоятелен път. Либералите, от друга страна, искат оставане в Обединеното кралство, дори и на 31 януари, както е планирано, то да излезе от ЕС.\n\r\nБившият боксьор Крис Хонес е категоричен в позицията си: той ще гласува срещу шотландските националисти с надеждата да се сложи край на говоренето за нов референдум за независимост. Според него ако Шотландия се отдели, на опасност ще бъде изложена цялата структура на европейската отбрана.\n\r\n\"Аз съм 100 процента против разпадане на Обединеното кралство\", каза 69-годишният Хонес. \"Много сме добри в това да се оплакваме, а истината е, че Обединеното кралство си функционира много добре. Ако Шотландската национална партия успее да разбие Обединеното кралство, това без съмнение ще отслаби НАТО, а аз съм голям привърженик на НАТО\", добави той.\n\r\nЛидерът на партията Никола Стърджън даде ясно да се разбере, че ако никоя партия не успее да събере пълно мнозинство в парламента, всяка политическа сила, която потърси подкрепа от нейната, за да управлява, ще трябва да разреши на Шотландия да организира нов референдум за независимостта и да приеме резултатите от него.\n\r\nДжон Къртис, преподавател по политология в Университета в Стратклайд, заяви, че в Шотландия сегашните дебати за независимостта и тези за Brexit са се преплели. По думите му резултатите в Норт Ийст Файф и много други шотландски избирателни райони на предстоящите избори са изключително трудни за прогнозиране.\n\r\n\"Когато говорим за Brexit, говорим и за независимостта\", каза той. \"И обратно, когато говорим за независимостта, говорим и за Brexit\", добави Къртис.\n\r\nНе е само Шотландия. В Северна Ирландия някои смятат, че изборите, ако след тях стане така, че сегашното споразумение за Brexit бъде претворено в реалност, Северна Ирландия може да се отдалечи от Обединеното кралство и да се сближи с Република Ирландия. Това е проблемен въпрос.\n\r\nСпоред сегашния план за Brexit, който се очаква бързо да бъде одобрен, ако консерваторите на премиера Борис Джонсън получат мнозинство, Северна Ирландия ще остане по-тясно обвързана с европейските правила за търговия, отколкото останалата част от Обединеното кралство, за да не се налага да се въвеждат проверки по границата с членката на ЕС Република Ирландия. Това от своя страна може да означава нови проверки в търговията между Северна Ирландия и другите части на Обединеното кралство.\n\r\nТези, които категорично желаят обединение на Ирландия или се страхуват от него, вярват, че това е първата решителна стъпка към слагане на край на сегашното й разделение. Всякакви промени в сложния баланс в статута на Северна Ирландия, дори и малки, може да имат големи последици.\n\r\nОбратно в Шотландия, Крейг Бойд, съдържател на малък фризьорски салон, заяви, че ще подкрепи шотландските националисти с надеждата това да осигури нов референдум за независимост. По думите му това е много по-важно от въпроса за Brexit.\n\r\n\"Предишния път гласувах за независимост, ще го направя и още веднъж\", каза той. \"Дали ще е (независима Шотландия) в единния (европейски) пазар или в съюза, не зная. Но във всички случаи искам да видя Шотландия независима\", добави Бойд.\n\r\nНо Джони Балфур, чийто род управлява фермата \"Балбърни\" от 1642 г., е уморен от цялата дискусия за независимостта, която така и не може да намери окончателно решение. Той си спомня, че когато избирателите отивали да гласуват на референдума през 2014 г., им било казано, че това е решение, което се взема \"веднъж на поколение\", и затова той не иска да се връща отново към този въпрос само пет години по-късно.\n\r\n\"Това е още една форма на неопределеност\", каза той. \"Самият факт, че все още се занимаваме с тази тема... Нека си управляваме страната така, както сме решили през 2014 г., и да престанем да си играем с тази тема\", заяви Балфур.\r\n/БТА/ \r\n ", "date": "2019.12.10", "title": "Преди вота: Въпросът за независима Шотландия е в ума на избирателя"}
{"url": "https://www.dnes.bg/temida/2019/12/10/iznudvach-tormozi-bashta-i-sin-osydiha-go-na-5-godini-zatvor.432524", "text": "Специализираният наказателен съд наложи 5-годишна ефективна присъда и глоба от 500 лева на мъж за изнудване на баща и син от Горна Митрополия, съобщиха от прокуратурата.\nДоказателствата по делото сочат, че в продължение на година и половина изнудвачът над 50 пъти е упражнявал психически тормоз върху жертвите си с цел финансова облага за себе си. Заплашвал ги е с физическа разправа, както и с унищожаване на имуществото им, ако не му дават редовно неголеми суми пари, най-често между 50 и 100 лева.\r\nВ резултат на престъпните си действия той в крайна сметка получил противозаконно от тях общо 4 910 лева.\r\n\r\nПодсъдимият е неколкократно осъждан за различни престъпления. В съдебната зала той призна напълно вината си и поиска съкратено съдебно следствие.\r\nПрисъдата не е окончателна и може да бъде обжалвана пред Апелативния специализиран наказателен съд.", "date": "2019.12.10", "title": "Изнудвач тормози баща и син, осъдиха го на 5 години затвор "}
{"url": "https://www.dnes.bg/notifikacii/2019/12/10/srutila-se-kyshta-v-turciia-pogreba-trima.432514", "text": "Трима души, сред които едно дете, загинаха при срутване на къща в град Каратай (окръг Коня, Централна Турция), съобщи турската телевизия СиЕнЕн-Тюрк.\r\n\r\nИнцидентът е станал в 8.15 ч. \r\n\r\nЗасега не са известни причините за срутването на двуетажната къща.\r\n\r\nНа мястото на инцидента са пристигнали пожарни екипи и екипи на правителствената Дирекция за управление при бедствия и извънредни ситуации (АФАД), които са открили труповете на трима души под отломките на къщата, пише БТА.\r\n ", "date": "2019.12.10", "title": "Срутила се къща в Турция погреба трима"}
{"url": "https://www.dnes.bg/notifikacii/2019/12/10/2019-a-slaba-za-biznes-imotite-kakvo-predstoi.432500", "text": "С умерени очаквания за инвестиционна активност и доминиращи позиции на местните купувачи ще посрещне 2020 г. пазарът на бизнес имоти. Тенденцията е продължение на настоящата година, през която бе отбелязан 75% спад на сделките с бизнес имоти спрямо 2018 г. и отдръпване на чуждите капитали, показват данните на консултантската компания Cushman & Wakefield Forton.   \n\r\nПо предварителни данни към декември са приключени инвестиционни продажби на офисни, търговски, индустриални площи и хотели на обща стойност 146 млн. евро. Ако се добавят и покупките на парцели за строителство на бизнес площи, пазарът доближава 200 млн. евро. Сделките за строителни терени са били около ¼ от този обем, което е индикатор за продължаваща строителна активност.\n                \n                \n                \r\nКато цяло 2019 г. отбелязва едно от най-слабите представяния на инвестиционния пазар на бизнес имоти за последните 7 години. Единствената по-слаба е 2013 г.\n\r\n\"Като се има предвид стабилната икономическа перспектива пред България и благоприятните условия за финансиране, има предпоставки за добра инвестиционна активност. От друга страна пазарът на бизнес имоти продължава да страда от ниска ликвидност, слабо предлагане на добър инвестиционен продукт и нереалистични очаквания на продавачите\", коментира Михаела Лашова, управляващ партньор в Cushman & Wakefield Forton.\n\r\nДанните на компанията показват, че през 2019 г. най-добре представените сегменти от гледна точка на придобивания на доходоносни активи са хотелите и офис площите. Очакванията са и през 2020 г. те да запазят потенциала си за сделки, предвид завършването на нови висок клас проекти.\n\r\n\n\r\nПредлагането на офис площи продължава да нараства със стабилни темпове, като очакванията са през тази и следващата година да бъдат завършвани приблизително по 160 000 кв. м нови офис площи. \n\r\nТърсенето на площи под наем остава стабилно, като прогнозите са през тази и следващата година обемът на отдадените офиси в София да се движи около 150-160 000 кв. м годишно, т.е. около средните нива за последните пет години.\n\r\n\"Очакванията ни са ръстът на предлагането да доведе до по-отчетлива сегментация на наемните цени и до ръст на свободните площи в по-ниския клас сгради. Собствениците на имоти със забележки към локацията или качеството на площите ще трябва да са ценово по-гъвкави, за да привлекат или задържат наематели\", смята Станимира Пашова, мениджър \"Офис площи\".\n\r\nКъм края на 2019 г. офертните наемни цени остават стабилни в диапазона 12-14 евро/кв. м за първокласни площи на големите булеварди, а за единични клас А сгради в центъра на София достигат 15 евро/кв. м. Средният дял на свободните площи за клас А и B офиси се движи в рамките на 9-9.5% с тенденция да надмине 10% през 2020 г.\r\n\n\r\nОграниченото предлагане на нови площи и високата наемна активност доведоха до плавен ръст на наемните цени в търговските центрове и на централните търговски улици в София през последната година. Очаква се този процес да продължи и през 2020 г. \n\r\nПрез 2020 година пазарът ще бъде движен по-скоро от рестуктуриране и оптимизиране на миксовете в работещите търговски центрове. Завършване на нови молове в София и в големите градове не се очаква.\n\r\nУсвояването на свободните площи в моловете доведе до намаление на дела на незаетите обекти в тях, като към края на 2019 г. той е около 5% при 9% година по-рано. Наемните цени на 100-150 кв. м първокласна търговска площ в шопинг център в София достигнаха 39 евро/кв. м.\n\r\n\n\r\nАктивният пазар доведе до ръст на инвестициите в логистични площи за отдаване под наем. По данни на CW Forton над 50% от строящите се към момента проекти в района на София нямат договорен ползвател и са предназначени за отдаване на свободния пазар.\n\r\nПо предварителни данни общо предвидените за завършване индустриални площи в столицата и близките индустриални зони са близо 146 000 кв. м. \n\r\nНай-активно развиващите се зони край София остават тези около Равно поле и Елин Пелин, както и Икономическа зона София – Божурище, където вече се оформиха големи проекти с производствени и логистични имоти. Районът около Национален индустриален парк Хемус (Кремиковци) и зоните около местността Голяма локва до бул. \"Ботевградско шосе\" и околовръстния път също имат голям потенциал за развитие на нови проекти. В старите индустриални зони в рамките на града, като Гара Искър, Военна рампа и Илиянци също има примери за ново строителство на вътрешноградска логистика и преструктуриране на имоти.\n\r\nНаемните цени за момента не дават индикации за ръст, като остават в рамките на 3.8 евро/кв. м за големи проекти (над 10 000 кв. м) и 4-4.2 евро/кв. м за средно големи площи. Делът на свободните площи в сегмента остава в рамките на 2-3%.", "date": "2019.12.10", "title": "2019-а - слаба за бизнес имотите. Какво предстои?"}
{"url": "https://www.dnes.bg/kino/2019/12/10/gledame-nominirani-i-nagradeni-s-oskar-kysi-filmi.432443", "text": "В три последователни дни най-големият фестивал за късометражно кино в района, и единствен по рода си в страната,  In The Palace International Short Film Festival, представя най-доброто от света, а именно Оскар номинираните и наградени късометражни филми за 2019 г.\r\nПрожекциите стартират на 19-и декември от 18.30 часа в Дом на киното, където ще бъде представена оскаровата селекция от 5 анимационни филма от Ирландия, Канада, Китай и САЩ, както и 3 от най-добрите анимационни филма на  In The Palace , заедно с предложения на фестивала към Академията за най-голямата награда в киноизкуството – \"Задачи за деня\" на реж. Петя Златева и \"Той не може без космоса\" на Константин Бронзит.\r\n                    \n                    \n                \n                \n                \n                На следващия, 20-ти декември ще бъдат представени някои от най-добрите игрални филми от последното издание на фестивала. В селекция от „5 прекрасни филма“ от Канада и Тунис, Германия, Италия, Украйна и Испания ще видим и \"Братя\" на реж. Мериам Жубер, който In The Palace квалифицира за разглеждане от Академията за награда Оскар.\r\nВ най-късия ден от годината, 21 декември, отново в 18:30 часа, за финал In The Palace ще представи Оскар номинираните игрални филми за 2019 г., заедно с отличения \"Кожа\" за най-добър игрален късометражен филм. \n\r\nС по един лев от всеки продаден билет ще бъде генериран фонд за финансирането на 1 един нов късомеметражен филм\r\n ", "date": "2019.12.10", "title": "Гледаме номинирани и наградени с \"Оскар\" къси филми"}
{"url": "https://www.dnes.bg/balkani/2019/12/10/nobelistyt-handke-ne-ochakvah-kampaniiata-koiato-se-vodi-sreshtu-men.432481", "text": "Носителят на тазгодишната Нобелова на града за литература австрийският писател Петер Хандке заяви в интервю за телевизията на босненската Република Сръбска, че не е очаквал кампанията, която се води срещу него, и че е имал идея да се опита да помири враждуващите страни.\n\r\nХандке бе критикуван заради изявленията си, че Сърбия е била жертва на войните в бивша Югославия, заради отричането на геноцида в Сребреница и близките връзки със Слободан Милошевич.\n\r\nСдружение майки от Сребреница съобщи, че днес ще протестира срещу удостояването на Хандке с Нобелова награда, а от друга страна сдружение Жени на жертви от войната от босненската Република Сръбска съобщи, че негови представителки ще дойдат в Стокхолм да подкрепят писателя.\n                    \n                    \n                \n                \n                \n                \r\n\"Бих искал да срещна една майка от едната и от другата страна. Една майка от Кравице, където бе положено началото на всички кланета, и една майка от Сребреница. Това беше моята идея, но мисля, че беше малко наивна. Мисля, че в момента не мога да я осъществя\", каза Хандке за телевизия РТРС.\n\r\nОписвайки момента, когато е узнал, че получава Нобеловата награда, Хандке каза, че го е посрещнал спокойно само в началото, защото скоро са последвали нападките срещу него.\n\r\n\"Аз не съм мазохист. Можеш да си представяш лошите неща, но накрая те се оказват по-лоши от очакваното\", каза писателят.\n\r\nНобеловата награда на Хандке предизвика остри реакции не само в страните от бивша Югославия. Множество журналисти, писатели и интелектуалци от различни страни по света настояха за отнемането на наградата му, припомня БТА.\n\r\nКосово, Босна и Херцеговина, Албания, Турция и Хърватия съобщиха, че ще бойкотират церемонията по връчване на наградата на Хандке.", "date": "2019.12.10", "title": "Нобелистът Хандке: Не очаквах кампанията, която се води срещу мен"}
{"url": "https://www.dnes.bg/notifikacii/2019/12/10/antyni-djoshua-predizvikva-kobrata-oficialno-utre.432502", "text": "Утре трябва да получим официално писмо за мача за световната титла на IBF между световния шампион Антъни Джошуа и претендента Кубрат Пулев. Това каза адвокатът на Пулев Джон Уърт.\r\nТой бе част от официалната пресконференция за боксовата гала-вечер в спортната зала \"Колодрума\" в Пловдив на 14 декември, в която Тервел Пулев и Дешон Уебстър ще играят за международната титла в полутежка категория, версия Световна боксова асоциация (WBA). \n\r\n \r\nВ бокса има правила и те трябва да се спазват, добави Кубрат Пулев и припомни, че той е официалният претендент на IBF и следващият му мач трябва да бъде за тази титла. Готов съм да се изправя срещу всеки, който е на пътя ми и няма значение дали това ще бъде Джошуа или някой друг, каза Кобрата.\r\n \r\n", "date": "2019.12.10", "title": "Антъни Джошуа предизвиква Кобрата официално утре"}
{"url": "https://www.dnes.bg/stranata/2019/12/10/hemoragichna-pnevmoniia-pokosila-momicheto-vyv-vraca-syshtata-kato-na-aleks.432511", "text": "Белодробно страдание със съмнения за белодробна хеморагична пневмония - това е причината за смъртта на 13-годишното дете, което почина в понеделник в училище във Враца. \n\n\n Родителите, близките, ръководството на училището и съучениците на детето твърдят, че то не е боледувало, съобщи Нова тв.\r\n\r\nВероятно болестта се е развила мълниеносно, смятат специалисти.\r\n\r\nДнес и утре във врачанската гимназия е обявен ден на траур.  \r\n\r\nОт двустранна хеморагична пневмония през ноември в София почина и 3-годишно дете. \r\n\r\nПри случая с Александър, чиито родители обиколиха три столични болници преди синът им да издъхне, пневмонията е била причинена от вирусна инфекция. \r\n\r\nЗаради нея възникнали и допълнителни усложнения - тежки двустранни кръвоизливи в надбъбречните жлези.", "date": "2019.12.10", "title": "Хеморагична пневмония покосила момичето във Враца, същата като на Алекс?"}
{"url": "https://www.dnes.bg/eu/2019/12/10/za-evropeicite-prioritet-1-klimatichnite-promeni.432482", "text": "Почти всеки трети европеец иска ЕП да определи борбата срещу изменението на климата като свой най-голям приоритет. \n\r\nБорбата срещу бедността и социалното изключване (31%), борбата с тероризма (24%), както и борбата с безработицата (24%) са следващите в усредненото класиране на приоритетите на гражданите в ЕС, сочат данните от есенното проучване на Евробарометър за Европейския парламент. \n\n Почти всеки трети български гражданин е посочил борбата със социалната изолация и бедността (36%), създаването на условия за икономически растеж (29%) и качеството и достъпа до здравни услуги (29%) сред трите най-важните теми, на които Европейският парламент трябва да обърне внимание.\n                    \n                    \n                \n                \n                \n                \r\nПрез изминалата година протести, свързани с климата и водени предимно от младежи, мобилизираха милиони граждани в ЕС и по света.\n\r\nДанните от проучването Парламетър 2019 отразяват това усещане за извънредна ситуация с климата, тъй като абсолютно мнозинство от анкетираните (52%) считат, че изменението на климата в момента е най-належащият екологичен проблем, следван от замърсяването на въздуха (35%), замърсяването на моретата и океаните (31%), обезлесяването (28%) и нарастващото количество отпадъци (28%). Освен това почти шест от десет европейци вярват, че тези протести, водени от младежи, са допринесли за повече политически мерки срещу изменението на климата както на европейско, така и на национално равнище.\n\r\nПо отношение на европейските ценности мнозинството от гражданите считат защитата на правата на човека в световен мащаб (48%), свободата на словото (38%), равенството между половете (38%) и солидарността между държавите членки на ЕС (33%) за основни ценности, които трябва да бъдат защитавани в Европейския съюз. \n\r\nВ България повече от половината респонденти (51%) са посочили на първо място солидарността между държавите членки като основна ценност, която трябва да бъде защитавана от Европейския парламент, последвана от защитата на правата на човека в световен мащаб (46%) и свободата на словото (30%).\n\r\n\r\nПодкрепата на гражданите за Европейския съюз остава висока за трета поредна година, показва още  проучването. \n\r\nПочти шест от десет европейци (59%) заявяват одобрение за членството на своята страна в ЕС. \r\nВ България 53% от анкетираните определят членството на страната като нещо добро.\n\r\nРезултатите от проведеното през октомври 2019 г. изследване показват също така повишено ниво на удовлетвореност от начина, по който работи демокрацията в Европейския съюз: 52% (+3 процентни пункта) от европейците споделят това чувство. На същото мнение са и 52% от анкетираните българи.\n\r\nЕвропейските граждани биха искали Европейският парламент да играе по-важна роля, като 58% от анкетираните призовават за по-влиятелен Европейски парламент в бъдеще. Това е увеличение със 7 процентни пункта от пролетта на 2019 г. и най-високият резултат за този показател от 2007 г. В България почти половината от анкетираните (49%) биха искали Европейският парламент да играе по-важна роля, което е увеличение с 2 процентни пункта спрямо пролетта на 2019 г.\n\r\nГолямо мнозинство иска повече информация за ЕС.\n\r\nНе на последно място, Парламетърът за 2019 г. предлага ценен поглед върху това какъв вид информация, свързана с ЕС, би представлявала интерес за европейските граждани и как те могат да бъдат по-ангажирани с разработването на политики в ЕС. \n\r\nОбщо три четвърти от европейците (77%) биха искали да получават повече информация за дейността на европейските институции. Конкретните последици от законодателството на ЕС на местно, регионално и национално равнище, както и от дейностите на Европейския парламент и неговите членове са сред областите, които са най-важни за гражданите.", "date": "2019.12.10", "title": "За европейците приоритет №1  - климатичните промени"}
{"url": "https://www.dnes.bg/akoshtete-vqrvaite/2019/12/10/pusnaha-puloveri-na-diado-koleda-s-linii-ot-kokain.432487", "text": "Най-голямата в света магазини за търговия на дребно – „Уолмарт“, изтегли от продажба пуловер, на който изглежда, че Дядо Коледа „си прави линии с кокаин“, предава британският телевизионен канал Sky News, пише Агенция „Фокус“. \n\n\r\nНа дрехата любимият белобрад старец е изобразен да седи зад маса с три линии бяло вещество пред себе си, а надпис гласи: „Нека вали!“. В описанието на продукта на уебсайта на „Уолмарт: се казва: „Всички знаем как действа снегът. Той е бял, прахообразен и най-добрият идва направо от Южна Америка. Това е лоша новина за веселия стар Дядо Коледа, който живее далеч в Северния полюс. Ето защо Дядо Коледа наистина обича да наслаждава на момента, когато си вземе качествен, клас А, колумбийски сняг“.\n                    \n                    \n                \n                \n                \n                \r\nКомпанията се извини и обясни, че продуктът е взет от външен продавач и не „представлява ценностите на „Уолмарт“, след което свали от продажба пуловера. „Премахнахме тези продукти от нашия пазар. Извиняваме се за всяко неволно нарушение, което това може да е причинило“.\n\r\nСайтът „Уолмарт“ предлага и други пуловери с тематика за възрастни, включително един, показващ обърнат снежен човек с нос от моркови и двама безделници, висящи под него. Друг пък изобразява как Дядо Коледа пече „кестените“ си над огън. Тези продукти също са премахнати от сайта на компанията.", "date": "2019.12.10", "title": "Пуснаха пуловери на Дядо Коледа с линии от кокаин"}
{"url": "https://www.dnes.bg/obrazovanie/2019/12/10/vylchev-ne-mojem-da-uchim-decata-s-metodi-otpredi-40-godini.432498", "text": "Обучението на учениците трябва да е по-интересно, да дава повече умения,  другите страни са осъзнали, че това е един от начините да се подготвят  по-добре децата за утрешния живот.\r\nСпоред проучвания днешните деца в бъдеще ще променят от три до девет професии, каза министърът на образованието и науката Красимир Вълчев на  конференцията \"Перспективи и предизвикателства пред педагогическото  образование през 21-и век\".\r\nПо думите му досега образованието е обучавало децата за една професия, но вече не е така.\r\nФокусът на образователната система се променя,  защото се променя светът и поколенческите характеристики на децата.  Днешното поколение деца не може да бъде учено по същия начин, по който  ние сме учени - преди 30 или 40 години, каза министърът.\r\n                    \n                    \n                \n                \n                \n                По думите му резултатите на учениците се определят от няколко фактора - учебните програми, методите на преподаване и върху какво се изпитва, организацията на дейностите в системата, мотивирани и добре подготвени учители, финансирането. Два от тези фактора - учителите и методите за преподаване, в голяма степен зависят от висшите училища.\r\nИ занапред ще има хора, които ще останат в една професия - и това са учителите. Професиите, свързани с хора, в по-голяма степен ще се запазят в бъдеще, но много бързо ще се променят професиите, свързани с работата с машини, обясни Вълчев.\r\nВисшите училища трябва \"да дават\" мотивацията и уменията на бъдещите учители - по какъв начин да преподават в училище. Вълчев коментира обаче, че \"учебните планове във висшите училища са - да има до пенсия хорариум за преподавателя от катедрата, но ако трябва, ще се преквалифицира този преподавател\".\r\nСпоред него се поддържат губещи специалности и губещи магистърски програми, за да изкара някой до пенсия, това е системата, която служи на статуквото, а не на развитието. Педагогическото образование в България не е регулирано, но то трябва да бъде споделена отговорност - между държавата и университетите. Нямаме инструмент за това, но догодина ще предложим национална програма, която ще насърчава висшите училища със средства, ако направят определени промени, каза министърът.\r\nВ следващата стратегия за висшето образование вероятно ще предложим създаването на мрежи и на споделени ресурси, както целта е да привлечем повече млади преподаватели не само в училище, но и в университетите. В следващите десетилетия цялата система ще работи с по-малко студенти, включително и в педагогическите факултети, и затова ще е необходимо да имаме мрежа от споделени ресурси и мрежа от преподаватели.\r\nПо тази причина е възможно в един момент да говорим за общи дипломи, но сега трябва да формулираме предложения как да се променят учебните планове във висшите училища през следващите години, каза Вълчев.", "date": "2019.12.10", "title": "Вълчев: Не можем да учим децата с методи отпреди 40 години"}
{"url": "https://www.dnes.bg/temida/2019/12/10/ubiecyt-viktorio-v-syda-prehvyrlia-vinata-vyrhu-darina.432504", "text": "Викторио Александров днес се изправи в съда по обвинение в убийството на приятелката си Дарина Министерска, както и едногодишното им дете Никол. \n\r\n29-годишният мъж се опита да прехвърли част от вината и върху убитата Дарина.\n\r\nВикторио поиска да бъде иззета Facebook комуникацията с нейните родители и близки приятели, както и между тях двамата. Второто му искане беше да се проучи ведомост на фирма, за да се разбере дали Дарина е получавала доходи, а не е работила фиктивно в дружеството. Това било с цел да се докаже, че изцяло Викторио се грижил за издръжката на семейството.\n\n\n\n\n\n\r\nДвете искания бяха направени в Софийския градски съд се проведе разпоредителното събрание по делото срещу Викторио Александров, съобщи \"\".\n                    \n                    \n                \n                \n                \n                \r\nЖестокото престъпление стана на 29 октомври миналата година. Първо беше убита Дарина в жилището й в квартал \"Надежда\", а часове по-късно - в изоставена постройка, бе застреляно и малкото момиченце.\n\r\nВ съда дойдоха и много хора, за да подкрепят родителите на Дарина - Ваня и Георги Министерски. Двамата предявиха граждански иск от по 250 000 лева или общо 500 000 лева.\n\r\nАдвокатите на Викторио Коста Бугатевски и Петя Шопова предложиха да не се разпитват всички свидетели, а само част от тях, както и да се изслуша психиатричната и психологическата експертизи на Викторио, да бъдат разпитани и неговите родители, за да разкажат какви са били отношенията в семейството.\n\r\nПетчленният съдебен състав с председател Иван Коев реши, че делото ще се гледа по общия ред, тоест ще бъдат разпитани всички свидетели.\n\r\nПо време на заседанието Викторио демонстрира хладнокръвие. В началото пред медиите само каза, че са направили герой Георги Министерски.\n\r\nПо този повод извън залата - майката на Дарина обясни, че не може да тълкува \"какво иска да каже един психопат\".\n\r\nСъщинското дело започва на 22 януари, когато ще бъдат разпитани 12 свидетели.\n\r\nВ съда се събраха много от близките на убитите Дарина и Никол. Там е и семейството на подсъдимия. Близките на жертвите искат доживотен затвор за Викторио. \n\r\nРодителите на мъжа отказаха коментар.\n\r\nВерсията на Викторио Александров преди година беше, че няма никакъв спомен за убийствата.", "date": "2019.12.10", "title": "Убиецът Викторио в съда прехвърля вината върху Дарина"}
{"url": "https://www.dnes.bg/akoshtete-vqrvaite/2019/12/10/ne-sme-samo-nie-babite-kosatki-syshto-se-grijat-za-vnucite.432512", "text": "Косатките, които все още имат баби по майчина линия, оцеляват по-дълго в сравнение с останалите, особено когато храната е оскъдна, предаде Франс прес, позовавайки се на публикация в сп. \"Протоколи на Американската академия на науките\".\n\n\n\r\nИзследването хвърля светлина върху рядък феномен при бозайниците - менопаузата. Женските косатки спират да се възпроизвеждат, след като прехвърлят 30 или 40 години, но продължават да живеят десетилетия след това - феномен, който се наблюдава единствено при тях, при хората и при три вида китоподобни - белуги, нарвали и гринди, предава БТА.\n\r\nСпоред една от хипотезите тази характеристика, известна като \"ефект на бабата\" при човека, позволява на женски след менопауза да помагат на потомците си. Досега обаче теорията не е тествана при косатки.\n                    \n                    \n                \n                \n                \n                \r\n\"Това е първият пример за ефект на бабата при вид, различен от човека, който преминава през менопауза\", казва ръководителят на изследването Даниъл Франкс от Нюйоркския университет. \"Подобно нещо е наблюдавано и при слонове, при които обаче женските са способни да се размножават до края на живота си.\n\r\nЗа целите на изследването учените са анализирали данни за две групи косатки, обитаващи крайбрежията на щата Вашингтон, САЩ, и Британска Колумбия, Канада, събирани в продължение на 40 години.\n\r\nОтделните индивиди са идентифицирани по формата на плавниците, петната в близост до перката и разнообразните драскотини по телата им. Полът им е определен според различната пигментация около гениталиите, както и по размера на перката при възрастен екземпляр. Семейните връзки са идентифицирани чрез наблюдение на социалната организация в групите.\n\r\nУчените са се фокусирали върху 378 индивида, за които е установено, че имат баби по майчина линия. Специалистите са открили, че при екземплярите, чиято баба е починала в предходните две години, смъртността е с 4,5 процента по-висока, отколкото при останалите. Тази зависимост се е оказала още по-отчетлива, когато храната е била по-оскъдна.\n\r\nС какво се обяснява това? Учените по-рано са установили, че по-възрастните косатки се изявяват като бавачки, водят групите си към по-изобилни на риба води и споделят плячката с по-младите.", "date": "2019.12.10", "title": "Не сме само ние, бабите косатки също се грижат за внуците! "}
{"url": "https://www.dnes.bg/notifikacii/2019/12/10/kola-se-udari-v-benzinostanciia-niama-opasnost-ot-vzriv.432515", "text": "Кола се удари в колонка на бензиностанция в София, съобщи Нова тв.\r\n\r\nИнцидентът станал на натоварения булевард \"Цариградско шосе\".\r\n\r\nНа място веднага са изпратени няколко пожарни и полицейски екипи.\r\n\r\nТе успели бързо да обезопасят района. \r\n\r\nОпасност от взрив няма, уверяват властите.\r\n\r\nИнцидентът предизвика сериозно задръстване по главната пътна артерия в посока изхода на София.", "date": "2019.12.10", "title": "Кола се удари в бензиностанция, няма опасност от взрив"}
{"url": "https://www.dnes.bg/index/2019/12/10/otide-si-mari-fredrikson-glasyt-na-roxette.432516", "text": "След дълга борба с рака, на 61-години почина Мари Фредриксон, вокалистката на култовата шведска група Roxette.\r\nМари е издъхнала сутринта на 9 декември, а смъртта й потвърди шведският вестник Express, който публикува изявление на семейството й.\r\n\"С голямо прискърбие съобщаваме, че една от най-обичаните артистки ни напусна. Мари Фредриксон почина сутринта на 9 декември вследствие на болестта, с която се бори години наред. Съпругът ѝ Микаел Болиос и двете ѝ деца - Инес Жозефин и Оскар, страдат най-много за нейната загуба\", гласи то. \n\r\nВ изявлението още се посочва, че Мари ще бъде погребана в тесен семеен кръг.\r\nПрез 2002 година, докато спортува с мъжа си, Фредиксон започва да се чувства зле и по-късно колабира и получава гърч. Диагностицирана е с тумор на мозъка и претърпява операция за премахването му. Тя преминава през месеци на химио и лъчетерапия. Операцията я оставя сляпа с едното око и почти глуха с едното ухо. Дълго време й е трудно дори да говори.\r\n                \n                \n                Но тя не се отказва. В едно от интервютата си през 2015 година признава : \"Бяха трудни и дълги три години, но сега съм здрава. Вече не се подлагам на лечение\". За страха си от смъртта тя пише в един от соловите си проекти - The Change.\r\n\n\r\nМари успява да се върне на сцената заедно с Пер през 2009 година, а последният албум на Roxette излиза през 2016 година. Двамата обикалят и света, като се отбиват два пъти в България - през 2011 и 2015 година, когато отбелязват 30 години на сцена. Но още тогава Мари не изглежда добре - тя излиза на сцената придържана от колегите си и през цялото време пее седнала.\r\nПрез 2016 година тя официално се отказва от турнетата, малко преди премиерата на Good Karma. Тогава докторите я съветват да спре с музиката и да се фокусира върху здравето си.\r\nРодена на 30-ти май 1958 година, Мари започва музикалната си кариера в близкия град Халмщад. Там среща и бъдещия си партньор на сцената - Пер Гесле. Но преди това Мари Фредиксон пее в пънк групата Strul, а след като тя се разпада, се радва на успешна солова кариера и се превръща в един от най-обичаните и успешни шведски артисти.\r\nПриключението й заедно с Пер започва през 1986 година. Целта им е една - да се прочуят извън Швеция. И успяват - двамата се превръщат в неизменна част от световната музикална сцена.\r\nДебютният им сингъл Neverending Love, последван от албума Pearls of Passion ги превръща в още по-големи звезди в Скандинавия, но дори и тогава компаниите отказват да пуснат албума им в САЩ. Съдбата обаче си знае работата. Шведски студент в Америка носи копие на втория албум със себе си и моли радио DJ в Минеаполис да пусне The Look. Тогава Roxette получават световно признане. Това е първият им сингъл, който се изкачва на първо място в Billboard 100, а албумът Look Sharp! става платинен.\r\nПикът на славата на Roxette е през 80-те и 90-те години. Заедно Мари и Пер продават близо 80 милиона албума. А навсякъде по света Мари е позната като невероятен изпълнител на живо. Тя е страхотна в студиото, но нейното естествено място е сцената. Особено голям о признане им носи песента It must have been love, която е част от саундтрака на \"Хубава жена\". Едни от най-известните песни на дуото са Joyride, Listen To Your Heart, Fading Like A Flower и The Look. Пер Гесле също си спомни за дуетната си половинка в Twitter.\r\n\"Времето минава толкова бързо. Сякаш беше вчера, когато прекарвахме дни и нощи в малкия ми апартамент, споделяйки невъзможните си мечти. А каква мечта имахме възможността да споделим! За мен е чест, че срещнах таланта и допротата ти. Цялата ми любов отива за теб и семейството ти. Нещата вече няма да са същите\", написа Гесле.\r\n", "date": "2019.12.10", "title": "Отиде си Мари Фредриксон, гласът на Roxette "}
{"url": "https://www.dnes.bg/obshtestvo/2019/12/10/zapochva-panairyt-na-knigata-s-nad-70-literaturni-sybitiia.432508", "text": "\n47-ят панаир на книгата се открива в НДК днес. Форумът ще продължи до неделя, а публиката може да очаква десетки съпътстващи литературни събития.\r\n\r\nТова е най-мащабният книжен форум в България. Официалният старт ще бъде даден в 17 ч. \r\n\r\nКултурната програма на четвъртия етаж включва над 70 литературни събития - срещи с български и чужди автори, преводачи и издатели, както и премиери на най-новите книжни заглавия у нас. \r\n\r\nЩандовете на издателите ще работят от 10 до 20 ч.", "date": "2019.12.10", "title": "Започва Панаирът на книгата с над 70 литературни събития "}
{"url": "https://www.dnes.bg/stranata/2019/12/10/stylbishte-padna-v-kyrdjaliisko-uchilishte-niama-postradali.432517", "text": "Пропаднало е стълбище в СУ \"Отец Паисий\" в Кърджали. Инцидентът е станал преди обяд, в едно от междучасията, каза директорът на учебното заведение Златко Атанасов, цитиран от БТА. \n\r\nПо думите му няма пострадали ученици и учители, всички са евакуирани своевременно.\n\n\n\r\nСтълбището е между първия и втория етаж, и е видимо с проблеми. На мястото на произшествието веднага са пристигнали служители на РД \"ПБЗН\" и полиция, които са извършили оглед.\n\r\n\"Пропаднало е стълбището, евакуирани са децата, обявихме три неучебни дни. В момента заседава щабът при бедствия и аварии. Как ще продължи учебният процес, ще се реши по-късно, но при всички положения ще се наложи голям, фундаментален ремонт\", разказа Атанасов. \n                    \n                    \n                \n                \n                \n                \r\nПо думите му пропадането не е голямо, паднала е мазилка и са се образували пукнатини по отделни части на стълбищните клетки.\n\r\n\"Имало е винаги сигнали, че стълбището вибрира, но това е свързано с плочата и не касае ремонта, който наскоро бе направен в училището\", обясни Златко Атанасов.", "date": "2019.12.10", "title": "Стълбище падна в кърджалийско училище, няма пострадали"}
{"url": "https://www.dnes.bg/sofia/2019/12/10/gaz-izticha-ot-benzinostanciiata-na-carigradsko-bulevardyt-e-blokiran.432522", "text": "\nВременно е преустановено движението на превозни средства по бул. \"Цариградско шосе\" при 4-ти километър. Това съобщиха от пресцентъра на Столична община. \nПричината е катастрофата в бензиностанцията в района и изтичане на газ. \n\r\nОколо 5 тона газ са е имало в хранилището на колонката, от която има изтичане на пропан бутан. \n\r\nЗасега евакуирана е единствено бензиностанцията, но не и околните жилищни сгради, предаде . \n\r\nСпряно е движението и на градския транспорт в участъка от Площада на авиацията до бул. \"Брюксел\" в посока изхода на града.\n                    \n                    \n                \n                \n                \n                \r\nПрепоръката към гражданите е да избират алтернативни маршрути и да избягват района. \n\r\nГрадският транспорт, чиито линии минават край мястото на инцидента се движи с огромни закъснения. \n\r\nПропускат се част от автобусите, които се движат в локалното платно на Окръжна болница Св. Анна.\n\r\nКъм болницата се допускат линейки, които превозват спешни случаи. \r\n ", "date": "2019.12.10", "title": "Газ изтича от бензиностанцията на \"Цариградско\", булевардът е блокиран "}
{"url": "https://www.dnes.bg/notifikacii/2019/12/10/otkriha-remontiranata-klinika-po-onkologiia-v-sofiia.432518", "text": "\nМинистърът на здравеопазването Кирил Ананиев откри ремонтираната Клиника по медицинска онкология в Университетската специализирана болница за активно лечение по онкология УСБАЛО-София.\r\nПреди години тази част на сградата беше производствена база на Националния център по трансфузионна хематология, но днес с помощта на средства от Министерството на здравеопазването - 1,4 млн. лв., болницата има обновена клиника, отговаряща на всички европейски изисквания, каза Ананиев, цитиран от БТА.\r\nПредстои обновяването на Клиниката по нуклеарна медицина, в която ще има и техника, с която разполага само нашата болница, каза директорът на лечебното заведение д-р Стефан Константинов.\r\n                \n                \n                Просрочените дългове на болницата към август 2017 г. бяха 8 млн. лв., а към момента задълженията й са 1,8 млн. лв., посочи още министърът. Според директора й болницата ще завърши тази година без просрочени задължения.\r\nПрез лечебното заведение всяка година преминават 13 хиляди болни, като само през реновираната клиника - по 700 на месец, каза проф. Галина Куртева, началник на Клиниката по медицинска онкология.", "date": "2019.12.10", "title": "Откриха ремонтираната Клиника по онкология в София"}
{"url": "https://www.dnes.bg/business/2019/12/10/mlekari-ot-polsha-tyrsiat-pazari-u-nas-gotovi-sa-da-investirat.432519", "text": "Българското мляко е с много високо качествено ниво, продуктите са екологично чисти, каза пред журналисти в Сливен Станислав Дух, който е директор на отдел по технологични инвестиции в най-голямата полска млекопреработвателна фирма.\r\nПредставители на фирмата са в Сливен, като целта на визитата е да установят партньорски бизнес отношения с фирми от Сливенска област, които работят в сферата на млекопреработката и производството на млечни продукти.\r\nТе споделиха, че в Полша пазарът им е вече \"тесен\", изпълнили са всички пазарни ниши и затова търсят пазар в други страни. Смятаме, че България ще предостави добри условия за инвестиране и ще ни даде път към останалите страни от Балканския полуостров, посочи Дух.\r\n                    \n                    \n                \n                \n                \n                Сливен е с дългогодишни традиции в този отрасъл, заяви Владимир Русев, председател на Българо-полската търговска камара, който е сред организаторите на срещата, съобщава БТА.\r\nТой допълни, че гостите ще бъдат два дни в Сливенско, като им предстои да посетят местни мандри, където ще обменят специализирана информация, ще се запознаят с технологията, продуктите, капацитета и ще оценят възможностите за инвестиции.", "date": "2019.12.10", "title": "Млекари от Полша търсят пазари у нас, готови са да инвестират"}
{"url": "https://www.dnes.bg/notifikacii/2019/12/10/myj-zastrelia-4-dushi-v-bolnica-v-chehiia-i-izbiaga.432452", "text": "Неизвестен мъж откри огън в болницата в чешкия град Острава в североизточната част на Чехия. Загинали са 4 души. Това съобщи пред журналисти първият вицепремиер и вътрешен министър Ян Хамачек.\n\r\n„Неизвестен мъж е произвел няколко изстрела в една от сградите на областната болница в град Острава. Според досегашните данни са загинали 4 души, а други двама са тежко ранени“, съобщи министърът. \n\r\nПо думите му полицията издирва мъж с червено яке, висок около 180 см, пише РИА Новости.\r\nНа място са пристигнали полицаи и пожарникари. На пациентите е забранено да излизат от стаите си.\r\n\n\r\n \r\n ", "date": "2019.12.10", "title": "Мъж застреля 4 души в болница в Чехия и избяга"}
{"url": "https://www.dnes.bg/sport/2019/12/10/shefyt-na-mok-shte-se-syobrazim-s-reshenieto-na-uada.432451", "text": "МОК ще изпълни решението на Световната антидингова агенция да извади руските спортисти от международни състезания за четири години, заяви президентът на олимпийския комитет Томас Бах. \n\n\"Единственото, което мога да кажа е, че МОК е длъжен да се съобрази с решението на УАДА. Ако има обжалване, тогава решението на Арбитражния съд в Лозана ще бъде окончателно\", коментира Бах пред ТАСС.\r\n\r\nТой добави, че МОК прави всичко възможно Олимпиадата в Токио догодина да бъде чиста от допинг.\r\n\r\n\"МОК се придържа към политиката си за нулева толерантност към допинга. Усилията ни са в посока да хващаме нарушителите \", каза още Бах.\r\n", "date": "2019.12.10", "title": "Шефът на МОК: Ще се съобразим с решението на УАДА"}
{"url": "https://www.dnes.bg/rusia/2019/12/10/putin-zelenski-razmraziavane-no-mir-vse-ne-oshte.432442", "text": "Размразяване може би, но мир със сигурност не още. Избирането на Володимир Зеленски начело на Украйна и протегнатата му ръка към Русия позволиха да бъдат подновени преговорите и да се организира нова среща в \"нормандски формат\", пише в. \"Фигаро\".\n\r\nЗа френската дипломация, която инвестира много в тези преговори, снимката е от значение. Особено ако показва ръкостискане между украинския президент и Владимир Путин. Но като изключим няколкото символични мерки като нова размяна на военнопленници, четиристранната среща на върха - Русия, Украйна, Франция и Германия - в Париж няма да позволи нормализиране на ситуацията в Източна Украйна. Защото Путин несъмнено няма интерес от това. Със сигурност Донбас е бреме, което му струва скъпо и той би искал вдигане на западните санкции. Но за него този регион е и важен лост за влияние, допълва френското издание, цитирано от БТА.\n                    \n                    \n                \n                \n                \n                \r\n\"Срещата мина, войната остава\": с това заглавие в. \"Комерсант\" обобщава вчерашния лидерски форум. На срещата \"нормандската четворка\" в Париж лидерите не успяха да съгласуват по-нататъшно уреждане на конфликта в Донбас.\n\r\nРуският и украинският президент изказаха противоположни позиции по отношение на идеята за промени в украинската конституция, с които да се даде специален статут на двете непризнати републики в състава на Украйна.\n\r\nОсвен това в заключителния документ не се споменава изтегляне на силите на враждуващите страни по цялата линия на съприкосновение, без което е невъзможно да има пълно прекратяване на огъня, допълва руският вестник.\n\r\nОчертаваше се като изключително неравна битка. От едната страна, бивш офицер от КГБ и майстор без задръжки в правенето на интриги на глобалната сцена. От другата - бивш комик без никакъв опит в политиката и в използването на сила като инструмент в нея, понесъл вече удар от аферата с Доналд Тръмп, пише в. \"Ню Йорк таймс\".\n\r\nПървата среща на четири очи между Путин и Зеленски обаче далеч не се оказа лесна победа за руския лидер, а по-скоро мач с равен резултат. На нея бе постигнат скромен напредък към успокояването на конфликта в Източна Украйна, който продължава вече пет години и половина, допълва американският вестник. \r\n ", "date": "2019.12.10", "title": " Путин – Зеленски: Размразяване, но мир все не още"}
{"url": "https://www.dnes.bg/stranata/2019/12/10/izpisaha-postradaliia-rabotnik-ot-pojara-v-panteona-na-ruse.432449", "text": "Работникът, пострадал при пожара, избухнал вчера под купола на Пантеона на възрожденците в Русе, е изписан от болницата и е в стабилно състояние. Това съобщи БНТ.\n\n\r\nПожарът избухна вчера под купола на Пантеона на възрожденците в Русе. Костницата, в която са погребани над 30 български революционери, се ремонтира по проект. Хвръкнала искра е подпалила дървените греди от конструкцията на купола, като при инцидента е пострадал и работник.\n\r\nПантеонът на възрожденците в Русе се ремонтира от май месец тази година. При пожара вчера не е нарушено покритие в Пантеона.\n\r\nКамен Патриков от фирмата изпълнител на ремонтните дейности каза, че в момента се извършват хидроизолационни работи по проекта. За целта е необходима работа с горелка. Имало искра, която е подпалила дървената обшивка на купола.\n                    \n                    \n                \n                \n                \n                \r\n\"Пантеонът на възрожденците е национален паметни-костница и още във времето на неговото строителство, през зимата на 1977 година, неговите конструктивни проблеми възникват. От тогава има доста чести течове. С този проект Пантеонът като цяло се реконструира\", обясни проф. Николай Ненов, директор на Историческия музей в Русе.\n\r\nБлагодарение на бързата реакция на хората е предотвратена по-голяма трагедия.", "date": "2019.12.10", "title": "Изписаха пострадалия работник от пожара в Пантеона на Русе "}
{"url": "https://www.dnes.bg/stranata/2019/12/10/bageri-vliazoha-v-arman-mahala-v-plovdiv-butat-nezakonni-kyshti.432458", "text": "Местната администрация започна акция по събаряне на незаконни постройки в Пловдив.\r\n\r\nПолиция и багери влязоха в пловдивската \"Арман махала\". \r\n\r\nСред определените за бутане има и масивни сгради. \r\n\r\nВ една от тях се беше барикадирало 6-членно семейство, което отказваше да напусне дома си. След намесата на полицията обаче те напуснаха дома си.\r\n\r\nАкцията се провежда, след като за някои от нелегалните обекти години наред общината е водила дела и решението за премахването им е одобрено от съда преди дни.\r\n\r\n\"Трябва да бъдат съборени четири постройки. Тяхното премахване е обезпечено със заповеди, които са поне на три години. Минали са през всички инстанции, на които са били обжалвани. Общината е спечелила делата. На засегнатите са предложени общински жилища, но те са ги отказали. Не мога да кажа защо не искат да се преместят в тях\", посочи Петър Фурнаджиев от община Пловдив пред Нова тв.", "date": "2019.12.10", "title": "Багери влязоха в \"Арман махала\" в Пловдив, бутат незаконни къщи"}
{"url": "https://www.dnes.bg/notifikacii/2019/12/10/jertvite-na-streleca-v-bolnica-v-chehiia-veche-sa-shest.432462", "text": "\r\nШестима души са загинали при стрелбата, открита от мъж в болница в чешкия град Острава. Това съобщи министърът на здравеопазването Адам Войтех.\n\r\nДвама души са тежко ранени.\r\nПремиерът Андрей Бабиш съобщи в ефира на чешката обществена телевизия, че нападателят е стрелял от близко разстояние. Четирима души са убити на място, а двама са издъхнали по-късно от раните си, добави той.\n\r\nНападателят е избягал и сега се издирва от полицията. Негова снимка беше разпространена от органите на реда.\n\r\nСигналът за стрелбата е бил подаден в 7,19 ч. местно време, а първите полицаи са били на мястото в 7,24 ч., съобщи чешкото МВР в Twitter. \n                \n                \n                \r\nОт полицията приканиха всички, които имат информация, да помогнат за издирване на нападателя, като се предупреждава за максимална предпазливост.\r\nНяма информация какъв може да е мотивът за деянието.\r\nЗдравното заведение е евакуирано, предаде Асошиейтед прес. По информация на в. \"Днес\" нападението е извършено в чакалнята на клиниката по травматология в болницата. \n\r\n ", "date": "2019.12.10", "title": "Жертвите на стрелеца в болница в Чехия вече са шест"}
{"url": "https://www.dnes.bg/obshtestvo/2019/12/10/na-koleden-bazar-no-v-rumyniia-bylgarska-rech-oglasia-bukuresht.432446", "text": "\n\r\nНад 130 коледни къщички, в които се предлагат традиционни ястия, греяно вино, голяма елха, коледни украшения, огромна сцена за концерти, ледена пързалка, въртележка и къщата на Дядо Коледа - това предлага Коледният базар в Букурещ, който в последните години се превърна в любима дестинация за много българи, съобщава в свой репортаж БТА.\n\r\nДо един от входовете се намира щандът с добре познатите румънски козуначени коминчета. Опашката пред тях не намалява, като срещу 15 леи можем да си купим 400 грама от сладкото изкушение.\n\r\nНа един от щандовете с греяно вино продава 24-годишният Александро. Младежът е от Букурещ и признава, че Коледният базар се посещава от значителен брой туристи, като много от тях са от България.\n                    \n                    \n                \n                \n                \n                \r\n\"Базарът е пълен с хора, а една от основните причини за това е, че много музиканти пеят на сцената и артисти участват в пърформанси\", казва Александро. А за виното, което предлага, обяснява, че е от района на Вранча. \"Това е едно от най-вкусните вина в Румъния. В този регион се произвежда много вино\", разяснява младият мъж. По думите му клиентите предпочитали греяното вино да е сладко и с подправки - с канела, карамфил, портокал или лайм. Малцина го харесвали да го пият чисто.\n\r\nДървените къщички на базара са разделени на категории - щандове с ръчно изработени предмети, декорация, продукти, произведени в Румъния, кулинарна зона и коледни сладкиши. Можете да видите ръчно изработени стъклени коледни топки, като според големината им е и цената - между 20 и 40 леи. В този диапазон се предлагат и коледните фигурки от дърво.\n\r\nОт други щандове може да се закупят керамични съдове, кашкавал, сирена, пушени колбаси, риба, домашно направени сладки, шоколади, медени бисквити, мекици... А край голямата елха  се намира къщичката на Дядо Коледа, в която децата могат да оставят своите писма с желаните подаръци. В определен часови интервал ги посреща и белобрадият старец със своите елфи. Отвън е поставен и голям сандък, който е част от благотворителна кампания под наслов \"И вие можете да бъдете Дядо Коледа!\". Инициативата призовава в него посетителите да оставят своето дарение - от книги или играчки, за деца в неравностойно положение.\n\r\nПрез цялото време на базара се чува родна реч. Българи от различни градове в страната - от Русе, Варна, Силистра, Шумен, Плевен, избягали от ежедневието, са дошли да се заредят с коледно настроение. Някои от тях са пътували до румънската столица като част от екскурзия, която немалко наши туристически агенции предлагат, а други са решили да си организират пътуването сами.\n\r\nСрещаме Елена и Ваня от Плевен. Двете жени обясняват, че са се записали на еднодневна екскурзия за по 35 лева на човек. \"Искахме да видим Коледния базар в Букурещ. Преди това имахме автобусна разходка, за да разгледаме забележителностите на града, а също и посещение в голям мол\", казват те. По думите им плюсовете дали ще пътуваш организирано, или индивидуално, са различни.\n\r\n\"Предимството е, че екскурзоводите знаят всичко - къде и какво. Къде цените са достъпни и са близки до нашите, откъде да пазаруваме и откъде - не, от какво да се пазим. Ако дойдем семейно, ще е с приспиване. Ще имаме повече време да разгледаме града, но ще похарчим повече пари. А еднодневната екскурзия е само за разходка и забавление\", обясняват Елена и Ваня.\n\r\nМалко по-натам се заговаряме с Дамян и Василка от Шумен. Двамата също са се записали на екскурзия. \"Не сме идвали в Букурещ и искахме да видим как изглежда в навечерието на коледните празници. За ден сме - тръгнахме сутринта и ще се върнем вечерта. Разнообразието да излезем от ежедневието - това ни доведе на Коледния базар\", обясняват двамата.\n\r\nА след като разгледате базара, може да обиколите с превозното си средство основните булеварди на града, които греят с богата коледна украса - от светещи звездички, ангели и пеперуди, през планети от слънчевата система, та до \"висящи полилеи\". От няколко кръстовища светещи елементи и надписи ни напомнят, че Букурещ е и един от 12-те града, които ще бъдат домакин на Европейското първенство по футбол през идната година.\r\n", "date": "2019.12.10", "title": "На коледен базар, но в Румъния. Българска реч оглася Букурещ"}
{"url": "https://www.dnes.bg/obshtestvo/2019/12/10/otdeliame-po-100-leva-za-pokupka-na-izkustvena-elha.432444", "text": "Българинът отделя средно между 100 и 110 лева за покупка на декоративно коледно дръвче, което е около 10% повече в сравнение с миналата година. Това показва проучване на единствената фабрика за производство на изкуствени елхи на Балканите, която се намира в гр. Раковски.\n\n \n\r\nПроучването е проведено и в Румъния, Унгария, Сърбия, Хърватска, Македония, Словения, Австрия, Босна, Херцеговина, Словакия и Чехия. Приблизително толкова средства заделя и едно семейство в Румъния, Македония, Сърбия, Босна, Херцеговина (50-55 евро). Около 20% повече средства отделят в Унгария, Словакия, Чехия и Хърватска (70-75 евро), а най-много - в Словения и в Австрия (110 евро). Семействата инвестират все по-големи суми в коледни елхи, като разликата между столиците и останалите големи градове се заличава все повече.\n                    \n                    \n                \n                \n                \n                \r\nИзборът и украсяването на коледна елха е традиция в цял свят. Има обаче различия в предпочитанията към цвят, модел, големина и украса в различните страни в Европа.\r\nЗелено и снежнобяло най-предпочитаните цветове.\n\r\nНай-популярният цвят във всички 12 страни и тази година е зеленият. Най-много се търсят елхи, наподобяващи естествените. Семействата предпочитат както класически зелен цвят, така и различни нюанси зелено. Любопитно е, че в държави като Австрия, Унгария, Словакия и Чехия семействата избират един и същ цвят както за елха, така и за украса - нещо, което не е характерно а държавите на Балканите.\n\r\nНай-популярният модел елха през 2018 г. в Европа е 3D елхата. Тя е най-близо до естествената и прилича на борчетата в скандинавските страни. 3D елхата е зелена, обемна, с триизмерни иглички и наподобява истинска както от 2 метра, така и от 2 см разстояние.\n\r\n„Заснежени елхи“ също са предпочитан модел. Те са посипани със сняг – така както е в природата при повей на вятъра или падане на преспи. Клоните са натежали и са обърнати надолу. Този модел няма нужда от украса. „Снегът“ за него „съхне“ в специални производствени помещения,  при специална температура, а технологията е такава, че снегът да „не пада“ от елхичката. Заснежени“ елхи най-много се търсят в Австрия, Унгария, Чехия, Словения и Словакия. Радват се на интерес и у нас. На елхи в червено, синьо, розово, оранжево все още се спират семейства и търговски центрове в Македония и Хърватска, макар че модата им вече отшумява.\n\r\nНай-важният критерий за избор в 12-те страни, където е направена анкетата, е визията на елхата. Семействата държат елхата да е „реалистична“- максимално близка до естествената. На второ място е критерият височина, а на трето - цена. Навсякъде най-търсената елха е висока 2.20 метра. Тенденцията е декоративните коледни дръвчета да са все по-високи, за да \r\nима повече място под тях за подаръци.\n\r\nВ Хърватия, Сърбия, Македония и Словения се търсят и елхи за външни условия, като семействата ги поставят на двора, в градината пред къщата и украсяват с LED светлини. За България все още такава тенденция не е много разпространена.\r\n \r\nСемействата сменят своята елха най-често на 5 години, а най-рядко - след десетата. Все повече внимание се обръща на съхранението на елхата, като в Централна и Западна Европа има ръст в търсенето на аксесоари за това. Онлайн ръст на продажбите на коледни дръвчета се наблюдава ежегодно, във всяка една от 12-те държави. Най-голям е този ръст в Хърватия, Словения, Австрия и България (15% за 2018 г. спрямо 2017 г.).\r\n \r\nБългария е сред водещите производители на изкуствени елхи в Европа. Над 70% от българското производство се изнася в Румъния, Унгария, Сърбия, Хърватска, Северна Македония, Словения, Австрия и др. От началото на този сезон досега са продадени около 190 000 български декоративни елхи, но производителите им очакват продажбите да достигнат около 260 000.", "date": "2019.12.10", "title": "Отделяме по 100 лева за покупка на изкуствена елха"}
{"url": "https://www.dnes.bg/sofia/2019/12/10/karlos-kontrera-podkrepiame-vdiganeto-na-danycite-v-sofiia.432456", "text": "Председателят на транспортната комисия към СОС Карлос Контрера (ВМРО) обяви, че следващата седмица започва разглеждане на транспортната задача на обществения транспорт и се предвиждат повече средства за по-удобен и бърз градски транспорт, съобщава пресцентъра на ВМРО.\n\n \n\r\nПо време на заседанието на комисията на 9 декември се проведе дебат върху предложението на кмета на Столична община за промяна на данъците – данъкът върху МПС и данъкът върху възмездното придобиване на имущество. Общинските съветници спориха дали на този етап е необходима такава стъпка и какъв ще е ефектът от нея. Според прогнозите на Столична община прекият ефект ще бъде увеличаване на приходите с 18 млн. лв. от данъка върху МПС и с около 20 млн.лв. от данъка върху възмездното придобиване на имущество.\r\n                    \n                    \n                \n                \n                \n                \n\r\nКарлос Контрера разви тезата, че значителна част от средствата са предвидени за подобряване на обществения транспорт и даде няколко примера в тази посока.\n\r\nЗа целите на настоящата комисия ще се фокусирам само върху един аспект – транспортната задача на обществения транспорт за 2020 г. На първо място – пускането в експлоатация на Трети метродиаметър през 2020 г. ще наложи увеличаване на транспортната задача на „Метрополитен“ ЕАД с приблизително 900 000 км, които трябва да бъдат разчетени, съответно разплатени. \n\r\nПреминаването на линии 84, 184 и 123 от Столичен автотранспорт към Столичен Електротранспорт (който ще ги обслужва с електробуси) съответно ще доведе до заплащане на по-висока цена на километър пробег, тъй като цената на Столичен електротранспорт е по-висока от тази на САТ.\n\r\n„Следва да имаме предвид и че допълнителни средства ще са нужни за разширяване на ремонтната програма за вътрешно кварталните улици, както и за отчуждаване на терени за улици и за изграждане на улици“, коментира Контрера. \n\r\nКарлос Контрера изрази учудване, че БСП наричали повечето средства за градски транспорт „запушване на дупки“ и то при положение, че те непрекъснато предлагали да се увеличат средствата за обществен транспорт. Според Контрера допълнителното финансиране е предназначено и за намаляване на интервалите на движение, за което имало предложения от различни райони и квартали. Представителят на ВМРО смята, че БСП и представителите на „Демократична България” нямат ясна позиция, а увъртат по темата с данъците.\n\r\nНе може непрекъснато да искаш повече пари за инвестиции, но да не даваш нито едно решение откъде да дойдат те. Смятам за абсурдно предложението на „Демократична България“ да се увеличат данъчните оценки на имотите, защото това щяло да доведе до покачване както на данъка върху недвижимите имоти, така и на такса смет при това за целия град. \n\r\nКонтрера обяви, че в София има регистрирани над 770 000 автомобила и около половината от тях (395 000) са с ЕВРО 1 или 2, т.е. от най-цапащите.\n\r\nПредложенията на госпожа Фандъкова, макар и да не са популярни, са правилни и затова трябва да бъдат подкрепени. В политиката не всички мерки са консенсусни, завърши Контрера.", "date": "2019.12.10", "title": "Карлос Контрера: Подкрепяме вдигането на данъците в София"}
{"url": "https://www.dnes.bg/notifikacii/2019/12/10/levski-sreshtu-ludogorec-v-1-4-finalite-za-kupata.432471", "text": "Левски ще посрещне Лудогорец в дербито на 1/4-финалите за Купата на България. Победителят ще бъде определен в един мач, а срещите ще се играят през пролетта на 2020 година.\r\nЦСКА пък извади късмет с жребия, като ще домакинства на Ботев Враца.\r\nНосителят на Купата на България Локомотив Пловдив ще посрещна ЦСКА 1948, а Ботев Пловдив гостува на Ботев Гълъбово.\r\n", "date": "2019.12.10", "title": "Левски срещу Лудогорец в 1/4-финалите за Купата"}
{"url": "https://www.dnes.bg/akoshtete-vqrvaite/2019/12/10/otkriha-pregyrni-me-pyrvata-detska-galeriia-za-izkustvo.432453", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ателие \"Прегърни ме\" вече има свое собствено ново пространство. В ателието целогодишно се организират занимания за деца, лишени от родителски грижи. А днес галерията, носеща същото име, разположена на ул. \"Георги Раковски 63\", ще продължи същата традиция. \n\r\n\"Това е много голяма крачка за нас, сбъдната мечта. В галерията ще могат да творят и малките, и големите ни деца, както ние ги наричаме\", казва  пред Милена Нейова, която създава ателието преди 14 години. \n\r\nГалерията се откри с изложбата \"Сляпата Вайша\", представяща рисунки по разказа на Георги Господинов. Освен това децата на Ателие \"Прегърни ме\" получиха възможността да довършат историята със собствен финал според собствения си поглед и вдъхновение. \n                    \n                    \n                \n                \n                \n                \r\nОткриването на първата детска галерия за изкуство беше уважено от множество гости, които през годините са помагали в дейността на ателието и са станали свидетели на целия му извървян път до момента. \n\r\nА на сцената актрисата Ани Вълчанова прочете на всички гости разказа \"Сляпата Вайша\" и отправи призив към всички присъстващи в най-новото културно средище в София.", "date": "2019.12.10", "title": "Откриха \"Прегърни ме\" - първата детска галерия за изкуство"}
{"url": "https://www.dnes.bg/zvezdi/2019/12/10/pochina-myjyt-prevyrnal-ledenata-kofa-v-hit.432461", "text": "Питър Фрейтс превърна предизвикателството \"ледена кофа\" в хит през 2014 г. Предизвикателството събра милиони за изследването на амиотрофичната латерална склероза, съобщават БТА. \r\n\r\nБившият бейзболист от отбора на университета в Бостън Колидж започна предизвикателството, в което хората се поливаха с кофи ледена вода, за да се обърне внимание на болестта Амиотрофична латерална склероза (АЛС), позната още като Болестта на Лу Гериг и да се намери лек за нея. \r\n\r\nСамият той е бил диагностициран с болестта на 27-годишна възраст. \r\n\r\n\"Ледената  кофа\" събра повече от 220 милиона долара през 2014 г.\r\nВ предизвикателството се включиха милиони хора, сред които и известни личности като Опра Уинфри, Марк Зукърбърг, Стивън Спилбърг, Робърт Дауни младши и много други. \r\n ", "date": "2019.12.10", "title": "Почина мъжът, превърнал \"ледената кофа\" в хит "}
{"url": "https://www.dnes.bg/stranata/2019/12/10/policiiata-lovi-mente-taksita-vyv-veliko-tyrnovo.432460", "text": "Специализирана полицейска операция за предотвратяване извършването на нерегламентирани таксиметрови превози се проведе на територията на ОДМВР – Велико Търново в периода 6-8 декември, съобщиха от полицията.\n\r\nВ акцията са участвали и  служители на Областните отдели на \"Автомобилна администрация\" във Велико Търново и Русе.\r\n\r\nПроверени са 49 автомобила и 49 граждани. Съставени са 9 акта, от които 6 по Закона за движение по пътищата и са наложени 7 глоби по фиш.\r\n ", "date": "2019.12.10", "title": "Полицията лови менте таксита във Велико Търново "}
{"url": "https://www.dnes.bg/rusia/2019/12/10/pochina-bivshiiat-kmet-na-moskva-iurii-lujkov.432477", "text": "Почина бившият кмет на Москва Юрий Лужков.\r\nПо информация на телевизия РЕН ТВ Лужков е починал в клиника в Мюнхен, където му е била направена сърдечна операция. \n\r\nЮрий Михайлович Лужков е роден на 21 септември 1936 г. в руската столица. През 1958 г. завършва Московския институт по нефтохимическа и газова промишленост със специалност инженер-механик.\n\r\nОт 1974 г. работи в министерството на химическата промишленост. \n\r\nПрез 1987 г. Лужков става първи заместник-председател на Московския градски изпълком.\n\r\nТри пъти е избиран за кмет на Москва – през юни 1996 г., през декември 1999 г., през декември 2003 г., припомня РИА Новости.\r\nПрез 2010 г. с решение на тогавашния руски президент Дмитрий Медведев Лужков беше уволнен от поста си „заради загуба на доверие“. През септември 2016 г. президентът Владимир Путин го награди с орден „За заслуги към Отечеството“ IV степен.\r\n                    \n                    \n                \n                \n                \n                В продължение на 9 години (2001—2010 г.) Лужков беше и съпредседател на Висшия съвет на партията „Единна Русия“, която напусна веднага следкато напусна и кметския пост. \n\r\n ", "date": "2019.12.10", "title": "Почина бившият кмет на Москва Юрий Лужков"}
{"url": "https://www.dnes.bg/obrazovanie/2019/12/10/kakvi-sa-prichinite-za-loshite-rezultati-na-bylgarskite-uchenici.432476", "text": "При последното проучване PISA се видя спад в уменията на българските ученици в областите по четене, математика и природни науки. Предполагаемите причини за това коментираха Гергана Бенева, учител по български език и култура в 119 СУ \"Акад. Михаил Арнаудов\", и Мила Иванова, специалист \"Развойна дейност и оценка на въздействието\" във фондация \"Заедно в час\", в предаването \"Смарт час\" по . \n\r\nМила Иванова смята, че учениците не могат да усвояват базисната материя в училище, или с други думи, че не могат да учат. \n\r\n„Когато казваме, че учениците не умеят да учат, това не е обвинение към тях. Ключово е да си кажем, че това е продукт на системата, в която работим, а те са потребителите на тази система“, сподели Иванова. \n                    \n                    \n                \n                \n                \n                \r\nГостите коментираха основните причини за резултатите от проучването. Като една от основните причини посочиха растежът на броя деца, чиито майчин език не е българския. \n\r\nЦялото интервю можете да изгледате ", "date": "2019.12.10", "title": "Какви са причините за лошите резултати на българските ученици? "}
{"url": "https://www.dnes.bg/stranata/2019/12/10/po-chisto-nebe-chak-v-ponedelnik-sniag-shte-trupa-prez-sledvashtiia-uikend.432433", "text": "Средиземноморски циклон наближава Балканския полуостров и ще донесе валежи в западните части, прогнозира дежурният синоптик на НИМХ Анастасия Стойчева пред БНТ. \n\n\r\n\"При нас още тази вечер, късния следобед в югозападните райони ще започнат валежи. Това ще повдигне водите в Струма и Места. Значителни валежи не очакваме. В сряда в Южна България и Предбалкана ще има основно валежи главно от дъжд, над 1200-1300 м от сняг. Тогава в нощните часове валежите от дъжд ще преминат за кратко и в сняг\", допълни тя.\r\n \r\nСпоред нея в четвъртък ще има превалявания, които ще вдигнат мъглите. \n\r\n\"Заради многото влага, веднага след преминаването, ще има отново условия за образуване на мъгли. В котловините има голяма вероятност от мъгли. През почивните дни ще има леко застудяване, което отново ще вдигне мъглите. Динамиката продължава\", обясни Стойчева.\n                    \n                    \n                \n                \n                \n                \r\n\"В началото на следващата седмица вече ще видим и по-чисто небе. Ще видим сняг веднъж сряда през нощта, а след това и около почивните дни, когато за кратко нахлува студен въздух. Засега за Коледа не се вижда да има снежна покривка\", каза синоптикът.\r\nА за днес е обявен жълт код за опасно намалена видимост и мъгли за цяла Западна и в южната половина на Централна България.\n\r\n\"В София в последните дни имаше високо съдържание на фини прахови частици във въздуха и опасност от увеличаване на острите респираторни заболявания. Най-благоприятните температури за формиране на мъгла са от минус 5 до плюс 5 градуса\", обясни още Анастасия Стойчев.\n\r\nВ София, като котловинно поле, характеристиките на атмосферната циркулация са благоприятни за формирането на мъгла.\n\r\nСтойчева каза, че мръсният въздух може да бъде прочистен само от вятър. \n\r\nДекември и януари са най-характерните месеци за сформиране на мъгла в София.", "date": "2019.12.10", "title": "По-чисто небе чак в понеделник, сняг ще трупа през следващия уикенд "}
{"url": "https://www.dnes.bg/stranata/2019/12/10/jylt-kod-za-gysta-mygla-no-zelen-bilet-niama.432417", "text": "Въпреки повишените стойности на фини прахови частици през вчерашния ден и прогнозата на Националния институт по метеорология и хидрология за жълт код за мъгла през днешния, \"зелен билет\" така и няма да се издава от Столичната община.\r\nОт там съобщават, че продължават да следят актуалната обстановка и имат готовност при регистрирани над 200 мгк/куб.м среднодневни превишения да  въведат \"зелен билет\".\n\n\r\nПредупреждението за гъста мъгла вчера беше в пет области. За днес жълт код е обявен за тринайсет области.  Това са София-град, София-област, Благоевград, Видин, Враца, Кърджали, Кюстендил, Монтана, Перник, Пазарджик, Пловдив, Хасково, Стара Загора.\r\n                    \n                    \n                \n                \n                \n                Мерките, които Столична община предлага е въвеждането на безплатни буферни паркинги за всеки, който остави колата си и използва градския транспорт.\n\r\nОт пресцентъра на Общината призовават гражданите, които имат възможност, да не използват личните си автомобили, а тези, които се отопляват на твърдо гориво - да преминат на алтернативно отопление. \n\r\nНа сайта https://air.sofia.bg всички граждани могат да следят в реално време измерваните стойностите на ФПЧ, прогнозите за следващите дни, както и допълнителните мерките, които Столична община въвежда, в дните с по-високи нива на замърсяване.\r\nОт началото на декември работи и специално мобилно приложение, което известява за предприетите мерки при повишена концентрация на ФПЧ. SofiAir може да се свали и използва на телефони с Android и iOS операционни системи.\r\n ", "date": "2019.12.10", "title": "Жълт код за гъста мъгла, но \"зелен билет\" -  няма!"}
{"url": "https://www.dnes.bg/televizia/2019/12/10/skandal-v-ispaniia-seksualno-posegatelstvo-v-big-bradyr.432419", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Скандал в Испания заради реалити шоуто \"Биг Брадър\". Причината – сексуално посегателство над участничка във формата от друг участник и последвала вълна от гневни реакции. Заради случилото се много големи компании изтеглиха рекламите си от \"Биг Брадър\".\n\r\nИнцидетът се случва по време на излъчването на риалито шоуто през 2017 година. Една от участничките Карлота Прадо е малтретирана от друг съквартирант в къщата на \"Биг Брадър\" след купон предишната вечер, съобщава . \n\r\nМомичето е извикано в изповедалнята. Там тя вижда кадрите от кошмарната нощ и избухва в плач. Дори моли \"Биг Брадът\" да спре записа и иска успокоително. Всичко от случилото се остава само в изповедалнята и не му се дава гласност. Две години по-късно обаче кадрите излизат на бял свят като част от разследване на испански сайт. И така скандалът избухва. \n                    \n                    \n                \n                \n                \n                \r\nНасилникът отхвърля обвиненията. Според психолози инцидентът хвърля светлина върху един сериозен проблем на риалити форматите - фактът, че всяка продуцентска компания сама определя какви социални и етични норми да следва. \n\r\nПричината - фактът, че момичето е извикана в изповедалнята пред камерите. След това Карлота е изкарана от шоуто, за да получи психологическа подкрепа, а Лопес е отстранен. Критици поискаха отмяната на \"Биг Брадър\" и попитаха дали риалити телевизията - индустрия, която винаги се е движела по ръба на скандала, сега е паднала чак толкова ниско. А много големи компании изтеглиха поръчаните реклами в шоуто.", "date": "2019.12.10", "title": "Скандал в Испания: Сексуално посегателство в \"Биг Брадър\""}
{"url": "https://www.dnes.bg/obshtestvo/2019/12/10/bylgariia-na-52-ro-miasto-sred-visokorazvitite-strani.432415", "text": "\r\nСтраната ни заема 52 място с резултат 0,812 в списъка от 189 държави по Индекс на човешко развитие (Human Development Index). Това се казва в Доклада за развитие на човечеството за 2019 г., изготвен от Програмата за развитие на ООН (ПРООН) и характеризиращ човешкото развитие в света въз основа на показателите за 2018 г.\n\r\nПо този показател България е сред водещите балкански държави. Преди нас са само Словения (24 място), Кипър (31 място), Гърция (32 място) и Хърватия (46 място). Веднага след нас са Черна гора и Румъния, а Турция е 59. Тези три държави също влизат в групата с много високо ниво на човешко развитие, предаде \"Монитор\".\n\r\nСърбия оглави групата на втората категория държави по човешко развитие. Тя е едва на 63 място с показател 0,799.\n                    \n                    \n                \n                \n                \n                \r\nДокладът за развитие на човечеството е независим отчет на Програмата за развитие на ООН, изготвен от водещи световни учени и експерти в областта на развитието и сътрудничеството.\n\r\nС най-висок индекс на човешко развитие през 2019 г., както и през миналата, е Норвегия (0,954), следвана от Швейцария (0,946), Ирландия (0,943), Германия и Хонконг (по 0,939)", "date": "2019.12.10", "title": "България на 52-ро място сред високоразвитите страни"}
{"url": "https://www.dnes.bg/snimka-na-denia/2019/12/10/i-dnes-mygla-slynce-shte-ima-predimno-v-iztochnite-raioni.432416", "text": "Времето на 10 декември ще е студено. Минималните температури ще са между минос 5 и 0 градуса. От запад облачността ще се увеличава и късно вечерта в крайните югозападни райони ще превали дъжд. На места там ще има условия за поледици. Предимно слънчево ще остане в източните райони, а в низините и котловините ще се задържи мъгливо през целия ден. Почти тихо ще е в Източна България, със слаб южен вятър. Максималните температури ще са между 7 и 12 градуса, по-ниски ще са температурите в районите с трайна мъгла.\r\nНад Черноморието ще е предимно слънчево. Сутринта на места видимостта ще е намалена. Ще духа слаб южен вятър. Максималните температури ще са 10-12 градуса. Температурата на морската вода ще е 12-13 градуса. Вълнението на морето ще е 1-2 бала.\r\n                \n                \n                Над планините от запад ще се заоблачава. Късно вечерта в масивите от Югозападна България ще завали слаб сняг, под 1200 метра - дъжд. Ще духа слаб до умерен южен вятър. Максималната температура на 1200 метра ще е около 7 градуса, на 2000 метра - около 0 градуса.\r\nАтмосферното налягане ще е по-ниско от средното за месеца и ще остане без съществена промяна. През нощта срещу сряда и в сряда ще преобладава облачно време, главно в Южна България и в Предбалкана ще превалява, съобщава БТА.\r\nПреваляванията ще са предимно слаби и предимно от дъжд, над около 1300 метра - от сняг, но в нощните часове и на места в Предбалкана и по-високите котловинни полета дъждът ще се примесва и временно ще преминава в сняг. Вятърът ще се ориентира от изток-североизток, ще бъде слаб, в източните райони до умерен.\r\n \r\nВ четвъртък слаб дъжд ще превалява на места в източните райони, в процес на спиране, а от запад ще започне разкъсване на облачността. До края на деня вятърът ще се ориентира от югоизток.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.12.10", "title": "И днес мъгла. Слънце ще има предимно в източните райони"}
{"url": "https://www.dnes.bg/eu/2019/12/10/neravenstvoto-v-iztochna-evropa-moje-da-dovede-do-bezredici-kato-v-chili.432424", "text": "Засилващото се неравенство в Източна Европа може да доведе до безредици, подобни на тези в страни като Чили, предупреждава ООН, цитирана от ДПА и БТА.\r\nПрограмата на ООН за развитие (ПРООН) публикува вчера доклад, в който се посочва, че средната класа в Източна Европа и Централна Азия се свива. Около пет милиона души са престанали да принадлежат към нея в периода между 2014 и 2017 г.\r\nМиряна Сполярич Егер, директорка на ПРООН за Източна Европа и Централна Азия (в който регион се включват Западните Балкани, Турция и бившите съветски републики без Русия) заяви пред ДПА, че в страните от региона не е имало масови протестни движения, а спорадични демонстрации и политически конфликти, свързани с представата за безпомощност на обикновените хора.\r\n                    \n                    \n                \n                \n                \n                \"Като се вгледате в случващото се в Чили, ще видите, че това не е изолиран случай. Проблемите много си приличат\", отбеляза Сполярич Егер.\r\nВ Чили, която доскоро бе възприемана като стабилна страна, от октомври има демонстрации с искания за по-високи доходи, по-добро здравеопазване и по-високи данъци за богатите.\r\nСредната класа на Източна Европа и Средна Азия се свива, тъй като икономическият растеж в региона е силно зависим от потреблението и добива на суровини, изтъкна Сполярич Егер.\r\n\"Това е растеж без създаване на работни места\", казва тя, като подчертава, че това е причината хората от този регион да емигрират в Западна Европа и Русия.\r\nСъстоянието на околната среда също играе роля за свиването на средната класа. Климатичните изменения са засегнали 25 милиона души и са причинили щети на стойност 80 милиарда долара в Източна Европа и Централна Азия през последните 30 години, заяви Сполярич Егер.\r\n ", "date": "2019.12.10", "title": "Неравенството в Източна Европа може да доведе до безредици като в Чили!"}
{"url": "https://www.dnes.bg/world/2019/12/10/vrychvat-nobelovite-nagradi-za-2019.432425", "text": "Нобеловите награди за постижения в науката, литературата и икономиката ще бъдат връчени днес в Стокхолм, а Нобеловата награда за мир - в Осло, предадоха световните информационни агенции.\r\nНаградите, почетните дипломи и златни медали в Стокхолм по традиция връчва кралят на Швеция Карл ХVI Густав в градската концертна зала.\r\nНобеловата награда за мир се връчва в кметството в Осло, предаде БТА. Етиопският премиер Абий Ахмед спечели Нобеловата награда за мир за 2019 г. за усилията да постигне мир и международно сътрудничество и за решаващата си инициатива за уреждане на граничния конфликт между Етиопия и съседна Еритрея.\r\nНобеловата награда за физиология или медицина спечелиха американците Уилям Кейлин и Грег Семенза и британецът Питър Ратклиф за открития как клетките усещат и се приспособяват към наличието на кислород.\r\nКанадецът Джеймс Пийбълс и швейцарците Мишел Майор и Дидие Кело спечелиха Нобелова награда за физика за принос в разбирането на това как се развива Вселената.\r\n                    \n                    \n                \n                \n                \n                Американците Джон Б. Гудинаф и Стенли Уитингам и японецът Акира Йошино спечелиха Нобеловата награда за химия за разработването на литиево-йонните батерии.\r\nНобеловата награда за литература спечели британският писател Казуо Ишигуро за романите, \"които с голяма емоционална сила разкриват бездната, разтваряща се пред илюзорното ни чувство за връзка със света\".\r\nПолската писателка Олга Токарчук спечели Нобелова награда за литература за 2018 г., защото миналата година тя не беше присъдена, а австрийският писател Петер Хандке спечели Нобелова награда за литература за 2019 г.\r\nНосителите на Нобеловата награда за икономика за 2019 г. са Абхиджит Банерджи, Естер Дюфло и Майкъл Креймър за \"техния експериментален подход към борбата с глобалната бедност\".\r\nПървата Нобелова награда е връчена в Сен Тропе през 1901 г. - пет години след смъртта на Алфред Нобел. Всяка награда може да бъде присъдена най-много на трима номинирани. Тя се състои от златен медал, диплом и парична сума. Паричната равностойност на наградата за всяка категория е 9 милиона крони шведски крони (915 300 долара).", "date": "2019.12.10", "title": "Връчват Нобеловите награди за 2019"}
{"url": "https://www.dnes.bg/stranata/2019/12/10/techyt-na-egn-ta-struva-5-100-000-lv-nap-objalva.432414", "text": "Санкции за близо 7 млн. лв. е наложила Комисията за защита на личните данни през 2019 г., съобщават от Комисията.\n\r\nЗа последната година най-голямата по размер санкция е 5 100 000 лв., наложена на НАП. Тя е заради теча на данни при хакерската атака срещу информационните системи на приходната агенция. При атаката изтекоха данните на 5,1 млн. българи, а КЗЛД наложи санкция от 1 лв. за всяко ЕГН. Непосредствено след нея е санкцията в размер на 1 000 000 лева, наложена на банка, която също изпусна кредитните досиета на свои клиенти в нета. И двете санкции са обжалвани и в момента са в съдебна фаза, предаде \"Монитор\".\n\n\n\n                    \n                    \n                \n                \n                \n                \r\nОтделно от тях КЗЛД е разгледала над 300 жалби на физически лица за 2019 година и по тези жалби е наложила санкции общо за 918 000 лева. Броят на проверките и консултациите, предоставени от комисията, предстоят да бъдат обобщени в годишния отчет на КЗЛД, който ще бъде готов до март 2020 година.\n\r\nСпоред данните на комисията най-много жалби и сигнали постъпват предимно от по-големите градове в следната поредност според броя на сигналите и жалбите: София, Варна, Пловдив, Велико Търново, Русе и Бургас.\n\r\nОтделно от началото на 2019 г. до началото на декември Комисията за защита на личните данни е приела 64 становища, обясни шефът на КЗЛД Венцислав Караджов.\r\nКато най-интересни за широката публика от комисията определят няколко становища, сред които указания как да се прилагат норми от Закона за защита на личните данни спрямо Закона за защита от дискриминация, както и становище относно предоставяне на лични данни от община на център за психично здраве.\n\r\nКЗЛД се произнесла и с упътвания как да се спазва законът по въпроси, свързани с определянето на качествата \"администратор\" и \"обработващ лични данни\" при взаимоотношенията между застрахователни дружества и лечебни заведения. Издадено е и становище относно предоставяне на лични данни за целите на арбитражно производство.\r\nВ края на юли на брифинг директорът на НАП Галя Димитрова призна, че не са били достатъчно внимателни: \"Нашият стремеж беше да предоставяме все повече електронни услуги на все повече хора, за да могат да изпълняват задълженията си по-лесно, но подценихме баланса между достъпност и сигурност.\" Димитрова допълни, че много трудно събират ИТ специалисти с необходимата квалификация\"\n\r\nАнализът за причините за инцидента е показал пропуски в работата на звената на НАП за информационна сигурност. Стигна се до уволнения и се заговори, че санкциите за НАП може да стигнат 20 милиона.\n\r\n\r\n ", "date": "2019.12.10", "title": "Течът на ЕГН-та струва 5 100 000 лв., НАП обжалва"}
{"url": "https://www.dnes.bg/rusia/2019/12/10/putin-i-zelenski-se-razbraha-pylno-primirie-v-iztochna-ukraina.432429", "text": "Президентите на Русия и Украйна Владимир Путин и Володимир Зеленски се споразумяха да съживят мирния процес в конфликтната зона в Източна Украйна, съобщи Асошиейтед прес. На срещата в Париж в понеделник в \"нормандски формат\" заедно с френския президент Еманюел Макрон и германския канцлер Ангела Меркел обаче те не успяха да разрешат ключови въпроси като графика за провеждане на избори в Донбас и контрола на границите в контролирания от бунтовниците район.\n\r\nПутин, който представлява проруските бунтовници в Донбас, и Зеленски са се договорили за \"пълно и цялостно въвеждане на примирие\" в Източна Украйна до края на годината, се казва в комюнике от срещата, цитирано от ДПА.\n                    \n                    \n                \n                \n                \n                \r\nНа срещата е било договорено още, че трябва да бъдат отворени нови контролно-пропускателни пунктове между териториите, контролирани от украинското правителство и от бунтовниците, се казва още в комюникето.\n\r\nВъв френската столица в понеделник вечер се проведе среща на върха в \"нормандски формат\" с участието на президентите на Русия, Украйна и Франция и канцлера на Германия, посветена на пътищата за уреждане на кризата в Източна Украйна.\n\n\r\nНа четиристранната среща преговарящите са се договорили да работят за размяна на всички военнопленници до края на 2019 г.\n\r\nУкраинският президент Володимир Зеленски заяви на пресконференцията след срещата, че е \"много положително\", че е възстановил диалога с руския президент Владимир Путин, но и че много въпроси са останали неразрешени, съобщи Ройтерс. Зеленски каза, че Украйна трябва да има пълен контрол над източните си райони и че няма да направи компромис по въпроса за отстъпване на своя територия.\n\r\nУкраинският президент отхвърли и варианта за федерализация на страната, предаде ТАСС.\n\r\nТой съобщи, че е договорена конкретна дата за размяна на военнопленниците в Донбас - 24 декември.\n\r\nЗеленски каза още, че Украйна и Русия са \"разблокирали\" въпроса за транзита на природен газ и че съветниците от двете страни ще работят по детайлите на съответното споразумение, предаде Ройтерс, цитирана от БТА . Русия и Украйна преговарят за сключването на нова транзитна спогодба, която да замени 10-годишното споразумение, което изтича в края на тази година. Миналата седмица Москва заяви, че транзитните такси, предложени от Киев, са твърде високи.\n\r\nВладимир Путин заяви, че е настоял за промени в украинската конституция, с които да се даде специален статут на Донбас. Руският президент заяви още, че са необходими повече контролно-пропускателни пунктове през фронтовата линия за цивилни, както и даване на амнистия на замесените в конфликта.\n\r\nЗаконът за специалния статут на Донбас ще бъде продължен с една година, каза от своя страна  украинският президент Володимир Зеленски на среща с журналисти след срещата в \"нормандски формат\" в Париж в понеделник.\n\r\nНа пресконференцията пък Путин констатира \"затопляне\" в ситуацията около уреждането на конфликта. Според него на срещата е отбелязан прогрес по много от спорните въпроси, предаде ТАСС.\n\r\nИма различни интерпретации на отделни членове от Минските споразумения, но няма алтернатива на този пакет от мерки, каза Путин. Той поиска равни права за рускоезичното население, което е 38 процента от населението на Украйна, с всички останали граждани на страната. Той подчерта, че е предвидено от догодина всички рускоезични училища да преминат на украински език, докато за унгарските, румънските и полските този срок е 2023 г. \n\r\nОт своя страна украинският президент Зеленски каза, че не вижда проблеми с използването на руския език в Украйна и че той самият е \"рускоезичен президент\".\n\r\nПутин съобщи, че на срещата участниците са приветствали оттеглянето на враждуващите сили по три пилотни участъка на линията на контакт в Донбас. Руският президент определи това като важна крачка към деескалация на ситуацията и към осигуряване на цялостно прекратяване на огъня. Участниците в срещата са се договорили за оттегляне на военните сили по три допълнителни участъка от фронтовата линия до края на март.\n\r\nРуският президент обаче каза, че постигането на примирие в Донбас трябва да бъде синхронизирано с прилагането на политически реформи от Киев, които са предвидени в Минските споразумения от 2015 г. По-конкретно Путин поиска постоянен характер на специалния статут на Донбас и въвеждане на такива законодателни промени, които предвиждат реализиране на \"формулата Щайнмайер\" за такъв статут след избори в отцепническите райони.\n\r\nФренският президент Еманюел Макрон заяви, че на срещата е бил отбелязан напредък към възстановяване на мира в Източна Украйна, съобщи Ройтерс. Макрон каза, че след срещата между Украйна и Русия остават различия по въпроса за календара на изборите в Източна Украйна, но двете страни се надяват да постигнат компромис до четири месеца, когато се очаква нова среща в същия формат.\n\r\nГерманският канцлер Ангела Меркел каза, че тя и лидерите на Франция, Украйна и Русия са дали нов импулс на усилията за възстановяване на мира в Източна Украйна, въпреки че остава още много работа за вършене. \"Сега ние трябва да продължим да работим много, много усилено, това е несъмнено, но отново има импулс, движение\", заяви Меркел.\n\r\nПред ТАСС прессекретарят на руския президент Дмитрий Песков каза, че следващата среща в \"нормандски формат\" ще бъде след четири месеца в Берлин.\n\r\nОсвен четиристранната среща президентите на Русия и Украйна Зеленски и Путин имаха в Париж и среща на четири очи, която по информация на Елисейския дворец е продължила 5-10 минути, предаде ТАСС.\n\r\nСлед срещата прессекретарят на украинския президент Юлия Мендел каза, че на този етап не се предвижда да бъде обсъждан въпросът за Крим.\r\n ", "date": "2019.12.10", "title": "Путин и Зеленски се разбраха: Пълно примирие в Източна Украйна "}
{"url": "https://www.dnes.bg/sofia/2019/12/10/studentski-obshtejitiia-bez-protivopojarna-signalizaciia.432418", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След пожара в студентско общежитие в събота, при който изгоря помещение от приземния етаж, наш екип установи, че в сградата липсва противопожарна система за сигнализация при възникнал огън. А живеещите в бл. 61 разказват, че от по-сериозен инцидент ги е спасил единствено късметът.\n\r\nПламъците в навечерието на студентския празник в едно от общежитията на НСА са тръгнали от стая в приземния етаж на блока. Помещението е отдадено под наем на Светлен Генчев, който го ползвал за склад. \n\r\nВ сградата трябва да има пожароизвестителна система и аларми, които да се задействат при дим. Според живущи в блока обаче те не работят, предаде.\n                    \n                    \n                \n                \n                \n                \r\nОсвен, че липсва работеща противопожарна система, в блока има и други липси. От представителството на студентските съвети неведнъж са сигнализирали министерството за нуждата от ремонт на общежитията. По техни изчесления от спешно подобрение се нуждаят още 16 блока за учащите в университетите. \n\r\nНационалната спортна академия, която стопанисва пострадалото общежитие е теглила кредит, за да ремонтира няколко блока в окаяно състояние. В плановете им е включен и 61 блок, на който предстои да бъде поставена и противопожарна система. Дотогава обаче студентите ще разчитат на бързата реакция на огнеборците, които в събота са се отзовали мигновено.", "date": "2019.12.10", "title": "Студентски общежития: Без противопожарна сигнализация"}
{"url": "https://www.dnes.bg/eu/2019/12/10/shesti-den-na-stachki-vyv-franciia-blokada-na-transporta-v-cialata-strana.432432", "text": "Националната стачка във Франция продължава и днес, съобщи Нова ТВ. Това ще е шестия ден на протести слещу пенсионната реформа. \r\n\r\nТранспорта е блокиран в цялата страна. Метрото също не се движи и по гарите се образуваха огромни опашки от хора. \r\n\r\nСиндикатите обявиха, че ще продължат с протестите до петък, а днес се очаква учителите да излезнат по улиците. \r\n\r\nПенсионната възраст във Франция в момента е 62 години, една от най- ниските в Европейския съюз.", "date": "2019.12.10", "title": "Шести ден на стачки във Франция, блокада на транспорта в цялата страна"}
{"url": "https://www.dnes.bg/rusia/2019/12/10/oon-osydi-ruskata-okupaciia-na-krim-v-rezoliuciia.432431", "text": "Общото събрание на ООН прие резолюция, в която осъжда руската окупация на полуостров Крим и на град Севастопол и призовава за незабавно изтегляне на военните сили на Русия от района, съобщи Асошиейтед прес.\n\r\nРезолюцията беше приета от 193-членното Общо събрание с 63 гласа \"за\" и 19 \"против\". 66 държави се въздържаха, а 45 не гласуваха.\n\r\nВ резолюцията Общото събрание изразява \"дълбоко безпокойство от прогресивната милитаризация на Крим от Руската федерация като окупационна сила\", от използването на завладени украински предприятия от военнопромишления комплекс и от набирането на кримски жители в руските въоръжени сили.\n\r\nОбщото събрание заявява и крайната си обезпокоеност от \"опасното увеличаване на напрежението и неоправданата употреба на сила от Руската федерация срещу Украйна\".\n                    \n                    \n                \n                \n                \n                \r\nРезолюцията изразява безпокойство и от руските действия в части от Черно море около Крим, както и в Азовско море и Керченския пролив.\n\r\nОбщото събрание приветства освобождаването на 24 членове на екипажите на три украински военни кораба, задържани от Русия миналия ноември, и насърчава \"по-нататъшни преговори, които да осигурят освобождаването от Руската федерация на всички незаконно задържани украински граждани и тяхното безопасно завръщане в Украйна\".\n\r\nЗа разлика от резолюциите на Съвета за сигурност решенията на Общото събрание на ООН не са юридически обвързващи, припомня БТА.\r\n ", "date": "2019.12.10", "title": "ООН осъди руската окупация на Крим в резолюция"}
{"url": "https://www.dnes.bg/obshtestvo/2019/12/10/den-na-traur-vyv-vrachanskoto-uchilishte-kydeto-pochina-dete.432426", "text": "Днес е ден на траур в врачанската гимназия \"Христо Ботев\" , където вчера почина 13-годишно дете.\n\n\r\nОт училището потвърдиха смъртния случай на своята възпитаничка с извънредно съобщение:\n\r\n\"Информираме Ви, че на 9 декември в Средно училище \"Христо Ботев\"- Враца има смъртен случай с ученичка от 7 клас. Взети са своевременно всички необходими мерки от наша страна. Уведомени са институциите, провеждат се разговори от специалисти. Психолози работят с учениците.\r\nПредвид трагедията и нашата скръб Ви молим за разбиране и етика към опазване психическото и физическо състояние на децата и учителите като не ги притеснявате с въпроси\".\n                    \n                    \n                \n                \n                \n                \r\nЛекарите от Спешна помощ пристигнали за минути, но не успяват да спасят момичето. Причините за смъртта все още се изясняват.\r\nСедмокласничката почина в междучасието, припомня . Причините се разследват, а инцидентът е записан на камери. От училището посочиха, че ученичката не е споделяла за хронично заболяване и не се е оплаквала от здравословни проблеми. ", "date": "2019.12.10", "title": "Ден на траур във врачанското училище, където почина дете"}
{"url": "https://www.dnes.bg/health/2019/12/10/hapvaite-tezi-5-hrani-za-zdravi-stavi.432403", "text": "Ставните заболявания и дискомфорт, причинени от различни травми и здравословни проблеми, засягат голяма част от населението в световен мащаб, включително по-млади хора. Болката и сковаността пречат на нормалното ежедневие и затрудняват движението. За да облекчите тези проблеми и за да направите ставите и сухожилията си по-здрави, наблегнете на някои храни, които имат доказано положителен ефект върху ставния хрущял.\r\n\r\nОрехите са изключително богати на омега-3 мастни киселини. Те осигуряват добро здраве за ставите. Ето защо орехите е добре да бъдат по-често включвани в менюто. Ядките и семената, които съдържат големи количества омега-3 са особено важни за ставите и сухожилията, защото намаляват възпаленията в тях и стимулират синтеза на колаген.\r\n                    \n                    \n                \n                \n                \n                \r\nЗнаем, че чесънът е много полезен за цялостното здраве. Трябва да го споменем и тук, защото той е много важен за състоянието на нашите стави. Чесънът е препълнен с витамини и минерали. Концентрираното количество сяра в него има противовъзпалителен ефект върху ставите. Неговата активна съставка алицин допринася за потискането на възпаленията в тялото и намаляването на болката и сковаността.\r\n", "date": "2019.12.10", "title": "Хапвайте тези 5 храни за здрави стави "}
{"url": "https://www.dnes.bg/notifikacii/2019/12/10/zapochva-deloto-za-ubiistvoto-na-darina-i-malkata-nikol.432427", "text": "Започва делото за убийството на Дарина Министерска и едногодишото ѝ дете, предаде Нова тв. Обвиняем е 27-годишният Виторио Александров, който е и баща на Никол.\r\n\r\nЖестокото убийство стана в края на миналата година.\n\n\nПо първоначална информация, Виторио е застрелял Дарина в семейното жилище, в столичния квартал \"Надежда\". След това, заедно с детето  се качва в такси се лута,  часове наред, из София.\r\n26-годишният Викторио Александров обяснил пред разследващите, че не помни нищо и от двете убийства, само си спомнял как се е разхождал в Северния парк с детето и се е возил с него в автобуси.\r\nТой също така се е качил при таксиметров шофьор, като е искал да му остави  детето, но шофьорът не пожелал да го вземе и малко по-късно и Никол се превърна в жертва на убиеца.\r\nШофьорът не взел детето, защото се притеснил какво може да последва. Самият той не е подведен под отговорност за действията си.", "date": "2019.12.10", "title": "Започва делото за убийството на Дарина и малката Никол"}
{"url": "https://www.dnes.bg/index/2019/12/10/stefka-kostadinova-zove-za-zashtita-na-korektnite-ruski-sportisti.432435", "text": "Председателят на Българския олимпийски комитет Стефка Костадинова коментира обявеното от световната антидопингова агенция WADA 4-годишното наказание на Русия, която няма право да изпраща спортисти на Олимпийски игри и световни първенства. \n\n\"Винаги съм била за твърдо и безкомпромисно спазване принципите на феърплея, честната игра и коректността в спорта, които са изцяло в духа на олимпийските идеали. Нищо не може да оправдае липсата на равнопоставеност и използването на забранени практики и медикаменти от състезателите. За това изцяло подкрепям нулевата толерантност към употребата на допинг, подкрепям и нетърпимостта към прикриването и манипулирането на резултатите от тестове. Санкциите и рестрикциите обаче не бива да влияят на тези, които са били коректни в подготовката и участието си досега\", се чете в позицията на кралицата на високия скок.\n                \n                \n                \r\nТя подчертава, че нейната позиция по случая остава непроменена. \"Още преди олимпиадата в Рио де Жанейро 2016 казах, че прегрешилите и некоректните следва да понесат санкции. Но нека тези, които са били коректни, които са се подготвяли и състезавали според правилата, да бъдат допуснати до участие на най-големите форуми. Защото е много тежко да лишиш един спортист от права, когато е невинен, да го спреш за върховното състезание, за което се е подготвял в продължение на четири години. Както и да го лишиш от това да се състезава за родния флаг и да чуе родния химн при победа\", смята Стефка Костадинова.\n\r\nТя припомня, че след решението на Световната антидопингова агенция (WADA) преди олимпиадата в Рио президентът на МОК Томас Бах предостави на всяка федерация правото да реши дали да допусне руски спортисти до своя турнир в рамките на олимпиадата. \n\r\n\"Както е известно, в леката атлетика наложиха вето за всички, но в повечето спортове имаше руски представители. Сега очаквам да се повтори същото – МОК да остави всеки спорт поотделно да прецени дали и кои руснаци да допусне до участие в Токио догодина\", завърши своята позиция Костадинова.", "date": "2019.12.10", "title": "Стефка Костадинова зове за защита на коректните руски спортисти"}
{"url": "https://www.dnes.bg/sofia/2019/12/10/novogodishno-parti-prenasia-niu-iork-v-sofiia.432409", "text": "Go Guide обединява сили с Boyana Events за най-епичната Нова година в околието. Това е Новата година, за която всички говорят и за която само в рамките на 48 часа всички билети бяха разпродадени.\r\nКакто всеки голям град и София заслужава парти на открито, което да събере на едно място хора с еднакъв вайб, затова от Go Guide правят точно такова. Между декорите на Киноцентър Бояна, сред които улиците на Ню Йорк и Лондон, те ще създадат истински новогодишен фестивал.\r\n15 закрити пространства ще вземат функциите на хип хоп бар, диско бар, ретро бар, бар с електронна музика, а караоке и гей бара ще дадат необходимия цвят. Ще има и такива места, на които ще можеш на сладки приказки да пийнеш по едно-две – вино бар, коктейл бар, шот бар, уиски бар и champagne room.\r\n                    \n                    \n                \n                \n                \n                Посрещането на заветния 12-и час ще е на открито на голямата сцена, която буквално ще е в центъра на Ню Йорк и със сигурност ще е най-фотогеничното място, на което можеш да си в този миг от годината. Там лайв музиканти от Благоевград биг бенд с вокалист Петър Салчев от рано вечерта ще подготвят гостите за вълнуващ старт на новото начало, докато стрелките на часовниците се прегърнат в 12-ия си час и всички вдигнат наздравица под водопад от фойерверки и конфети.\n\r\nСлед това грандиозното парти ще се измести в две от студиата, едното ще бъде  превърнато в нощен клуб, където Shame Party колективът няма да остави никого със скръстени ръце на дансинга, а другото ще е във владение на момчетата от Dope Zoo.\r\nСред останалите артисти, които ще намерят място в парти програмата, са любимците от Eastern Union, Worst Behavior, Vladislav Moustache Love, Valdy, Ritual Gatherings, Dj Radi и IHOU, които ще взривят от музика и танци малките клубове по нюйоркските улички.\r\nЗа всички фестивални хора са предвидени шатъли и в двете посоки, които ще се движат по предварително обявен график, както и стрийт фуд маркет с тръкове, където всеки ще може да възстанови жизнените сили с вкусна храна.\r\nТази Нова година София ще е Ню Йорк и ще има всичко за всеки благодарение на генералните спонсори на събитието.\r\nБлагодарим на The Stars Group – гейминг компанията, която ти отваря пътя към звездите и ти предоставя шанс за нова и вълнуваща кариера през идващата 2020 г.! И на Mastercard, които ще осигурят буквално безценни моменти на присъстващите за едно безкешово събитие от ново поколение. За притежателите на Mastercard e предвиден също Speed Line за по-експресен достъп до партито, както и Мastercard Lounge, където достъп ще имат само картодържатели. \n\r\nАктуалната информация следете тук  \r\n ", "date": "2019.12.10", "title": "Новогодишно парти пренася Ню Йорк в София"}
{"url": "https://www.dnes.bg/sofia/2019/12/10/da-ostavim-kolite-v-myglata-a-po-byrzo-li-e-s-metroto.432436", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВъзможно ли е да се придвижим по-бързо с градския транспорт в София, отколкото с личните си автомобили? \r\n\r\nВ последните дни, заедно с мъглата, дойдоха и призиви от страна на Столичната община гражданите да оставят колите си и да използват обществения транспорт. \r\n\r\nДали обаче е по-бързо - Bulgaria ON AIR направи експеримент.\r\n\r\nВ обедните часове, макар и да не е час пик, по столичните улици автомобилите са много, затова придвижването под земята изглежда като по-бързия вариант. Така пътуването от станция \"Младост 1\" до Централна ЖП Гара отнема малко над 30 минути.\r\nСъщият маршрут обаче с кола отнема 10 минути повече. \r\n\r\n ", "date": "2019.12.10", "title": "Да оставим колите в мъглата. А по-бързо ли е с метрото?"}
{"url": "https://www.dnes.bg/index/2019/12/10/receptata-dnes-leshta-sys-spanak-po-indiiski.432327", "text": ":\r\n1 и ½ чаши червена леща\r\n3 и ½ чаши вода\r\n½ чаена лъжица сол\r\n½ чаена лъжица куркума\r\n½ чаена лъжица чили\r\n500 г спанак\r\n2 супени лъжици масло\r\n1 глава лук, нарязан\r\n1 чаена лъжица кимион\r\n1 чаена лъжица синапено семе\r\n1 чаена лъжица гарам масала\r\n½ чаша кокосово мляко\r\n \r\n:\r\n \r\nИзплакнете лещата и я накиснете в студена вода за 20 минути. В голяма тенджера кипнете водата. В нея сложете солта, лещата, куркумата и чилито. Покрийте, докато заври. Намалете котлона и оставете да къкри за 15 минути. Добавете спанака и гответе още 5 минути, докато лещата омекне. Добавете още вода, ако е нужно.\r\n \r\nВ малък тиган на средна температура разтопете маслото и сотирайте лука в него заедно с кимиона и синапеното семе. Гответе, докато лукът стане прозрачен. Добавете го към супата. Разбъркайте в нея и гарам масалата и кокосовото мляко. Разбърквайте, докато сместа се загрее отново изцяло.\r\n\r\n", "date": "2019.12.10", "title": "Рецептата Dnes: Леща със спанак по индийски"}
{"url": "https://www.dnes.bg/notifikacii/2019/12/10/voenen-samolet-izchezna-ot-radarite-v-chili.432430", "text": "Военен самолет изчезна от радарите в Чили.\r\nМашината, модел \"Херкулес с130\", е излетяла от южния град Пунта Аренас и е пътувала към чилийска база на остров Кинг Джордж, съобщава Нова телевизия. \r\n\r\nЧас и половина след излитането, връзката със самолета е изгубена. На борда е имало екипаж от 17 души и 21 пътници. Не са получавани сигнали за проблеми преди самолета да изчезне. \r\n\r\nКинг Джордж е най-големият от Южните острови и е част от архипелага, който включва остров Ливингстън, където се намира  и българската база. \r\n ", "date": "2019.12.10", "title": "Военен самолет изчезна от радарите в Чили "}
{"url": "https://www.dnes.bg/politika/2019/12/10/borisov-i-trymp-se-haresali-vednaga-imalo-himiia.432445", "text": "Българин превеждаше на Доналд Тръмп при срещата с Бойко Борисов в Белия дом. Йонко Мермерски работи с Държавния департамент от началото на 90-те години. От 30 години се занимава с преводачество. Превеждал е и по време на срещата на президентите Бил Клинтън и Петър Стоянов. \n\n\n\n\r\n\"Имаше моментална химия между двамата лидери, харесаха се веднага. Мисля, че срещата беше много успешна\", смята Мермерски за срещата на Борисов и Тръмп. \n\r\n\"Стана дума за визите, които много вълнуват гражданите. Това е хубав момент да се натисне в тази посока, защото Тръмп каза пред камера, че ще разгледа въпроса. А когато даде дума, той я изпълнява. Доналд Тръмп прави това, което обещава\", каза още Йонко Мермерски пред bTV. \n                    \n                    \n                \n                \n                \n                \r\nТой призна, че е пичитател на Тръмп, защото изпълнява обещанията си. \n\r\nМермерски е убеден, че Тръмп отново ще спечели президентските избори в САЩ догодина, защото е намалил безработицата до 3,6%и е създал 7 млн. нови работни места в страната.\n\r\n\"Демократите постоянно правят гаф след гаф. Те започват да се самоизяждат. Няма кой да застане срещу Доналд Тръмп\", смята той.\n\r\nДруго любопитно за Йонко Мермерски е, че е бил професор по химия в университета в Джорджтаун. Друга негова страст е екологията. Той е създател на най-ефективните добавка за дизелово гориво, която намалява 3/4 пъти вредните газове в атмосферата.\n\r\n\"Най-големите врагове на околната среда са екоактивистите, екопартиите и екопротестите, защото се отнема вниманието и ресурсите от това наистина да се решат проблеми и те се прахосват в това просто да се вика, да се правят кръгли и маси, на които да се прахосват пари\", на мнение е Мермерски.", "date": "2019.12.10", "title": "Борисов и Тръмп се харесали веднага, имало химия "}
{"url": "https://www.dnes.bg/stranata/2019/12/10/tech-na-vriala-voda-vyv-velingrad-prati-dete-v-pirogov.432438", "text": "Дете е с тежки изгаряния, след като падна в изкоп във Велинград. На мястото на инцидента е преминавала тръба, по която тече вода с температура 90 градуса. \n\r\nЗа случилото се сигнализираха родителите на детето, което беше прието в \"Пирогов\". \n\r\n\"Детето е сравнително добре за състоянието, в което се намира. Изгарянията са доста дълбоки. Мястото на инцидента не е обезопасено по никакъв начин\", разказа майката на пострадалото дете Димка Захова пред Нова телевизия. \n\r\nПространството около тази дупка е парк, където има няколко чешми, от които хората ползват топлата вода. \n\r\nПреди инцидента нямало дупка, а малък процеп от който бликало вода, разказва майката.Момиченцето е успяло да излезе сравнително бързо, благодарение на приятелите си, с които е било.\n                    \n                    \n                \n                \n                \n                \r\n\"Това което разбрах е, че има подпочвени води от аварирал водопробод. Водата е бликала, а детето не е видяло.\n\r\n\"Проверката трябва да констатира кой стопанисва и управлява тази тръба. Предстои проверка по случая\", каза Костадин Коев, кмет на Велинград.\n\r\nТой допълни, че за случая е бил информиран от бащата на пострадалото дете.", "date": "2019.12.10", "title": "Теч на вряла вода във Велинград прати дете в \"Пирогов\" "}
{"url": "https://www.dnes.bg/sofia/2019/12/10/stolichnata-obshtina-otvaria-bezplatni-buferni-parkingi.432439", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Kато мярка в борбата със замърсяването на въздуха oт Столичната община отварят безплатни буферни паркинги, за да се ползва повече градският транспорт. Оттам съобщават също, че имат готовност при среднодневни превишения над 200 микрограма на кубичен метър да въведат \"зелен билет\". \n\n\n\r\nВчера почти всички измервателни станции отчетоха завишение на фините прахови частици в пъти над нормата, но въпреки замърсяването, \"зелен билет\" в София нямаше. \n\r\n\"Използването на подземния градски транспорт освен това е и по-бърз начин за придвижване, имайки предвид задръстванията в София. Ако метрото го нямаше, в атмосферата на столицата щеше да има около 79 хил. тона повече вредни емисии\", коментира пред  директорът на \"Метрополитен\" инж. Стоян Братоев.\n                    \n                    \n                \n                \n                \n                \r\nДнес група народни представители от ГЕРБ ще внесат предложение за инкриминиране на горенето на отпадъци на открито. А общината продължава с проверките.\n\r\nПo дaнни на caйтa нa Столичната община, нaй-тeжкo e пoлoжeниeтo в \"Пaвлoвo\", \"Хипoдрумa\", \"Нaдeждa\" и \"Млaдocт\". Грaждaнcкaтa плaтфoрмa аir.bg oтчитa в пъти пo-cилнo зaмърcявaнe. \n\r\nОcвeн в Coфия, виcoки нивa нa фини прaхoви чacтици имa oщe в Пaзaрджик, Кюcтeндил, Блaгoeвгрaд, Врaцa и Ямбoл.", "date": "2019.12.10", "title": "Столичната община отваря безплатни буферни паркинги"}
{"url": "https://www.dnes.bg/notifikacii/2019/12/10/pyrvi-v-istoriiata-smyrten-sluchai-na-pilot-na-reaktivna-ranica.432441", "text": "Австралиецът Келман Ричис е загинал по време на полет с реактивната си раница при подготовка за градски фестивал в Пуерто Рико. Това съобщи местното издание El Nuevodia.\n\r\nРеактивните раници, припомня N+1, издигат човека на достатъчно голяма височина и го държат там известно време, но рискът от нещастен случай и смърт на пилота на раницата е много висок. \n\r\nВключително и защото повечето от изпитанията на реактивни раници се провеждат над вода. \n\r\nВъпреки опасността, която представляват реактивните раници, има ентусиасти, които летят с тях без спасителни средства, посочва Newsru.com.\n\r\nРичис е първият човек, загинал заради реактивна раница. За момента е известно, че раницата се е взривила на 4 декември, когато ентусиастът се е намирал на около 7 метра височина. \n                \n                \n                \r\nСлед падането Ричис е бил откаран в болница, където е починал от многобройните си наранявания. Няма други пострадали при инцидента. \n\r\nПрез август френският инженер Франки Запата пресече от втори опит Ламанша с летящ ховърборд, който е разновидност на реактивната раница – на гърба си Запата имаше резервоар с гориво, а самият той стоеше на реактивна летяща дъска.\r\n \r\n ", "date": "2019.12.10", "title": "Първи в историята смъртен случай на пилот на реактивна раница"}
{"url": "https://www.dnes.bg/politika/2019/12/10/deputatite-priemat-udarno-zakona-za-goreneto-na-otpadyci.432467", "text": "Депутатите могат да приемат закона, с който да се криминализира горенето на отпадъци, още преди да излязат в Коледната ваканция. Това допусна шефката на НС Цвета Караянчева. \n\n\r\nСпоред нея предвид мръсния въздух в градовете, трябва да се вземе отношение в тази посока. \r\nИскането за такава нормативна уредба дойде от столичния кмет Йорданка Фандъкова, а законът ще бъде внесен от депутати от ГЕРБ. \n\r\nСпоред градоначалникът е ясно, че не трафикът е в основата на значителните превишения на замърсяването на въздуха в София, а отоплението с твърдо битово гориво и горенето на отпадъците. \n\r\nФандъкова е категорична, че горенето на отпадъци е голям проблем в някои райони като \"Красна поляна\". \n                    \n                    \n                \n                \n                \n                \r\n\"Това е голям бич за хората там, затова поисках и в последните месеци се работеше в Народното събрание да приемат инкриминирането на горенето на отпадъци, защото само за последната седмица са направени над 60 проверки за горене на отпадъци на открито, съставени са над 20 акта, но сами по себе си те не вършат никаква работа\", обясни Фандъкова. \r\n ", "date": "2019.12.10", "title": "Депутатите приемат ударно закона за горенето на отпадъци "}
{"url": "https://www.dnes.bg/sport/2019/12/10/rusiia-aut-ot-golemiia-sport-zaradi-doping-a-drugite-chisti-li-sa.432459", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Руските атлети няма да могат да се състезават на предстоящата Олимпиада в Токио и на Световното по футбол в Катар през 2022 година заради подозрения, че лабораторните резултати за допинг се манипулират. \n\r\nСпоред журналиста Чавдар Стефанов за Русия всичко е политика, в това число и спортът.\n\r\n\"Склонна съм да приемам, че всичко преминава през призмата на политиката. Когато вчера излезе тази новина, започнах да премислям какво се случи в световен мащаб, защото всичко резонира и обикновено врагът е Русия. Няма значение права ли е, или не\", коментира историкът и геополитически анализатор Нина Дюлгерова. \n\n\n\n                    \n                    \n                \n                \n                \n                \r\nАко погледнем статистиката от началото на века досега, 2000 година има 7 наказани руски спортисти за допинг. 2010 г. са 58, през 2011 - 96, 2014 - 41, 2019 - 129. Хората просто така са си свикнали там. Това е една цяла система, заяви Стефанов в ефира на \n\r\n\"Слушаме за Русия само с негативизъм. Може ли някой да си помисли сериозно, че постиженията на всички останали страни са изцяло чисти? Нека да не си правим илюзии\", контрира Дюлгерова.\n\r\nСтефанов пък ѝ отвърна, че България също има опит с допинга, особено при вдигането на щанги.\n\r\n\"Какво ще направят сега тези спортисти, които трябваше да участват? Цялата тази допинг система трябва да бъде елиминирана\", сподели Чавдар Стефанов в студиото на \"България сутрин\".", "date": "2019.12.10", "title": "Русия аут от големия спорт заради допинг, а другите чисти ли са?"}
{"url": "https://www.dnes.bg/obshtestvo/2019/12/10/sredniiat-osiguritelen-dohod-za-stranata-1002-75-lv.432465", "text": "Размерът на средния осигурителен доход за страната за октомври 2019 г. е 1002,75 лева, съобщи Националният осигурителен институт (НОИ).\r\n\r\nСредномесечният осигурителен доход за страната за периода от 1.11.2018 г. до 31.10.2019 г. е 969,47 лева, допълниха от НОИ.\r\n\r\nОпределеният средномесечен осигурителен доход за страната за посочения период служи при изчисляване на размерите на новоотпуснатите пенсии през ноември 2019 година, съгласно чл. 70, ал. 3 от Кодекса за социално осигуряване, се посочва в съобщението, цитирано от БТА.\r\n ", "date": "2019.12.10", "title": "Средният осигурителен доход за страната - 1002,75 лв."}
{"url": "https://www.dnes.bg/sofia/2019/12/10/naglost-v-kadyr-taksi-gazi-novoposadeni-dryvcheta-zaradi-zadrystvane.432473", "text": "Сред постъпилите сигнали в платформата на  се откроява един, в който надеждите за щастлива развръзка остават попарени поне до този момент.\r\nПреди повече от година наш потребител е изпратил сигнал в участък от локалното платно на Околовръстен път. След около два месеца по-късно му е върнат отговор от Столична община, че решението на проблема е възложено на фирма, отговаряща за отстраняване на нередностити.\r\nМесеци по-късно решение на проблема няма, което кара гражданина да изпрати жалба до зам.-кмета по транспорт и транспортни комуникации, в която описва, че липсващите елементи не са възстановени, а междувременно са премахнати и други. Към днешна дата положението е без промяна. Нашият потребител пита кога и кой ще осигури възстановяването им.\r\n                    \n                    \n                \n                \n                \n                Изпратиха ни кадър, заснет пред столичен МОЛ. На него се вижда необезпокоявано, за да избегне задръстването, гази  новопосадените дръвчета на тротоара. Според автора на сигнала това е  извън всякакви морални и законови правила.\r\nВ друг сигнал наш потребител описва , с които се сблъсква всеки ден: \"В село Герман, по асфалтираната ул. \"Божур\" - в отсечката между ул. \"Шипка\" и ул. \"Хан Аспарух\", често стават автомобилни и личностни конфликти поради факта, че е много тясна, а се използва в двете посоки, дори от най-отдалечените къщи на селото. По нея не могат да се разминат две коли. Моля, направете я еднопосочна. Това е възможно, защото съседната ул. \"Вела Пеева\" е двойно по-широка, асфалтирана и извежда без криволичене /каквото се налага по \"Божур\"/ - право на главната \"Патриарх Герман\". Това ще доведе и до по-малко изгорели газове. Моля, нека специалисти решат и поставят знаци - едната улица да е затворена в едната посока, другата в обратната“, пише потърпевшият.\n\r\nЗавършваме днешния обзор със  относно нерегламентирано поставяне на няколко контейнера за смет точно пред входа на общежитие. Според нашия потребител вече два месеца обслужват частния интерес на заведенията в близост, като всяка сутрин сметоизвозващите камиони будят живущите още в 6:30 сутринта. Гражданинът твърди, че е подал десетки сигнали за тоталното неспазване на законовите разпоредби за тихите часове в градовете, но до този момент ефект няма.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.12.10", "title": "Наглост в кадър: Такси гази новопосадени дръвчета заради задръстване"}
{"url": "https://www.dnes.bg/muzika/2019/12/10/cveti-radoicheva-s-nova-pesen-nasochi-ia-sreshtu-nasilieto.432479", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЦвети Радойчева вдъхва смелост на жените, станали жертва на насилие, с новата си песен. Тя носи името \"Изчезни\". Текстът е дело на Петър Москов, аранжимент - Алекс Нушев.\r\n\r\n\"Музиката е най-доброто послание на такива социални теми. Това е един обществен проблем и трябва да бъдем отговорни\", сподели в студиото на \"България сутрин\" Цвети Радойчева.\r\n\r\nПо думите ѝ е много важно да проявяваме съпричастност и да помагаме на жените, изпаднали в подобна ситуация.\r\n\r\nПроекът на Радойчева е подкрепен от \"Зонта клуб\".\r\n\r\n още, че вдъхновение за парчето е получила след като нейна близка приятелка е станала обект на насилие.", "date": "2019.12.10", "title": "Цвети Радойчева с нова песен, насочи я срещу насилието"}
{"url": "https://www.dnes.bg/notifikacii/2019/12/10/napadateliat-ot-bolnicata-v-chehiia-se-e-samoubil.432486", "text": "Извършителят на нападението в чешката болница се е самоубил, съобщи полицията, цитирана от Франс прес.\r\n\r\nИнформацията бе потвърдена от министъра на вътрешните работи Ян Хамачек, цитиран от Чешката телевизия, предаде Ройтерс.\r\n\r\nПо-рано бе съобщено, че полицията е намерила колата, с която стрелецът е избягал от местопрестъплението. \r\n\r\nМъжът в нея е бил открит с огнестрелна рана в главата.\n\n\r\nПуснатата първоначално от полицията снимка на извършителя на нападението беше свалена, след като се оказало, че това е свидетел. Междувременно беше пусната друга снимка на мъж, за когото се предполага, че е стрелецът. \r\n\r\nПри нападението в болница в чешкия град Острава тази сутрин загинаха шестима и бяха ранени двама души. \r\n ", "date": "2019.12.10", "title": "Нападателят от болницата в Чехия се е самоубил"}
{"url": "https://www.dnes.bg/mish-mash/2019/12/10/kotarakyt-rumen-veche-e-poet-izdade-vtora-kniga.432488", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКотаракът Румен е една от най-известните котки у нас. В социалните мрежи има близо 50 000 последователи, повече от тези на певеца Ицо Хазарта, казва собственичката му Наталия Атанасова пред \r\n\r\nСлед като получи приза блогър на годината през 2017 г. и издаде книга, година по-късно е ред на нова – с  поезия. \r\nИлюстраторът на книгата е Люба Халева, която изрисува 188 котки върху книгата, чиято премиера е довечера. \r\n\r\nИ понеже, освен специфичен характер, котаракът Румен има и специално отношение към словото, решихме да попитаме собственичката му какво мисли за една от най-актуалните теми напоследък – новия превод на \"Под Игото\".\r\nЦелият разговор вижте във видеото.", "date": "2019.12.10", "title": "Котаракът Румен вече е поет - издаде втора книга "}
{"url": "https://www.dnes.bg/notifikacii/2019/12/10/mladej-nabi-i-ograbi-jena-na-avtobusna-spirka.432480", "text": "24-годишен криминално проявен мъж е бил задържан вчера следобед, след като е ударил и ограбил жена, близо до автобусна спирка в село Каменар, община Варна. Това съобщиха от пресцентъра на Областната дирекция на МВР.\n\r\n\r\nСигнал е подаден около 16.40 часа. Нападнатата жена е на 52 години. След проведени действия по разследване на случая и оперативно-издирвателни дейности е установено, че извършител на деянието е мъж с инициали П. А. Той е местен жител, известен на МВР и осъждан. \r\n\r\nПо случая е образувано досъдебно производство, а материалите са докладвани в Районна прокуратура – Варна. Мъжът е задържан за срок до 24 часа.", "date": "2019.12.10", "title": "Младеж наби и ограби жена на автобусна спирка "}
{"url": "https://www.dnes.bg/football/2019/12/10/levski-i-ludogorec-igraiat-edva-za-vtori-pyt-za-kupata.432484", "text": "Левски и Лудогорец ще се изправят едва за втори път един срещу друг за Купата на България, показа проверка на .\r\nЖребият днес отреди двата отбора да се срещнат на \"Герена\" в 1/4-финален сблъсък, който ще се реши в един мач.\r\n \r\nПрез сезон 2014/15 \"сини\" и \"зелени\" играха на 1/2-финалите. В тази фаза победителят се определя след две срещи.\r\n \r\nВ Разград двубоят завърши 0:0, а .\r\n \r\nВпоследствие столичани загубиха драматично финала от Черно море в Бургас след продължения. \r\n \r\n", "date": "2019.12.10", "title": "Левски и Лудогорец играят едва за втори път за Купата"}
{"url": "https://www.dnes.bg/sofia/2019/12/10/orlandovci-na-protest-zaradi-prestypnostta-i-mrysniia-vyzduh.432440", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХората от квартал \"Орландовци\" излезнаха на протест срещу престъпността, лошата инфраструктура, липсващото осветление по улиците и настояват за премахването на незаконните гета, съобщи Bulgaria ON AIR. \n\r\n\"Наболелите проблеми са много - престъпност, транспорт... Имаме такъв до началото на квартала, хората, няма как да си стигнат до вкъщи. Имаме над 50 разбити коли за няколко дни. Трудно се случват нещата, институциите не работят и извършителите нямат страх, защото ги пускат\", разказаха жителите на квартала. \n\r\nСъщо така липсвали места за спортуване за децата. \n                    \n                    \n                \n                \n                \n                \r\n\"Всяко семейство в квартала има по две-три коли, до Централна гара според ЦГМ можем да стигнем за 48 мин, а пеша - за 53\", оплакаха ке хората. \n\r\nСериозен проблем е и мръсният въздух в района. Били са подадени сигнали, но отговор е имало чак след месец. \n\r\n\"Постоянно сме в страх при прибирането по малките улички на жените ни, обират ни колите, дворовете. Има много нелегални постройки, но от нашата община зависят малко неща, трябва да се задействат всички институции. Нещата отиват към по-зле\", разказват още жителите на квартала. \n\r\n\"Запознат съм с проблемите, опитваме да ги остраним. Молбата ми е да бъдат подавани сигналите на тел. 112 при набези. Надявам се скоро хората да могат да подават по-бързо сигналите си\", обяви кметът на \"Орландовци\" Тодор Кръстев.\r\n ", "date": "2019.12.10", "title": "\"Орландовци\" на протест заради престъпността и мръсния въздух"}
{"url": "https://www.dnes.bg/obshtestvo/2019/12/10/i-na-ombudsmana-ne-i-haresva-bonus-malus-iska-obsyjdane.432457", "text": "Омбудсманът Диана Ковачева е против въвеждането на системата \"бонус-малус\" за гражданската отговорност за автомобилистите. Тя изпрати препоръка до председателя на Комисията за финансов надзор Бойко Атанасов с искане да се предвиди допълнително време за обсъждане и съобразяване с направените в хода на общественото обсъждане до 19 декември становища.\n\r\nНаредбата за определяне на размера на застраховката \"Гражданска отговорност\" влиза в сила от 1 януари 2020 г., с изключение на няколко разпоредби, които ще се прилагат от 1 януари 2021 г.  Омбудсманът посочва, че за обсъждане и евентуално приемане на постъпилите предложения остават само 12 дни, от които 7 са неработни.\n                    \n                    \n                \n                \n                \n                \r\nВ становището си до КФН Ковачева излага съображенията си за засягане на правата  на гражданите от така предложения втори по ред проект като смята, че се дава превес на интересите на застрахователите пред тези на собствениците и водачите на МПС.\n\n\n\n\r\nВ писмото си омбудсманът изтъква, че проектът не предвижда ясно разграничение между собственика и водача на МПС при определяне размера на премията.\n\r\n\"Оказва се, че собственикът на МПС отговаря за нарушение, извършени от други лица, вписани като водачи в полицата на автомобила, като малус точките на другите водачи се отразяват върху размера на премията му, без самият той да е допуснал нарушение“, пише в становището на обществения защитник. И още, омбудсманът подчертава, че проектът допуска да се натрупват множество санкции за едно и също нарушение. \n\r\nЛипсата на пропорционалност между санкционирането и поощрението на собствениците/водачите на МПС не кореспондира с обявените цели на проекта. В рамките на предложената система увеличението за малус клас е много рязко и достига до 400 %. А в същото време, изрядните водачи не са стимулирани в достатъчна степен, е друг мотив, с който омбудсманът предлага да се преосмисли така предложената концепция.\n\r\nНе е предвиден и механизъм за възстановяване в кратък срок от застрахователя за връщане на надвнесена сума, при установено неправилно изчисляване на премията, е друг недостатък на проекта, според доц. Ковачева.\n\r\n„Предлагам да се предвиди допълнително време за вземане предвид на постъпилите в рамките на общественото обсъждане предложения и тяхното реално обсъждане с оглед отстраняване на дефицитите и усъвършенстване на концепцията по този обществено значим  въпрос“, призовава омбудсманът.", "date": "2019.12.10", "title": "И на омбудсмана не й харесва \"бонус-малус\", иска обсъждане"}
{"url": "https://www.dnes.bg/world/2019/12/10/bez-sledi-ot-jivot-na-o-uait-sled-izrigvaneto-na-vulkana.432434", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВчера изригна вулкан на остров Уайт, Нова Зеландия. Пет са жертвите до този момент, но още има хора, които се издирват, съобщи . \r\n\r\nСпасените са 34- ма и са настанени за лечение в болници. \r\n\r\nИзригването се случи по време на посещение от туристи. Сред изчезналите и ранените са хора от Австралия, САЩ, Великобритания, Китай и Малайзия. \r\n\r\nПилот, който е от спасителния отряд, разказа как хората са били с тежки изгаряния и целите покрити в пепел. \r\n ", "date": "2019.12.10", "title": "Без следи от живот на о. Уайт след изригването на вулкана"}
{"url": "https://www.dnes.bg/obshtestvo/2019/12/10/manolova-se-hvali-ostavala-ombudsman-zavinagi.432448", "text": "След кметските избори бившият омубдсман и кандидат за кмет на София Мая Манолова създаде гражданския си проект \"Изправи се.БГ\". \n\r\nМанолова заяви, че ще продължи да бъде омбудсман на хората, дори и след като е подала оставката си. \n\r\n„Гражданската формация „Изправи се.БГ” събира хора, които не искат да мълчат, а желаят да са активни и изправени. Обединихме се за да отстояваме демократичните права. В рамките на кметската кампания ние стъпихме върху ценности, без да се замисляме за ляво и дясно”, каза Мая Манолова пред \"Нова тв\".\n\n\n\r\nМанолова обясни как нейната организация ще защитава свободата на словото. Тя посочи, че ще защитава всеки един журналист, който бъде свален от ефир. \n                    \n                    \n                \n                \n                \n                \r\n\"Независимо, че си съм си подала оставката, аз винаги ще продължа да бъда омбудсман завинаги. Хората ме приеха, като защитник на техните права и този който ще им помогне. Телефонът ми звъни денонощно” разказва Манолова.\n\r\n\"Това няма да бъде партиен проект, няма да има партия. Ние обаче, имаме политически искания срещу мръсния въздух, срещу застрояването на Витоша и срещу липсата на места в детските градини\", завърши Манолова.\n\r\n\"Решението на парламента за партийната субсидия от 8 лв на глас е резултат от уйдурма - точно това, за което Борисов ме обвиняваше по време на изборите\", отсече Манолова.\n\r\nСпоред нея сюжетът в парламента е илюстрация на съглашателството между ГЕРБ и БСП и оправданията за стабилност и гласуване на бюджета по никакъв начин не оправдават именно това решение.", "date": "2019.12.10", "title": "Манолова се хвали, оставала омбудсман завинаги"}
{"url": "https://www.dnes.bg/world/2019/12/10/napadateliat-v-bolnica-v-chehiia-strelial-hladnokryvno.432521", "text": "Не е ясно какъв действително е мотивът за днешното тежко престъпление, при което въоръжен мъж на 42 г. уби шест души в чакалнята на болница в източния чешки град Острава, след което избяга и се самоуби с изстрел в главата. Престъплението е извършено рано сутринта в поликлиниката на университетската болница в Острава, на 350 км източно от Прага, край границата с Полша. \n\r\nТова е най-кървавата стрелба в Чехия, където престъпленията с огнестрелно оръжие са сравнително редки, след 2015 г., когато мъж уби осем души в ресторант в Ухерски Брод, а после се самоуби.\n\r\nПремиерът Андрей Бабиш каза пред репортери, че става дума за \"индивидуален акт\".\n\r\nСтрелецът избяга от болницата след атаката. В преследването се включиха стотици полицаи. Когато полицейски хеликоптер го откри и надвисна над колата му, той се простреля в главата и почина половин час по-късно след неуспешни опити на полицаите да спасят живота му, съобщи вътрешният министър Ян Хамачек край болницата. И Хамачек, и премиерът Бабиш пристигнаха в Острава веднага след новината за кървавото нападение.\n\n\n\r\n                    \n                    \n                \n                \n                \n                Чешкото радио цитира директора на фирмата, където стрелецът е работил. Той е бил строителен техник, който бил в отпуск по болест. Тази информация все още не е потвърдена.\n\r\nСпоред директора на компанията, за която работел, 42-годишният мъж си бил внушил, че е тежко болен, но никой не иска да го лекува. „Ходеше във всички болници, при всякакви лекари. Заради това миналия месец изобщо не дойде на работа. Дойде преди 14 дни и каза, че е в отпуск по болест. Не желая да говоря повече за това“, каза директорът, цитиран от чешките медии. \n\r\nСпоред полицейското съобщение сигналът от болницата е получен в 7:19 ч, а полицаите пристигнали там след пет минути. Директорът на болницата каза пред репортери, че петима души са починали на място от изстрелите, които били изключително точни и от непосредствена близост, а един човек е починал по-късно, по време на операция. \n\r\nЖертвите - четирима мъже и две жени, са пълнолетни, но възрастта им не се уточнява. Други двама души са сериозно ранени и се е наложило да бъдат оперирани, а още един - леко. Няма пострадали от медицинския персонал, пише БТА.\n\r\nСпоред областния шеф на полицията Томаш Кужел нападателят стрелял мълчаливо и хладнокръвно с незаконно притежаван 9-милиметров пистолет. Има криминално досие, но няма данни днес да е имал съучастници.\n\r\n ", "date": "2019.12.10", "title": "Нападателят в болница в Чехия стрелял хладнокръвно"}
{"url": "https://www.dnes.bg/sofia/2019/12/10/v-centyra-na-sofiia-na-tymno-i-studeno-zaradi-skysan-kabel.432493", "text": "При несъобразени изкопни работи, извършвани от строителна фирма във вторник сутринта, бе скъсан кабел 10 киловолта, който е собственост на ЧЕЗ Разпределение, съобщиха от дружеството. \r\n\r\nВ резултат на това за 1 час и 40 минути без електрозахранване останаха над 1000 клиенти на дружеството в идеалния център на град София. \r\n\r\nТова е втори скъсан кабел от началото на седмицата. Вчера скъсан от строителна фирма кабел остави без електрозахранване 3300 клиенти на ЧЕЗ в столичния кв. \"Лозенец\" в продължение на 40 минути.\r\n\r\nЧЕЗ Разпределение България призовава фирмите да координират с  компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.\r\n ", "date": "2019.12.10", "title": "В центъра на София на тъмно и студено заради скъсан кабел "}
{"url": "https://www.dnes.bg/index/2019/12/10/ansambyl-chinari-shte-ni-potopiat-v-magiiata-na-tanca.432472", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ансамбъл \"Чинари\", трио \"Булгарина\" и група \"Етнотикс\" подготвят невероятен концерт - танцов разказ с магични елементи. \"Магията на танца\" e приказка за доброто и злото със съвременно звучене.\r\nСъздаването на един такъв спектакъл е доста трудно  начинание и откъм ресурси, и откъм хора, а подготовката е отнела една  година. \n\r\n\"Много сме заредени. Вече нямаме търпение да покажем на публиката какво сме подготвили\", сподели Деница Стойкова от трио \"Булгарина\" в студиото на \"България сутрин\". \n\r\nПо нейни думи група \"Етнотикс\" ще представят нови и интересни произведения, които не са чувани досега.\n                \n                \n                \r\n\"Няма да издавам нищо, защото искам изненадата да бъде пълна, но е нещо непознато за публиката досега\", каза Стойкова в ефира на \n\r\nЗрителите ще имат възможност да видят и колаборация с Историческия парк в с. Неофит Рилски. \n\r\n\"Коледните празници са едни от най-светлите и най-хубавите за българите. Ще сме щастливи да зарадваме зрителите точно преди този празник\", допълни Стойкова. \n\r\nСпектакълът \"Магията на танца\" ще се проведе на 12 декември от 19.30 часа в зала 1 на НДК.", "date": "2019.12.10", "title": "Ансамбъл \"Чинари\" ще ни потопят в \"Магията на танца\""}
{"url": "https://www.dnes.bg/business/2019/12/10/zlatoto-pechelivsho-shte-mu-donese-li-2020-g-novi-rystove.432501", "text": "Впечатляващато представяне на златото през 2019 г., подпомогнато от търговската война, паричната политика на водещите световни икономики и устойчивото му изкупуване от страна на централните банки, се очаква да се прехвърли към следващата година, .\n\r\nС наближаването на 2020 г. от инвестиционната компания BlackRock остават позитивни към ценния метал като възможност за хеджиране. В същото време от Goldman Sachs Group и UBS Group очакват цената на златото да се покачи до 1600 долара за тройунция – ниво, последно достигнато през 2013 г.\n                    \n                    \n                \n                \n                \n                \r\nЗлатото е напът да регистрира най-големият си годишен ръст от 2010 г. насам, изпреварвайки дори представянето на индекса Bloomberg Commodity Spot Index. Традиционно възприемано като убежище златото беше актуално през тази година поради несигурността в отношенията между САЩ и Китай и намаляването на лихвите от страна на Федералния резерв.\r\nВсе пак, тъй като световните фондови пазари продължават да се представят добре и американският пазар на труда се оказва устойчив, перспективите за златото не са ясни, поради липсата на яснота какво ще направят централните банки през 2020 г.\n\r\n\"При евентуални сътресения на пазара на акции и възникване на опасения относно растежа и/или геополитиката златото вероятно ще се окаже ефективна защита\", смята Ръс Коестърич от BlackRock Global Allocation Fund.\r\n", "date": "2019.12.10", "title": "Златото печелившо, ще му донесе ли 2020 г. нови ръстове?"}
{"url": "https://www.dnes.bg/index/2019/12/10/deniat-v-snimki-10-dekemvri.432503", "text": "\n", "date": "2019.12.10", "title": "Денят в снимки - 10 декември"}
{"url": "https://www.dnes.bg/stranata/2019/12/10/borovec-nai-izgodniiat-ski-kurort-v-evropa-za-sezon-2019.432507", "text": "Боровец е най-изгодният ски курорт в Европа за 2019. Колко излиза една седмица там? И какви са цените другаде в Европа?\n\r\nКъде в Европа е най-изгодно да караш ски през 2019? В България. До този извод стига проучване на Британските пощи, цитирано от \"Дейли мейл\". \n\r\nПървите две места се заемат от зимните курорти Боровец и Банско. Една седмица ски в Боровец - ски под наем, карта за лифт, ски уроци, храна и напитки - излиза средно 448 паунда*. В Банско същото удоволствие излиза 453 паунда. \n\r\nСлед тях се нарежда Италия - с курорта Бардонекия, а на четвърто място е Словения - с Кранска гора. \n\r\nНай-скъпият ски курорт в Европа е Цермат в Швейцария. Там една седмица излиза около 1042 паунда, посочва британското издание. \r\n\r\nНай-голямото преимущество на българските курорти е цената на храните и напитките. В Боровец шест обяда около ски пистите излизат малко над 41 паунда. А в Банско - почти 45 паунда. Цените в италианските курорти Бардонекия и Сестриере за същия брой менюта са двойно по-високи.\n                    \n                    \n                \n                \n                \n                \r\nПо разходи за ски обаче двата български курорта не са сред най-изгодните. Лифт карта в Боровец за шест дни струва 159 паунда, а в Банско - 175 паунда. В Бардонекия за същия период цената е 139 паунда, а в Кранска гора - 153 паунда, пише \"Дейли мейл\", цитиран от .\n\r\nКурортът Боровец попада и в статия на \"Ню Йорк Таймс\", озаглавена \"На ски в България? Изненадващият чар на Балканите.\"Авторът на статията Габриел Лей посочва, че недалеч от Боровец могат да бъдат закупени имоти за няколко хиляди евро, а за разположените на по-атрактивни места имоти… може да се пазариш, пише той.\n\r\nЛей е разговарял с британската инвеститорка Сара Стейли, която споделя, че все пак не трябва да се прекалява с инвестициите в България, тъй като имотният пазар в страната е \"много рискован\". През 2005 година тя решила да купи къща в близост до Боровец. Впоследствие отворила фирма за недвижими имоти. \n\r\nБританката била пленена от красотата на планините. Важна роля изиграли, разбира се, и достъпните цени. По онова време близо до Боровец можело да се закупят къщи за по около 10 000 долара.\n\r\nНещата обаче бързо се променили. \"Преди 2008 цените станаха нелогични\", спомня си Стейли. \"Човек можеше да види къща за 100 000 долара, а до нея - друга къща за 25 000 долара.\" Тя разказва, че е имала клиенти, които заплатили 250 000 евро за нива с картофи. \"Същинска лудост. Навремето много хора се почувстваха прецакани\". \n\r\nСара Стейли казва, че през последните години нещата са се стабилизирали. Днес повечето хора решават да закупят имот в България, защото харесват страната и виждат нейния потенциал. \"Хубавите апартаменти и къщи могат да бъдат продадени за часове\", казва тя. Но изтъква, че все още има и множество жилища, които стоят празни или пък недовършени. \n\r\n\n\r\nАвторът на статията в \"Ню Йорк Таймс\" ни среща и със семейство на австралиец и британка, избрали да живеят в село Мала църква, на 10 километра от Самоков. Сара Томпсън работи от вкъщи за британска компания. От време на време лети до Острова. Двойката не смята да остане дълго в България, но казва, че засега не могат да си позволят никъде другаде такъв стандарт на живот, какъвто имат там. Децата им учат в държавно училище. През зимата често ходят да карат ски с баща си на пистите в Боровец директно след училище.\n\r\nСпоред проучването на Британските пощи само за една година разходите за ски туризъм в Боровец са нараснали с 11,8%. Това повишение нарежда зимния курорт на трето място по ръст на цените сред десетте локации, попаднали в топ 10 на най-евтините ски курорти в Европа.\n\r\n*. \r\n   ", "date": "2019.12.10", "title": "Боровец - най-изгодният ски курорт в Европа за сезон 2019"}
{"url": "https://www.dnes.bg/obshtestvo/2019/12/10/izmestvat-li-rialiti-formatite-serialite.432463", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Скандал в Испания заради риалити шоуто \"Биг Брадър\". Причината стана сексуално посегателство над участничка във формата от друг участник и последвала вълна от гневни реакции.\nЗаради случилото се много големи компании изтеглиха рекламите си. Световните медии насочиха фокуса си към изнасилване през 2017 година по време на емблематичната риалити игра \"Биг брадър\", което е било скрито от зрителите, след решение на продуцентите на предаването. \r\nИспанският епизод \"изплува\" отново след като в страната усилено се говори за мерки срещу сексуалните посегателства.\n\r\nИгри като \"Биг брадър\" често са били на ръба на скандала и многократно са ставали обект на критики заради начина, по който представят човешките взаимоотношения. \n                    \n                    \n                \n                \n                \n                \r\nИнтересът към чуждия частен живот е свързан с това, че хората са тленни. Интересът към тялото е задоволяван от риалититата, в един момент тенденцията със сериалите започна обаче да се завръща. Това в Испания е задъхване за публика. Това каза за \"България сутрин\" медийният експерт Георги Лозанов. \n\r\nПо думите му реалититата са продажба на човешки права - първото е личната неприкосновеност, лошото било, че в масовата култура те има кратък срок на годност. \n\r\n\"Дойде феноменът \"искам да видя как ще се излагат известните\". Хората се настройват един срещу друг от нямането след началото на подобно шоу\", каза за  тв водещата Лара Златарева. \n\r\nПо думите ѝ в риалити форматите вече искали и някои умения - да пееш, да танцуваш и други.", "date": "2019.12.10", "title": "Изместват ли риалити форматите сериалите?"}
{"url": "https://www.dnes.bg/temida/2019/12/10/policai-ot-pirinsko-sydiat-mvr-iskat-si-parite-za-izvynreden-trud.432466", "text": "Полицаи от Пиринско масово съдят МВР за неплатен извънреден труд. В районните съдилища в Благоевград, Петрич и Гоце Делчев са подадени близо 150 молби, в които полицаите настояват да им се изплатят изработените извънредни часове.\r\nЗа всеки един от служителите на МВР сумата е различна и варира от 1500-1700 лв. за период от три години назад.\n\r\n16 гранични полицаи вече осъдиха на първа инстанция МВР за неплатен извънреден труд. Те са предимно от Гоце Делчев.\n\r\nСъдът бе назначил по всички дела съдебно-счетоводна експертиза, която установява, че полицаите са работили повече, отколкото им е платено.\r\nПолучавало се така заради липсваща в две наредби изрична регламентация за преизчисляване на нощния труд в дневен. Това обаче според съда означава само едно - че има празнота в нормативната уредба за отчитане на извънредния труд.\n                    \n                    \n                \n                \n                \n                \r\nПри наличие на такава непълнота в специалната уредба, касаеща служителите в МВР, се прилага друга Наредбата за структурата и организацията на работната заплата, според която нощните часове да се превръщат в дневни с коефициент 1,143, категоричен е съдът.\r\nТака че МВР ще трябва да плати положения извънреден труд в едно с лихвите, казват магистратите, цитирани от \"Труд\".", "date": "2019.12.10", "title": "Полицаи от Пиринско съдят МВР, искат си парите за извънреден труд"}
{"url": "https://www.dnes.bg/akoshtete-vqrvaite/2019/12/10/na-kakva-pricheska-da-zalojim-na-kolednoto-parti.432494", "text": "Коледните партита вече са тук и всеки иска да блесне със страхотен грим, впечатляващи тоалети и забележителна прическа. Ето и кои са тенденциите в прическите за сезона, на които може да заложите не само за коледните банкети, а и за новогодишната нощ.\r\n\r\n \r\nДиадемите бяха истински хит през годината. През лятото бяха най-актуални диадемите от плат, които са супер за плажа и летните разходки и партита. Сега на мода са официалните диадеми, направени от перли и скъпоценни камъни. С тях няма как да останете незабелязани на тържеството, а и буквално ще блестите. Не е нужно да правите нищо специално с косата си, може само леко да я тупирате.\r\n \r\n\r\n \r\nСплитането на косата не е лесно, но може да отидете на фризьор за тази прическа или да помолите някой приятел да ви я направи. Оригиналната плитка-водопад продължава да е хитова вече няколко години. С нея ще имате леко игрив, но и едновременно с това елегантен вид. Тази плитка се вижда само когато сте в гръб, а хубавото е, че с нея се вижда и цялата дължина на косата ви. Може да я захванете с панделка, а не с фиби и ластици, за да сте по-официални.\r\n \r\n", "date": "2019.12.10", "title": "На каква прическа да заложим на коледното парти?"}
{"url": "https://www.dnes.bg/temida/2019/12/10/nad-7-godini-zatvor-za-myj-prepravial-gazovi-oryjiia-v-boini.432478", "text": "След проведена процедура по екстрадиция спрямо 47-годишен мъж, Районна прокуратура - Казанлък приведе в изпълнение присъда от 7 години и 6 месеца лишаване от свобода за държане и преработване на оръжие. Това съобщиха от Апелативна прокуратура - Пловдив.\nС присъда, по наказателно дело от 2002 г., мъжът е осъден за това, че на 20.12.2001 г., в гр. Казанлък, в съучастие като извършител с друг мъж, е преработвал и преправял огнестрелно оръжие от газови пистолети, марка „Байкал“ с калибър 9х18 мм в бойни пистолети, без да имат за това право по закон и разрешение по надлежния орган на властта, за това му е наложено наказание от 5 години \"лишаване от свобода\" при първоначален \"общ режим\". \n                    \n                    \n                \n                \n                \n                \r\nКакто и за това, че в съучастие като извършител, е придобил, по какъвто и да е начин и държал огнестрелни оръжия - 4 бр. преработени газови пистолети, марка „Байкал“, в бойни пистолети с калибър 9х18 мм и 1 бр. 6х35 мм., без да има за това надлежно разрешение - престъпление по чл. 339 ал.1 вр. чл.20 ал.2 вр. ал.1 от Наказателния кодекс, за което е осъден на 5 години „лишаване от свобода“ при първоначален „общ режим“.\n\r\nСъдът е увеличил така определеното наказание с ½, предвид тежестта на престъплението и високата обществена опасност на деянието. Определеното наказание спрямо него е в размер на 7 години и 6 месеца \"лишаване от свобода\" при първоначален \"общ\" режим.\n\r\nСъучастникът му е признат за виновен по същите обвинения и му е наложено от съда наказание, което е влязло в сила през 2004 г.", "date": "2019.12.10", "title": "Над 7 години затвор за мъж, преправял газови оръжия в бойни "}
