{"url": "https://www.dnes.bg/balkani/2018/05/21/turcite-v-chujbina-vajni-za-erdogan.377128", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Турският президент Ердоган събра 15 хил. привърженици от цяла Европа на предизборен митинг в столицата на Босна и Херцеговина - Сараево. Той призова присъстващите да гласуват за него и управляващата Партия на справедливостта и развитието на 24 юни. Голяма част от привържениците му дойдоха от Холандия, Германия и Австрия - държави, които забраниха турски предизборни прояви своя територия.\n\n\n\r\nА ден преди еднодневното работно посещение на Ердоган в Босна и Херцеговина се появи информация, че разузнавателните служби на Турция и балканските страни работят в координация за разследване на твърдения за готвено покушение срещу него.\r\n                    \r\n                    \r\n\"Не мога да не свържа подобна информация със сегашната обстановка в югоизточната ни съседка и предстоящите избори там. Цялата ситуация започна на 15 юли 2016 година с опита за преврат. Оттогава вече седем пъти извънредното положение бива удължавано, а причините за това са именно подобни информации за заговори, атентати и т.н.\", коментира в студиото на \"Денят ОN AIR\" бившият генерален консул на България в Одрин Георги Димов.\n\r\nToй подчерта още, че в рамките на това извънредно положение в Турция всеки ден има арести масови съдебни процеси, не само на цивилни граждани, а и на военни.\n\r\n\"Това е целенасочено. По този начин сегашният президент може неограничено да упражнява своята власт. Някои коментатори дори посочват, че това е по-добре от президентската система, която евентуално ще бъде въведена с изборите на 24 юни\", обясни Георги Димов.\n\r\nПред бившият ни генерален консул в Одрин допълни, че Турция продължава да бъде разделена на две - две главни коалиции и кюрдите, които към момента, по думите му, са свободен електрон, все още не е известно накъде ще се ориентират, но са настроени срещу Ердоган.\n\r\n\"Затова за него са много важни гласовете, които ще дойдат от чужбина. Само в Германия има близо милион и половина турци с двойно гражданство, които имат право да се включат в изборите\", подчерта гостът в студиото на Ганиела Ангелова.\n\r\nВ Сараево Реджеп Ердоган призова турците, живеещи в Западна Европа, да играят активна роля в политиката на страните, в които живеят и да вземат тяхно гражданство.\n\r\n\r\n ", "date": "2018.05.21", "title": "Турците в чужбина - важни за Ердоган"}
{"url": "https://www.dnes.bg/zvezdi/2018/05/21/princ-hari-i-markyl-s-oficialni-snimki-ot-svatbata.377125", "text": "\n Принц Хари и съпругата му Меган разпространиха три официални фотографии от пищната си сватба миналия уикенд, съобщиха Ройтерс и Асошиейтед прес. Те благодариха на всички, които бяха замесени в сватбата им.\n\n\r\nСнимките, направени от Алекси Любомирски, включват семеен портрет на двойката заедно кралица Елизабет Втора, принц Чарлз, принц Уилям и съпругите им, както и с майката на Меган и децата, които бяха шафери на сватбата.\r\nНа втората снимка се виждат херцогът и херцогинята на Съсекс заедно с шаферите. Става въпрос за титли, които двамата младоженци носят след сватбата си.\r\nПринц Хари и Меган са позирали също за черно-бяла снимка, пише БТА.\r\nОт двореца Кенсингтън отбелязаха, че двамата младоженци са щастливи, че споделили женитбата си с присъствалите на церемонията в Уиндзор и с онези, които я гледаха по телевизията във Великобритания, страните от Общността на нациите и целия свят.", "date": "2018.05.21", "title": "Принц Хари и Маркъл с официални снимки от сватбата"}
{"url": "https://www.dnes.bg/notifikacii/2018/05/21/ujasiavashto-samovzriviavat-sebe-si-no-i-sobstvenite-si-jeni-i-deca.377071", "text": "Това е нов вид тероризъм: в Индонезия вече се самовзривяват цели джихадистки семейства - заедно с жените и децата. Какво стои зад това ново измерение на терора?\n\r\n\"Просто не ми го побира умът“, казва кметицата на Сурабая, острова Ява, Три Рисмахарини. Вярващата мюсюлманка и майка на две деца не успява да прикрие сълзите си пред телевизионните камери, когато научава за самоубийствените атентати срещу три черкви, извършени миналата неделя от шестчленно семейство. \n\r\nРодителите и техните опасани с боеприпаси четири деца на възраст между 9 и 18 години са се самовзривили едновременно, причинявайки смъртта на 13 души. Ранените са над 40, пише . \r\nСъщия ден загинаха и още трима души - мъж и жена, заедно с едно от децата си, когато в жилището им в град Сидоарио по непредпазливост е било задействано взривно самоделно устройство от същия тип, както това в Сурабая на остров Ява. \n\r\nДен по-късно пък петчленно семейство се самовзриви пред входа на полицейското управление - също в Сурабая, а едно от децата им оцеля като по чудо, но с тежки наранявания.\n\r\nИ трите семейства принадлежат към свързаната с \"Ислямска държава\" терористична мрежа \"Джамаа аншарут дауалах\".\n\r\nИ преди в Индонезия е имало терористични нападения. След демократизирането на страната през 1998 година екстремистката групировка \"Джамаа Исламия\" извърши серия от смъртоносни атентати, сред които и атентата в туристическия център Кута през 2002 година с над 200 загинали. Но тези терористични атентати бяха извършвани предимно от мъже. Жените в семействата на терористите или изпълняваха куриерски поръчки, или участваха в подготовката на атентатите. В много редки случаи за пъклените си дела терористите са използвали също и деца-сираци.\n\n\r\nПоследните атентати в Сурабая обаче имат други измерения.Това бяха първите в света самоубийствени атентати, извършени от цели семейства. Експертите по въпросите на тероризма обаче не са изненадани от това развитие. Според оценките на властите 700 индонезийски семейства са заминали за Сирия, за да се присъединят към ИД. След поражението на джихадистките милиции в Индонезия са се завърнали около 500 привърженици на ИД - мъже, жени и деца. Властите обаче все още не са установили дали атентаторите-самоубийци от Сурабая са били в Сирия. \n\r\n\"От самото начало ИД беше нещо като семейно предприятие“, казва директорката на Института за политически анализи на конфликтите в Джакарта Сидни Джонс. Мъжете е трябвало да воюват, а жените да раждат и възпитават нови бойци. \"На жените обаче, повлияни от социалните медии, не им е била достатъчно тази второстепенна роля. Те са искали да участват по-активно в битката на ИД и са се възхищавали на атентаторките-самоубийци в Палестина, Ирак и Чечения“, казва експертката по въпросите на тероризма.\n\r\nИндонезийската терористична мрежа \"Джамаа аншарут дауалах\" е привлякла много разочаровани от прекратяването през 2009 г. на въоръжената борба на \"Джамаа Исламия\". Преди всичко млади джихадисти, обучени в Афганистан или Филипините, преминали през ИД, се връщат обратно след края на нейното господство в Сирия, настроени срещу индонезийската полиция, която през последните години арестува и ликвидира безброй членове на \"Джамаа Исламия\".\n\r\nИндонезия инвестира много средства в борбата срещу тероризма и успя да предотврати много атентати. Но в страната няма условия за дерадикализиране на терористите и техните близки. Програми за реинтеграцията на цели семейства пък изобщо не съществуват. Председателят на Комисията за закрила на децата Сусанто призовава правителството да отделя по-голямо внимание на проблема с радикализирането на подрастващите.\n\r\n\n\r\nНито едно от децата, участвали в самоубийствените атентати в Сурабая, не е посещавало училище. По данни на полицията, те са живеели напълно изолирано и са били посвещавани още от най-ранна възраст чрез джихадистки видео клипове. \"Тези семейства са убедени, че ще се озоват заедно в рая. Според техните представи бащите не могат да изоставят децата си. Вероятно те взимат жените и децата си, за да не бъдат по-късно стигматизирани“, казва бивш член на \"Джамаа Исламия\", който днес се грижи за отхвърлени от обществото деца и жени на арестувани терористи.\n\r\nСидни Джонс смята, че най-важната задача на държавата е да разкрие съществуващите семейни терористични мрежи. Индонезийските специални части за борба с тероризма разкриха и задържаха още две семейства, които са били във връзка с други атентатори. \"Правителството трябва да проучи какво са движещите мотиви на тези семейства, преди да разработи концепция за противодействие на явлението. След като само два дни бяха извършени атентати от три семейства, това означава със сигурност, че има и много други, които са готови да сторят същото\", посочва Сидни Джонс.\n\r\n \r\n", "date": "2018.05.21", "title": "Ужасяващо: Самовзривяват себе си, но и собствените си жени и деца!?"}
{"url": "https://www.dnes.bg/obrazovanie/2018/05/21/maturata-po-bel-iztichat-li-otgovorite.377126", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Съмнения за изтичане на отговорите на матурата по български и литература след края на зрелостния изпит. Във Facebook се появи публикация на потребител, която показваше отговрите от модул 1 и 2, в които имаше само 2 грешки.\n\n\r\nА въпреки, че беше почти невъзможно да се препише на изпита, в интернет пространството се появиха мними търговци, които предлагаха отговори за матурата като цената варирарше между 50 и 100 лева, съобщаваBulgаria ON AIR. \r\nВъзможно ли е да надхитрим системата и да си купим отговорите за нея?\r\nНаправихме профил във Facebook, с който се представяме за зрелостник. Влязохме в няколко групи, направени специално за тазгодишната матура и се натъкнахме на следните предложения - \"последни записвания при нас за отговорите на матурите! Заинтересованите нека пишат!\"", "date": "2018.05.21", "title": "Матурата по БЕЛ: Изтичат ли отговорите?"}
{"url": "https://www.dnes.bg/zvezdi/2018/05/21/dyshteriata-na-uil-smit-iskah-da-se-samoubiia-na-10-g.377102", "text": "Уилоу Смит призна, че е правила опит за самоубийство, когато е била едва на 10-годишна възраст.\r\nШокиращото признание тя направи пред майка си, Джейда Пинкет, в интервю.\r\nДъщерята на Уил Смит разказа, че е загубила здравия разум в момента, в който песента ѝ „Whip My Hair” стана хит.\r\nСлед като песента ѝ стана известна, Уилоу спряла да се занимава с музика и започнала да си задава въпроси за смисъла на живота и нейното място в него.\r\n", "date": "2018.05.21", "title": "Дъщерята на Уил Смит: Исках да се самоубия на 10 г.!"}
{"url": "https://www.dnes.bg/stranata/2018/05/21/6-godishno-u-doma-sled-kato-ubiha-roditelite-mu-v-iuar.377122", "text": "Шестгодишното българско момиченце, чиито родители българи бяха убити на 12 февруари т.г. в дома им в Кейптаун, Република Южна Африка /РЮА/, се прибра в родината благодарение на съвместните усилия на външните министри на двете държави Екатерина Захариева и Линдиве Сисулу. Това съобщиха от пресцентъра на МВнР.\r\nДнес в Буенос Айрес, където Захариева води делегацията на ЕС за срещата на външните министри от Г-20, българският първи дипломат е благодарила на Сисулу за съдействието.\r\n\"Това е резултатът, когато повече жени влизат в политиката\", е коментирала ръководителката на южноафриканската дипломация.\r\nОще на 29 март, по време на работното си посещение в РЮА, вицепремиерът Екатерина Захариева повдигна въпроса за 6-годишното българско момиченце пред своя колега Линдиве Сисулу, припомнят от МВнР.\r\nМиналата седмица съдът окончателно е разрешил завръщането на детето в България и посланик Стефанов е довел момиченцето у нас, се посочва в съобщението.", "date": "2018.05.21", "title": "6-годишно у дома, след като убиха родителите му в ЮАР"}
{"url": "https://www.dnes.bg/akoshtete-vqrvaite/2018/05/21/barbi-v-jivota-momche-zad-volana-nai-krasivata-tiradjiika.377100", "text": "\n\r\nВ Австралия живее и работи най-красивата тираджийка в света. Това е 26-годишната Блейз Уилямс, която получава правоспособност да управлява още на 19 г. За да бъдем точни, става дума за книжка за управление на 18-колесни превозни средства, т.е. автовлак, състоящ се от влекач (10 колела) и двуосово полуремарке (8 колела).\n\r\nЦялата история започва с това, че Блейз работила на автомивка за ТИР-ове и трябва да пренарежда тежките превозни средства, като ги вкарва и изкарва от клетките. Поради това ѝ се наложило да изкара необходимото свидетелство за правоуправление. Работата толкова ѝ харесала, че година по-късно започнала да работи като шофьор на тежкотоварен камион.\r\n                    \r\n                    \r\n\"Обличам се като Барби, но зад волана се чувствам като момче\", казва Блейз за професията си. \n\r\nЩо се отнася до камиона на най-красивата тираджийка, това е грандиозен Kenworth W900 - със скъсен по австралийски капак и, разбира се, огромен защитен ролбар.", "date": "2018.05.21", "title": "Барби в живота, момче зад волана: Най-красивата тираджийка"}
{"url": "https://www.dnes.bg/health/2018/05/21/stignahme-gi-nevrologiiata-u-nas-na-svetovno-nivo.377070", "text": "\r\n\r\n \r\nВ световен мащаб в последните 10 години неврологията бе в известен застой. Преди това имаше сериозни открития. И сега, през последните 2 години, започват да излизат много нови неща в лечението на редица неврологични заболявания. Огромен е напредъкът в ранната диагностика и лечението на множествената склероза. Фундаментални открития предстоят за това какво предизвиква паркинсоновата болест. Що се отнася до България, смело мога да кажа, че неврологията в последните 15-20 години, по нищо не се различава от останалите държави в Западна Европа. Имаме изключително добри контакти с водещи специалисти от еропейските страни – те идват у нас, български невролози ходят там. В България се прилагат всички най-съвременни и иновативни методи на диагностика и лечение на неврологичните заболявания, които са известни в цял свят. Не може да се оплачем. Същото се отнася и за лекарствата – българските пациенти получават същите медикаменти, както и в останалите европейски страни. Бавим се само в генетичните изследвания, които са скъпи и някои от тях не се правят у нас. Но всичко по отношение на оперативната диагностика, което го има в Европа, има го и у нас.\r\n \r\n\r\n \r\nВ никакъв случай! Само да погледнем цените на неврологичните клинични пътеки, не може да се каже, че сме галеници. Но всички, които сега не обръщат внимание на неврологията, ще дойдат при нас да ги лекуваме един ден. \r\n\r\n\r\n \r\nВ нашата специалност, по отношение на науката неврология, повратните моменти дойдоха след 10 ноември 1989 г. Ако отворите един български учебник от преди 30-ина години и един западно европeйски, ще видите огромната разлика. В настоящия момент обаче те вече са еднакви. Нашето поколение невролози направихме много, за да въведем в България всички най-нови постижения на медицината в областта на неврологията.\r\n\r\n", "date": "2018.05.21", "title": "Стигнахме ги! Неврологията у нас – на световно ниво"}
{"url": "https://www.dnes.bg/football/2018/05/21/ispaniia-obiavi-systava-za-svetovnoto-chetiri-zvezdi-sa-aut.377095", "text": "Селекционерът на националния отбор на Испания Хулен Лопетеги обяви състав от 23 футболисти за предстоящото световно първенство. \r\nВ списъка не попаднаха четирима от най-известните играчи на шампиона на планетата за 2010 г. Това са нападателят на Челси Алваро Мората, съотборниците му Сеск Фабрегас и Маркос Алонсо, както и защитникът на Арсенал Ектор Бейерин.\r\n \r\nСержи Роберто от Барселона също не е сред избраниците на Лопетеги, нападението е оформено от Диего Коста, Марко Асенсио, Яго Аспас, Родриго Морено и Лукас Васкес.\r\n \r\nИспания е в група \"В\" на Мондиала, като първият мач е на 15 юни срещу европейския шампион Португалия с Кристиано Роналдо. 5 дни по-късно следва среща с Иран, а на 25 юни с Мароко.\r\n \r\n\r\n ", "date": "2018.05.21", "title": "Испания обяви състава за световното! Четири звезди са аут"}
{"url": "https://www.dnes.bg/usa/2018/05/21/pompeio-kym-iran-nai-tejkite-sankcii-v-istoriiata.377121", "text": "Държавният секретар на САЩ Майк Помпейо заплаши, че САЩ ще подложат Иран на безпрецедентен финансов натиск и ще му наложат \"най-тежките санкции в историята\", ако иранското правителство не промени курса си, предадоха Франс прес и Асошиейтед прес.\r\nВ реч пред консервативната фондация \"Херитидж\" във Вашингтон Помпейо призова за ново ядрено споразумение с Иран, след като президентът Доналд Тръмп се изтегли от сключеното през 2015 г. По думите на държавния секретар администрацията на Тръмп предпочита това да е договор, който да се ратифицира от Конгреса.\r\nПомпейо изброи 12 изисквания към Иран, които според него трябва да бъдат част от следващо споразумение. Той заяви, че Иран трябва да прекрати обогатяването на уран и никога да не се занимава с предварителна обработка на плутоний. Иран също така трябва да даде на ядрените инспектори \"безусловен достъп до всички обекти в страната\" и да спре да развива програмата си за балистични ракети.\r\r\n                    \r\n                    Помпейо също така поиска Иран да освободи всички американски граждани, да прекрати подкрепата си за бунтовниците хуси в Йемен, да изтегли всичките си въоръжени сили от Сирия и да престане да заплашва Израел.\r\nИран \"никога повече няма да има картбланш да доминира Близкия изток\", заяви Помпейо.\r\nДържавният секретар на САЩ също така обеща \"да преследва иранските агенти и машите им от Хизбула в цял свят, за да ги смаже\".\r\nПомпейо заяви, че иранското ядрено споразумение от 2015 г. е било \"губещо\" и това е имало огромни последици в Близкия изток.\r\nОткакто споразумението от 2015 г. влезе в сила, Иран \"напредна из целия Близък изток\", а администрацията на Обама \"беше заложила\" на това, че Иран ще спре неправомерните си действия и ще спазва световните норми, каза държавният секретар на САЩ.\n\n\n\r\nПомпейо заяви, че Тръмп се е оттеглил от споразумението, защото то не е гарантирало безопасността на американците от създаваните от Иран рискове. Споразумението от 2015 г. \"постави света в риск заради фаталните си недостатъци\", добави той, цитиран от БТА.\r\nПомпейо предложи редица значителни потенциални отстъпки от САЩ за Иран, ако Техеран се съгласи да извърши \"съществени промени\" и призова за ново, по-силно ядрено споразумение с Иран.\r\nАко бъде постигнато споразумение, което удовлетворява администрацията на Тръмп, САЩ ще са склонни да отменят всички икономически санкции, заяви Помпейо. Освен това САЩ ще възстановят пълни дипломатически и търговски отношения с Иран и ще му позволят да получи достъп до най-модерни технологии.\r\nПомпейо заяви, че САЩ дори биха подкрепили модернизацията на иранската икономика и биха й помогнали да се върне в световната финансова система.\r\nДържавният секретар на САЩ поиска подкрепата на съюзниците, по-специално европейските, но ги предупреди, че фирмите, които развиват дейност в Иран в забранени от американските санкции отрасли, \"ще бъдат държани отговорни\".\r\n\"Иран ще бъде принуден да направи избор: или да се бори икономиката му да не изпадне \"на системи\", или да продължи да изразходва ценни средства за борби зад граница. Той няма да има ресурсите да прави и двете\", заяви Помпейо, цитиран от ДПА.", "date": "2018.05.21", "title": "Помпейо към Иран: Най-тежките санкции в историята!"}
{"url": "https://www.dnes.bg/akoshtete-vqrvaite/2018/05/21/izkusnost-kak-da-privlechete-myjete.377106", "text": "Когато става дума за срещи и връзки, има едно изкуство, което най-привлекателните жени добре владеят. Става дума за начините, по които могат да накарат един мъж да ги забележи и в крайна сметка да се влюби в тях.\n\r\nМъжете винаги са готови да дадат своето внимание на жена, която знае как да ги привлече. \r\nМоже да си мислите, че това се свежда единствено до външния вид, но мъжът, който търси дългосрочна връзка и любов, знае, че има по-важни неща.\n\r\nЗатова е добре да знаете кои са 3-те фактора, които могат да привлекат вниманието на мъжете и да ги пленят.\n\r\n\n\r\nТова е първото нещо, което приковава мъжкото внимание. Усмивката ви сигнализира за достъпността и приятелското ви отношение. Много жени прекарват часове, за да се облекат по най-добрия начин, но забравят да вземат най-важното: усмивката си.\r\n                    \r\n                    \r\nМъжете обръщат внимание на жените, които им показват, че ги харесват. Една жена, която знае как да се усмихва, има най-силното оръжие.\r\nВижте още в ", "date": "2018.05.21", "title": "Изкусност: Как да привлечете мъжете?"}
{"url": "https://www.dnes.bg/rusia/2018/05/21/bylgarski-potok-zashto-moskva-shte-otkaje-ofertata-ot-sofiia.377093", "text": "Непосредствено преди срещите си с руските власти президентът на България Румен Радев предложи да бъде построен пряк газопровод от Русия. Експертите не вярват във възможността за реализация на \"Български поток\". По-рано София провали строителството на \"Южен поток\", а Турция се оказа много по-сговорчив партньор, пише Газета.ru.\n\r\n\"България е заинтересована да стане енергиен център в Югоизточна Европа, което също така означава да стане държава, разпределяща природния газ. Що се отнася до доставките на газ от Русия, смятам, че България се нуждае от преки доставки на руски газ през Черно море. Да наречем това \"Български поток\", цитира руския вестник \"Комерсант\"думите на Радев. \r\n                    \r\n                    \r\nБългарският президент подчерта, че \"този подход се диктува от здравия смисъл и изискванията за енергийна безопасност и ефективност\" както за България, така и за целия ЕС. И стремежът на България изобщо не се различава от намеренията на Германия да реализира \"Северен поток – 2\", смята Радев.\n\n\r\n\"България твърдо възнамерява да укрепи своите позиции на регионален газоразпределителен център и ЕС ни подкрепя в това. По линията на европейските предприсъединителни фондове безвъзмездно ни бяха предоставени €920 000 за предпроектни проучвания\", разказа Радев. \n\r\nПо време на двудневното си посещение в Русия българският държавен глава ще се срещне с руския премиер Дмитрий Медведев и след това във вторник с колегата си Владимир Путин. И като че той възнамерява сериозно да ги убеди в целесъобразността на възобновяване на проекта за транзит на природен газ през територията на България, пише руското издание. \n\r\n\"Най-безопасният, най-надеждният и най-евтиният път е прекият. Особено когато става дума за доставки на допълнителни количества руски природен газ в България, Сърбия, Унгария, Австрия и Северна Италия\", убеждава Радев. При това той настоява, че за двете страни най-логичният избор за разширяване на доставките на руските газ за Европа е пътят през българската територия. \n\r\n\"В наш общ интерес е да бъде получен пряк излаз на руския газ на черноморското крайбрежие на България. Убеден съм в това\", казва Радев. \n\r\nКато плюс за България той посочва действащата газопреносна система: \"Газовите интерконектори със съседните страни ще обезпечат достъп и до страните от Централна Европа\".\n\r\nЕкспертите не вярват в перспективата за осъществяване на \"Български поток\", пише обаче руското издание. \n\r\n\"Това е популизъм чиста проба, няма да има връщане към проекта \"Южен поток\", е категоричен аналитикът на \"Алор Брокер\" Алексей Антонов. \n\r\nРусия беше принудена да се откаже от проекта \"Южен поток\" в края на 2014 г. заради противопоставянето на Европейската комисия и действията на България, която фактически провали работата по проекта /според една от версиите това е било направено под натиск от страна на САЩ/, обяснява Газета.ru. \n\r\nНо дори през 2014 г. българските власти продължаваха да говорят за крайната важност на проекта за горивно-енергийния сектор на ЕС като цяло и на България в частност и за това, че той е приоритетен. \n\r\n\"Всички тези изявления по никакъв начин не пречеха в продължение на над 3 години да бъде спъвана реализацията на проекта по искане на Брюксел и Вашингтон. Въпреки наличието на културни и исторически връзки България е страна член на ЕС и НАТО, с достатъчно слаба икономика, зависима от външна подкрепа. Неуспешният опит за реализация на съвместния проект \"Южен поток\" нагледно показа зависимостта на вътрешната политика от указанията отвън\", казва Антонов. \n\r\nРуският президент Владимир Путин характеризира тогава позицията на България за \"Южен поток\" като \"беззъба\", противоречаща на интересите на страната. \"По повод на \"Южен поток\". Ние бяхме готови да го реализираме, но на нас просто не ни дадоха. Не искат, така че няма да го правим\", каза Путин. \n\r\nПо-нататък нееднократно беше съобщавано за възможността за връщане към идеята за \"Южен поток\". Особено активно темата се обсъждаше в края на 2015 г. - началото на 2016 г. в периода на изостряне на руско-турските отношения. \n\r\nСлед като обаче Анкара поднесе извинения за сваления руски военен самолет, а Москва подкрепи Ердоган при опита за държавен преврат в Турция, отношенията между двете страни отново се нормализираха. В резултат Москва направи избор в полза на алтернативния проект \"Турски поток\". \n\r\n\"Предвид на това, че от 2014 г. геополитическата ситуация се задълбочи, САЩ, премахвайки ограниченията върху износа на петрол и газ, сега активно се борят срещу реализацията на руските експортни тръбопроводи. Турция, която при администрацията на Ердоган показва несравнимо по-високо ниво на политическа самостоятелност, изглежда много по-изгоден и по-малко рисков партньор\", смята Антонов. \n\r\nПоявата в скоро време на още един газопровод, който да доставя газ директно в България и през нея в други страни от Европа, изглежда малко вероятно, е съгласен и Богдан Зварич, вицепрезидент на Гилдията на финансовите анализатори и риск мениджърите. \n\r\n\"В момента се реализират няколко проекта едновременно, включително \"Северен поток – 2\". Отвъд океана се опитват да попречат на неговата реализация. Активизирането на още един проект може да се натъкне на по-съществена съпротива\", отбелязва Зварич. \n\r\nТака че България, уви, няма да стане главен европейски хъб в Югоизточна Европа. Такъв вече стана много по-сговорчивата и независима Турция, пише Газета.ru.\n\r\n\"Освен действащия \"Син поток\" вече е завършена подводната част на \"Турски поток\", през 2018 г. се планира да бъде пуснат ТАНАП, по който газът от Азербайджан ще тръгне към Южна Европа. А България вече изгуби двата най-важни за нея проекти - \"Южен поток\" и \"Набуко\", резюмира Антонов. \r\n ", "date": "2018.05.21", "title": "\"Български поток\" – защо Москва ще откаже офертата от София"}
{"url": "https://www.dnes.bg/politika/2018/05/21/borisov-razporedi-izplatete-zaplatite-na-lekarite.377120", "text": "Министър-председателят Бойко Борисов разпореди на министрите на финансите и на здравеопазването да предложат механизъм, който да гарантира редовното изплащане на възнагражденията на лекарите и медицинския персонал в болниците във Враца и в Ловеч, въпреки наложените на лечебните заведения запори от кредиторите им. Общата сума на дължимите заплати за месеците февруари-април в МБАЛ \"Хр. Ботев\" и МБАЛ \"Параскев Стоянов\" са в размер на 1 873 113 лв., уточниха от Министерски съвет. \n\r\nВ разговор с двамата министри премиерът посочи, че разбира техните аргументи като финансисти, но не може да допусне професионалисти, положили висококвалифициран труд, да бъдат лишени от добросъвестно изработените си заплати. Демотивирането на тези специалисти би могло да има тежки последици за здравето и живота на хората в областните центрове и в областите Враца и Ловеч, посочи Борисов.\r\n                    \r\n                    \r\nТой подчерта, че спазването на финансовата дисциплина по отношение разходването на публични средства е основен фактор за гарантирането на адекватни здравни грижи, но контролните функции не са задължение на редовия медицински персонал и той не може да бъде държан отговорен за действия или бездействия на ръководствата на болниците. Министър-председателят настоя за по-строг контрол върху законосъобразността на сключваните от лечебните заведения договори и изрази очакване, че виновните за лошото финансово състояние на болниците в Ловеч и Враца ще понесат отговорността си.\n\r\nСлед разговора с премиера Борисов и в резултат на анализите, направени от страна на министерствата на финансите и на здравеопазването, на заседанието на правителството в сряда министърът на здравеопазването ще предложи осигуряване на необходимите средства за разплащане на просрочените задължения за възнаграждения и осигурителни вноски на медицинския персонал и служителите от двете болници. Приемането на това решение ще защити в максимална степен обществения интерес и ще гарантира нормалното функциониране на лечебните заведения.", "date": "2018.05.21", "title": "Борисов разпореди: Изплатете заплатите на лекарите!"}
{"url": "https://www.dnes.bg/akoshtete-vqrvaite/2018/05/21/diplomirane-napuk-na-bolesta-robot-v-toga-i-edin-ipad.377047", "text": "\r\nЗавършването на гимназия зад океана е повод за празненство и гордост за родителите. Така че за зрелостниците е доста тъжно да не мгоат да присъстват на собственото си дипломиране.\r\nТакъв бил случаят и на Синтия Петуей, която е била приета в болница, седмица преди дипломирането си.\r\nТя се дипломирала в петък в гимназия Лефлор, Алабама, но мислела, че няма да може да присъства, но екипът на Американската детска и женска болница взел нещата в свои ръце и завели Синтия до сцената. Поне виртуално.\r\nБолницата разполага с робот, който използва таблети iPad и така пациентите могат да \"присъстват\" където и да е, пише \"Time\".\r\r\n                    \r\n                    \"Свързвате се с него по интернет, така че няма значение къде сте. Тя можеше да го кара от болницата, а ние можем да закараме робота където трябва\", казва Стефани Мадокс от екипа, помогнал на абитуриентката да се дипломира.\r\nТака Синтия буквално се е закарала до сцената. А роботът е бил \"облечен\" подобаващо за церемонията - с тога и квадратна шапка за дипломирането.\r\nСинтия е доволна, че е успяла да вземе дипломата си \"лично\", макар и по неконвенционален начин.\r\n\"Аз съм първата внучка на баба би, която завършва гимназия. Така че трябваше да изляза на тази сцена и трябваше да мина от там\", разказва тийнейджърката. На това му се казва да преодолееш всички препятствия!", "date": "2018.05.21", "title": "Дипломиране... напук на болеста: Робот в тога и един iPad! "}
{"url": "https://www.dnes.bg/obshtestvo/2018/05/21/piian-bylgarin-v-miunhen-krade-i-sipe-rasistki-obidi.377092", "text": "25-годишен българин е арестуван на гарата в Мюнхен, след като откраднал чипс. Персоналът в магазина забелязал кражбата и сигнализирал полицията.\r\nБългаринът бил толкова пиян, че се наложило дошлите полицаи буквално да го отнесат до полицейската кола.\r\nПрез цялото време мъжът крещял расистки обиди. По-късно засекли 3,58 промила в кръвта му.\r\nВ изтрезвителя той продължил да обижда и да крещи \"Зиг хайл\", което в Германия се преследва от закона. След като изтрезнял, го пуснали.\r\nСрещу него е заведено дело за кражба, обиди и използване на противоконституционни лозунги, съобщава \"\".\r\n ", "date": "2018.05.21", "title": "Пиян българин в Мюнхен: Краде и сипе расистки обиди!"}
{"url": "https://www.dnes.bg/za-da-se-razbirame/2018/05/21/kak-da-vyzpitame-finansova-otgovornost-v-decata.376892", "text": "Парите са част от цялото ежедневие на съвременния човек. За да сме в добро материално състояние е нужно да имаме стриктно отношение към парите. Родителите трябва да възпитат това отношение към парите у децата си, за да са сигурни, че ще умеят да се справят добре с финансите си занапред.\r\nУрокът за парите не е никак лесен, но всеки родител трябва да се опита от най-ранна възраст на детето си да култивира у него умения да разбира и управлява парите.\r\n\r\nОще щом забележите, че детето проявява интерес към парите, иска да плаща вместо вас, да взима рестото, обяснете някои основни положения. Дори да не проявява интерес към парите, изберете удобен момент и започнете разговор.\r\r\n                    \r\n                    Давайте примери за грешките, които вие самите сте правили с парите. Обяснявайте ситуациите, не се страхувайте да признаете причините, поради които в даден момент сте останали без пари. Така детето научава как да борави с пари, да преценява стойността на стоките и да обмисля кое е нужно за купуване и кое не.\r\n\r\nАко говорите на децата си колко е важно да се стремят да печелят повече пари и да харчат разумно, за да спестят, а вие самите не го правите, децата трудно ще се научат.\r\nДумите не са достатъчни. Личният пример е най-мощният инструмент, който учи децата на правилно отношения към парите.\r\nПредпазвайте се да се изхвърляте пред децата, купувайки скъпи и прескъпи стоки. Опитвайте се да ги научите на спестовност, като пред тях купувате по-евтини, но икономични и съобразени със семейния бюджет стоки. Коментирайте това пред тях, за да чуят мотивите ви.\r\n", "date": "2018.05.21", "title": "Как да възпитаме финансова отговорност в децата?"}
{"url": "https://www.dnes.bg/notifikacii/2018/05/21/bylgarinyt-ot-marsiliia-izdirvan-za-opit-za-ubiistvo.377103", "text": "Отменена е мярката за неотклонение \"задържане под стража\" на българина, задържан в събота на гара \"Сен Шарл\" в Марсилия заради \"странно поведение\". \n\r\nНе са му повдигнати никакви обвинения, но френската полиция не го е освободила, тъй като той е издирван в България, съобщи Франс прес, като се позова на френската прокуратура.\n\r\nБългария е издала европейска заповед за арест на мъжа заради опит за убийство през 2012 година. Той трябва да се яви утре пред апелативния съд на Екс ан Прованс, съобщи прокурор Ксавие Тарабо.\n\r\nЗаради опита за убийство задържаният е осъден на шест години затвор, добави АФП, като се позова на българското министерство на вътрешните работи.\r\nБългаринът е бил арестуван в събота, след като пътничка е подала сигнал за мъж, който се държи подозрително. У българина бе намерена електрическа и електронна техника, която \"сама по себе си не е опасна\", но \"е можела да се използва за изработване на взривно устройство\", добави прокурор Тарабо.\n\r\nМъжът, който е на четиридесет и няколко години, е отказал да разкрие самоличността си и е твърдял, че е чеченец. Чак вчера късно следобед следователите са успели да го идентифицират.\n\r\nСлед ареста гарата е била затворена за 4 часа, за да могат сапьорите да си свършат работата.\r\n/БТА/\r\n ", "date": "2018.05.21", "title": "Българинът от Марсилия – издирван за опит за убийство"}
{"url": "https://www.dnes.bg/muzika/2018/05/21/simona-zagorova-provokira-gloriia-ia-aplodira.377115", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Симона Загорова съвместно с N.A.S.O & Andro избухнаха със съвместен проект, озаглавен \"Горе, горе\". Клипът към песента фокусира вниманието с провокативни визии и хореографии.\r\nВидеото, направено с много любов, предлага и специални ефекти. А симбиозата между огън и вода приковава погледа. Подробности за съвместната си работа споделят в \"Околосветско\" по Bulgaria On Air дъщерята на Глория и N.A.S.O & Andro.\r\nНа официалното представяне на продукта присъстваха колеги на Симона от шоуто \"Гласът на България\", в което тя спечели втора позиция.\r\nМайка й Глория също не пропусна музикалното събитие и бурно аплодира своето талантливо момиче.", "date": "2018.05.21", "title": "Симона Загорова провокира, Глория я аплодира"}
{"url": "https://www.dnes.bg/stranata/2018/05/21/tir-prevozvasht-zehtin-katastrofira-na-marica.377066", "text": "ТИР, натоварен със зехтин, катастрофира снощи на автомагистрала \"Марица\". \r\nИнцидентът станал към 23 часа на южното платно на главния път, близо до Харманли.Камионът със сръбска регистрация се движил по посока Свиленград, като на 76-ти километър е навлязъл в аварийното платно, изкъртил мантинелата и спрял, пише \"Булфото\".\r\nОт удара зехтинът се е разлял на половината пътна настилка.\r\nШофьорът на камиона не е пострадал. Разследват се причините за инцидента.", "date": "2018.05.21", "title": "ТИР, превозващ зехтин, катастрофира на \"Марица\""}
{"url": "https://www.dnes.bg/zvezdi/2018/05/21/za-100-vyzstanoviavane-kristin-ima-nujda-ot-dareniia.377110", "text": "Моделът Кристин Илиева, която пострада при тежка катастрофа с поп изпълнителката Дивна, има нужда от средства, за да се възстанови напълно.\r\nСемейството й се обръща с молба към всички добри хора, които могат да й помогнат.\r\n\"Кристин вече два  месеца се бори да се възстанови от ужасния инцидент, след който сериозно пострадаха и двата крака. Тя претърпя множество операции както в България така и в Турция, където само през последния месец и бяха направени общо 5 операции за поставяне импланти в бедрената кост, таза и коляното както и пластики на двата крака\", написаха близките й в писмо до медиите.\n\n\n\r\r\n                    \r\n                    До момента всички операции на Кристин са стрували над 70 000 евро, събрани от нейното семейство, роднини, приятели и добри хора.\r\n\"За съжаление са нужни още доста средства (приблизително 65 000 евро) за нейните бъдещи операции и рехабилитации в чужбина, които гарантират 100% възстановяването й. Нейното семейство няма финансова възможност да продължи напред процедурите и затова се обръщат към всички добри хора\", се казва още в писмото до медиите.\r\nБлизките й се надяват на помощ, с която Кристин да се върне към нормалния си живот и да стъпи здраво на краката си.\r\nТе напомнят, че тя е един от най-успешните български модели, която за две години е работила на няколко континента за големи световни клиенти като.\r\nКристин Илиева пострада тежко в катастрофа на 12 март, зад волана на смазания автомобил бе певицата Дивна, която не пострада при инцидента.\r\nКристин бе с опасност за живота, с тежки фрактури на двата крака и разкъсвания на десния.\r\n\r\n", "date": "2018.05.21", "title": "За 100% възстановяване: Кристин има нужда от дарения"}
{"url": "https://www.dnes.bg/eu/2018/05/21/boris-djonsyn-ubeden-mei-niama-da-ni-predade.377079", "text": "Привържениците на Brexit, които „се страхуват от предателство“ заради ново митническо споразумение, трябва да се доверят на британския премиер Тереза Мей да спази обещанията си. Това заяви британският министър на външните работи Борис Джонсън, цитиран от Bloomberg.\r\nТова е рядък знак на подкрепа за намеренията на министър-председателя от нейния първи дипломат, който неведнъж се е противопоставял на плановете й, а по-рано този месец заяви, че пътят, по който Лондон върви, е неподходящ.\r\nВъншният министър припомни на евроскептиците, че премиерът е обещала да постигне сделка с Брюксел, която изважда Великобритания от единния европейски пазар и митнически съюз, но позволява на страната да контролира имиграцията си и да сключва двустранни търговски споразумения с трети страни.\r\r\n                    \r\n                    „Сега трябва да дадем на премиера време и пространство, за да договори тази своя визия за Brexit“, каза Джонсън пред репортери тази неделя в Буенос Айрес по време на петдневното си посещение в Латинска Америка. „Вярвам, че министър-председателят ще остане вярна на своите обещания“, допълни още той.\r\nПосланието на дипломата също така е и нож с две остриета. Той призовава критиците на Мей да й дадат шанс за договарянето на желания от тях Brexit. В същото време той омаловажава притесненията на евроскептиците за посоката, по която е поела, сигнализирайки, че Мей ще бъде държана отговорна, ако реши да промени мнението си.\r\nПроцесът по излизането на Великобритания от Европейския съюз в момента се намира в ключов етап – преговорите с Брюксел са в застой заради въпроса с ирландската граница, а самото правителство в Лондон е разделено по въпроса за това какви да бъдат дългосрочните митнически отношения с блока.\r\nДжонсън е един от основните гласове в правителството, който настоява за бързо и чисто отделяне от ЕС.\r\nВъпреки това миналата седмица той и други високопоставени министри от кабинета се съгласиха на компромисно предложение, което би могло да обвърже Великобритания с европейския митнически регламент в продължение на още няколко години. Целта е чрез това да се избегне необходимостта от проверки на стоките, преминаващи границата между Северна Ирландия и Република Ирландия. \r\n", "date": "2018.05.21", "title": "Борис Джонсън убеден: Мей няма да ни предаде! "}
{"url": "https://www.dnes.bg/health/2018/05/21/za-cistitita-pri-jenite-prichini-i-efektivno-lechenie.377065", "text": "Инфекциите на пикочните пътища е една от най-честите бактериални инфекции при жените, като повече от половината от жените изпитват поне веднъж симптоми на пикочна инфекция през живота си. Смята се, че млада жена има остър цистит веднъж на всеки две години.  \r\nПовтарящи се пикочни инфекции се определят като 2 неусложнени такива за последните 6 месеца или като повече от 3 положителни бактериални култури от урина за отминалите 12 месеца. Около една четвърт от жените страдат от повтарящи се цистити. \r\n \r\nКогато има повтаряща се инфекция със същия микроорганизъм въпреки адекватна антибиотична терапия се нарича рецидив. От друга страна, реинфекция се определя като повтаряща се инфекция, причинена от друг микроорганизъм, или от същия след отрицателна уринна култура или след 14-дневен период между инфекциите. \r\n \r\nКласически симптоми на остра инфекция на долните пикочни питъща включват дизурия (болка и парене при уриниране), повишена честота на уриниране, болка над лонната кост или хематурия (кръв в урината). Най-честият причинител е Escherichia coli (E. coli), като състояния като хламидия, гонорея или гъбична инфекция също могат да доведат до такива симптоми. При тези състояния обаче, освен дизурията, се наблюдава и вагинално течение или вагинален сърбеж.\r\n \r\nУропатогенните E.coli са част от нормалната флора на ректума (част от дебелото черво). Те колонизират вагината и дисталната част на уретрата. След това се изкачват (асцендират) към пикочния мехур, където причиняват инфекцията.\r\n \r\n", "date": "2018.05.21", "title": "За циститита при жените – причини и ефективно лечение"}
{"url": "https://www.dnes.bg/stranata/2018/05/21/predi-balovete-mvr-sys-zasileni-merki.377123", "text": "Засилени мерки за сигурност ще има от страна на полицията по повод абитуриентските балове и тази година. Повишено присъствие на униформени служители ще има в дворовете на училищата в страната.\r\nПътни полицаи ще бъдат около питейните заведения, където се очаква зрелостниците да продължават с веселието си. Целта е вземане на превантивни мерки срещу това празнуващите, които употребяват алкохол, да не се качват да карат автомобили, предаде .\r\nОт полицията отчетоха, че за миналата година по време на абитуриентските балове са съставени повече от 400 акта. 90 са за неизползване на колан при возене и показване от прозорци на автомобили,\r\n10 има за зрелостници, които пък са се возили на мотор без каска, а 60 са актовете, които полицаи са съставили на водачи за неправилен превоз на пътници. \r\nБаловете в София тази година започват от 23 май.", "date": "2018.05.21", "title": "Преди баловете: МВР със засилени мерки"}
{"url": "https://www.dnes.bg/eu/2018/05/21/iujna-ispaniia-narkotrafikyt-kato-nachin-na-jivot.377076", "text": "Залавяне на рекордно количество кокаин, разтоварване на хашиш от кораб посред бял ден, сблъсъци с полицията. . . Южните райони на Испания са разтревожени от нарастващата дързост на наркотрафикантите и мнозина се опасяват от появата на истински картел.\n\r\nВече няколко месеца всяка седмица се стига до конфронтация между органите на реда и трафикантите в провинция Кадис, в най-южната част на страната, пише Франс прес.\n\r\nШирокият десетина километра Гибралтарски проток дели тази провинция от мароканския бряг. На нея се падат 40 процента от заловените наркотици в Испания и тя е главната врата за влизане на дрогата в Европа.\n\r\nБолница нападната, за да бъде освободен ранен и арестуван трафикант, полицейски патрули, атакувани с връхлитащи коли, замеряни с камъни агенти, престрелки по време на операции срещу наркотиците. . .\r\n                    \r\n                    \r\n\"Ескалацията на насилствените действия на трафикантите не спира. Все повече са нападенията срещу силите на реда\", казва Хуан Енсинас - представител на синдиката на Гражданската гвардия AUGC в провинция Кадис.\n\r\nМинистърът на вътрешните работи Хуан Игнасио Соидо все по-често посещава района и гарантира, че в Испания \"няма да бъде завладяна от наркотрафикантите\". \n\r\nПравителството изпрати подкрепление от петдесетина агенти, но според синдикатите те не са достатъчни.\n\r\nКато доказателство за ефикасността на силите на реда Соидо обяви, че в края на април заловеният в зоната на протока кокаин вече е достигнал общото количество за 2017 г. (11,8 тона), а хашишът е повече от половината в сравнение с предходната година (145 тона).\n\r\nНа 22 април властите заловиха в Алхесирас най-голямото количество кокаин в историята на Испания: 8,7 тона на кораб, идващ от Колумбия.\n\r\n\n\r\nЗа синдикатите тези числа доказват най-вече факта, че в Испания влиза все повече дрога. По техни оценки едва 20 на сто от наркотиците биват залавяни.\n\r\nЖителите дават воля на гнева си: в четвъртък миналата седмица те демонстрираха в Алхесирас след последните две трагедии, нападение с палки и камъни срещу деветима полицаи на излизане от ресторант и смъртта на деветгодишно дете при сблъсък на два кораба, свързани с трафика.\n\r\nСпоред синдикатите 30 банди на трафиканти действат в региона и в тях са пряко наети над 3000 служители.\n\r\nСред тях е бандата \"Лос кастаняс\", смятана за най-важната, и кланът на мароканеца Абдела ел Хадж, наричан \"(Лионел) Меси на хашиша\" .\n\r\n\"Тези кланове винаги са си съперничели, но започват да провеждат съвместни операции и не е абсурдно да се мисли, че може да се появи истински наркокартел\", предупреждава Хуан Фернандес - национален говорител на AUGC.\n\r\nМинистър Хуан Игнасио Соидо категорично отрича, че това е възможно, както и няколко експерти, до които АФП се допита.\n\r\n\"Разликата между картел и престъпна група е, че картелът вече е колонизирал района и силата му да прониква в институциите е голяма\", а положението не е такова, поне за момента\", уверява криминологът Рикардо Магас.\n\r\nПроблемът е \"сериозен и се влошава\", казва той при все това.\n\r\nСиндикатите нямат нито едно доказателство, \"което да позволява да се твърди\", че колумбийската мафия, най-големият световен производител на кокаин, се е внедрила в района, както изтъква колумбийската преса, уверява Хуан Енсинас.\n\r\nЮжна Испания е удобна за трафикантите. Близо е до Мароко - голям производител на хашиш. Алхесирас, най-голямото испанско пристанище, е тясно свързано с Южна Америка, откъдето идва кокаинът. А безработицата надхвърля 30 процента.\n\r\n\"Юноша, който се преструва на рибар и дава сигнал за тревога, когато се приближат хеликоптер или патрул, може да спечели 1500 евро\" за един ден, обяснява Хуан Фернандес. \"За разтоварването на дрогата сумата се удвоява. За шофиране на кола е още повече, за управляване на кораб още повече. . .\"\n\r\nТрафикът \"все по-малко се възприема като престъпление и все повече като начин на живот\", казва той.\n\r\nСиндикатите на органите на реда настояват за поне още 300 агенти, по-строги присъди и възможности за намиране на работа за младите хора.\r\n \r\n/БТА/\r\n ", "date": "2018.05.21", "title": "Южна Испания:  Наркотрафикът като начин на живот"}
{"url": "https://www.dnes.bg/notifikacii/2018/05/21/bylgarinyt-hvanat-v-marsiliia-boris-stanchev.377119", "text": "48-годишният Борис Станчев от Русе е българинът, който е задържан в Марсилия заради подозрения, че е терорист, пише .\n\r\nПрез 2010 г. той стрелял с пушка по свой съгражданин. Въпреки че била със сачми, жертвата едва оцеляла. \n\n\n\r\nНа Борис е повдигнато обвинение за опит за убийство. Осъден е на 6 г. затвор задочно през 2012 г. Станчев обаче се укрил и е обявен за издирване. \n\r\nОчаква се властите във Франция да го екстрадират у нас, за да излежи присъдата си. \n\r\nПрипомняме, че българинът е бил арестуван в събота, след като пътничка е подала сигнал за мъж, който се държи подозрително. У него бе намерена електрическа и електронна техника, която сама по себе си не е опасна, но е можела да се използва за изработване на взривно устройство\r\nМъжът е отказал да разкрие самоличността си и е твърдял, че е чеченец. Чак вчера късно следобед следователите са успели да го идентифицират.", "date": "2018.05.21", "title": "Българинът, хванат в Марсилия - Борис Станчев"}
{"url": "https://www.dnes.bg/akoshtete-vqrvaite/2018/05/21/stihiite-v-zodiaka-koe-e-vajno-da-znaem-za-tiah.377105", "text": "Всеки един от 12-те знака в зодиака принадлежи към един от четирите природни елемента: вода, огън, земя и въздух. Тези класически елементи, присъщи за астрологията, определят черти, които са ключови за всеки от звездните знаци. Точно както тези елементи са от съществено значение за живота на Земята, те са и в основата на личностните черти на зодиите.\n\r\nНезависимо от различията си, в природата тези елементи работят перфектно в синхрон: огънят не може да пламне без въздух, а земята ще остане суха и безплодна без вода. По същия начин знаците в зодиака зависят един от друг по различни начини.\n\r\nВидно е, че някои звездни знаци се разбират по-добре от други и това също зависи от това, към коя стихия принадлежат. Например зодиите от елементи огън и въздух често вървят добре заедно, тъй като въздушните личности разпалват страстта и креативността на огнените личности. По същия начин земните и водни знаци често се разбират отлично, тъй като водните знаци носят живот на земните, грижейки се за тях.\r\n                    \r\n                    \r\nПо-долу ще опишем всеки един от четирите елемента, показвайки кои знаци в зодиака принадлежат към него и какви са типичните му характеристики, свързани със стихията му.\n\r\n\n\r\nТочно като моретата, водните знаци могат да бъдат и спокойни и бурни. Те могат да таят вълни от емоции, имат много добра интуиция и като цяло най-умело следват инстинктите си, които ги тласкат обикновено в правилната посока. Ако човек от воден знак има някакво предчувствие за нещо – доверете му се. Често тези зодии се възприемат за прекалено чувствителни от своите близки, което е разглеждано като негативна черта. От друга страна те са най-грижовните, разбиращи и състрадателни хора. Необходимостта им от сигурност е от първостепенно значение, което означава, че са много отдадени и верни спътници в живота.\r\nВижте още за тях в ", "date": "2018.05.21", "title": "Стихиите в зодиака. Кое е важно да знаем за тях?"}
{"url": "https://www.dnes.bg/obrazovanie/2018/05/21/53-ot-bylgarite-viarvat-ne-mi-triabvat-knigi-za-da-jiveia-dobre.377055", "text": "53% от българите са убедени, че не е необходимо да четат много книги, за да живеят добре. Това показват данните от социологическо проучване на \"Галъп интернешънъл\" в навечерието на празника на славянската писменост 24 май.\r\nСпоред други 35% обаче четенето на литература е шанс за по-добър живот., а цели 12% не могат да дадат еднозначен отговор на въпроса.\r\nПроучването показва, че почти половината пълнолетни българи имат проблеми с правилото за пълния и краткия член. 53% например знаят (а някои вероятно налучкват), че се пише \"Магазинът се премести\", но останалите или мислят, че е \"магазина\" (16%), или се надяват и двете да са верни (15%), или пък признават, че не знаят (16%).\r\r\n                    \r\n                    Организаторите на допитването отчитат, че все пак младите хора отговарят като че ли по-вярно – 61% сред хората на възраст от 18 до 25 години дадоха верен отговор, докато сред хората на възраст над 66 години този дял е 38%.\r\nВ голяма степен правилно отговаря и групата на хората на възраст от 56 до 65 години. Хората с по-високо образование също, напълно логично, отговарят и по-правилно, отчитат социолозите.\r\nКолкото до другата традиция по това време на годината - абитуриентските балове, повечето пълнолетни българи отбелязват, че не харесват начина, по който те се провеждат напоследък. Цели 56% от анкетираните се изказват негативно, а едва 27% - позитивно.\r\nВсе пак, сред групите на хората на възраст между 18 и 25 години, както и сред тези на възраст между 26 и 35 години, преобладават онези, които харесват начина, по който се провеждат баловете.\r\nПри най-младите например има близо 70% одобрение. 70% обаче е неодобрението в групата 56+.\r\n ", "date": "2018.05.21", "title": "53% от българите вярват: Не ми трябват книги, за да живея добре!"}
{"url": "https://www.dnes.bg/stranata/2018/05/21/decata-jertvi-na-nasilie-kak-se-spravia-dyrjavata.377124", "text": "От години в България има проблем, който сякаш остава нерешен. Насилието и престъпленията към деца могат да нанесат психически травми на подрастващите и да се отразят в по-дългосрочен план.\r\nСпоред статистически изследвания случаите на насилие над деца намаляват. Според медиите обаче ситуацията не изглежда така – само през изминалите няколко месеца в България станахме свидетели на редица прояви на агресия спрямо деца. Как реагира държавата, къде са институциите и как обществото разпознава проблема – коментар в предаването \"Директно\" по Bulgaria On Air на Петя Димитрова от Института за социални дейности и практики и д-р Румен Димитров.\n\n\n\r\r\n                    \r\n                    Всички ставаме свидетели на случаи на агресия в училище. Децата дори публикуват видеа в социалните мрежи, в които се бият или упражняват психически тормоз върху своите връстници. Кой е виновен? Какво се случва в съзнанието на подрастващите и какво събужда подобни прояви?\r\n\"Всичко може да ги накара. Онова, което ще ги спре е по-важното, а именно къде сме ние възрастните покрай тях.\", сподели д-р Димитров пред .\r\nНа законодателно ниво обаче има огромен конфликт. Според Закона за закрила на детето, ако има конфликт в семейството, това е насилие, но според Наказателния кодекс не се води престъпление. Как може системата да работи правилно? Какво прави държавата за справяне с проблема и как институциите взаимодействат по между си?\r\n\"Нещата трябва да се случват на ниво региони. Не трябва да чакаме сигналите да достигнат до високите етажи.\", коментира д-р Румен Димитров.\r\nПо думите му през 2000 година, след създаване на Агенцията за закрила на детето, се забелязва голям скок. Тя обаче в момента е в криза.\r\n\"Системата не отчита проблемите и това се дължи на тежкото недофинансиране. Хората напускат заради ниски заплати, нямат достатъчна подготовка.\", алармира д-р Румен Димитров.\r\nНедостигът на социални работници в страната от години е проблем. Какво прави държавата? \"По-големият проблем е, че социален работник може да стане всеки човек със средно образование. Ако има ценз, това автоматично ще постави заплатата на по-високо ниво.\", коментира Петя Димитрова.", "date": "2018.05.21", "title": "Децата жертви на насилие – как се справя държавата?"}
{"url": "https://www.dnes.bg/notifikacii/2018/05/21/osnovatel-na-apple-kakvo-razbira-merkel-ot-izkustven-intelekt.377075", "text": "Съоснователят на Apple Стив Возняк разкритикува в свое интервю дигиталната стратегия на германския канцлер Ангела Меркел. Запитан какво мисли за изявлението на Меркел, че гражданите трябва да поставят своите страхове за данните и тяхното използване на второ място, така че Германия да не пропусне бума на развитието на изкуствения интелект, Возняк заяви пред бизнес сайта BusinessInsider, че канцлерът не разбира какво е изкуственият интелект.\r\n\"Тя не разбира, че изкуственият интелект не е истински разум като този на човешкия мозък\", каза Возняк. Ако Меркел смята, че в бъдеще ще се нуждаем от Big Data, за да вземаме решения, това ще отнеме „част от нашето човешко същество, в което ни превърна еволюцията\". \rМеркел заяви по-рано, че изкуственият интелект без данни е \"като крава без храна\".\r\nВозняк гледа на това по различен начин, той смята, че е възможно да се постигне напредък дори и без разкриването на информация. „Чрез споделянето на данни ставаме субекти, които са контролирани от други хора\". На Возняк тази мисъл не му харесва. Хората трябва да бъдат независими и свободни. \"Това е пътят на творчеството\".\r\nТой основава Apple заедно с починалия през октомври 2011 г. Стив Джобс през 1977 г. и е отговорен в значителна степен за първите успешни модели Apple I и Apple II. В крайна сметка той напуска Apple в средата на 80-те години, но все още е свързан с компанията и редовно посещава нейни събития.\r\nВ разговора си с BusinessInsider Возняк говори и за дизеловия скандал при Volkswagen  и други германски производители на автомобили. Той вярва, че всички големи компании лъжат „до известна степен\", за да печелят пари.\r\n„Аз вече не мисля, че това е просто феномен на нашето време. Имах по-рано автомобил на Mercedes. Това е най-добрият сериен автомобил на света. Но сега много ми харесва Tesla\". Той никога повече не иска да ходи до бензиностанция,  но чака „разумен електрически Mercedes\".\r\n", "date": "2018.05.21", "title": "Основател на Apple: Какво разбира Меркел от изкуствен интелект?"}
{"url": "https://www.dnes.bg/zvezdi/2018/05/21/krisi-teigyn-pokaza-novorodeniia-im-sin.377111", "text": "След като преди няколко дни Криси Тейгън роди второто си дете, вече е ясно и неговото име.\r\nГордата майка направи светския дебют на сина си, след като сподели негова снимка в личния си профил в Instagram.\r\n\"Здравей, Свят! Това е Милс Теодор Стивънс\", написа тя като заглавие.\r\nТейгън обяви, отново в социалните мрежи, че е родила второто си дете от Джон Леджънд – този път в Twitter.\r\nМоделът пусна туит, в който написа: \"Някой е тук\", допълнен от няколко емотикона, сред които такива на биберон.\r\nНовината за втората бременност се появи миналата есен, когато Криси Тейгън, заеднос дъщеря си, заснеха видео, в което обявиха, че скоро семейството им ще се сдобие с още един член.\r\nВижте най-новия член на известното семейство на ", "date": "2018.05.21", "title": "Криси Тейгън показа новородения им син"}
{"url": "https://www.dnes.bg/notifikacii/2018/05/21/8-huligani-na-syd-zaradi-meleto-v-plovdiv.377098", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n8 хулигани ще се изправят съд заради мелето в Пловдив. Инцидентът стана по време на турнир по ММА, който се проведе на 19 май в Пловдив.\r\nСедем полицаи получиха леки наранявания по време на масовото сбиване между феновете.\n\r\nЗаместник-кметът в община Пловдив Георги Титюков е категоричен, че организацията на спортното събитие е била на добра и всички мерки са безопасност са били взети.\r\nДо момента са разпитани над 25 свидетели. При разследването са иззети и записи от камери.\r\nСпоред Кирил Вълчев - Скалата, който е водещ и промоутър на турнира, за първи път на такова събитие идват футболни фенове.\r\nОт прокуратурата в Пловдив заявиха, че са разпитали всички очевидци и до края на седмицата разследванията би трябвало да приключат, съобщава.", "date": "2018.05.21", "title": "8 хулигани на съд заради мелето в Пловдив"}
{"url": "https://www.dnes.bg/notifikacii/2018/05/21/baba-lovi-alo-apashi-s-5-bona-v-torbichka-na-portata.377059", "text": "Възрастна жена стана поредната жертва на телефонните измамници.\r\n74-годишната жителка на Силистра се доверила на обаждане от бандитите и се съгласила да съдейства за залавяне на измамници.\r\nБабата окачила торбичка с 5500 лв. на портата на дома си. По случая е образувано досъдебно производство.\r\nПо повод измамата от полицията отново призоваха възрастните хора да не дават пари на непознати.\r\n\"Не съществува практика полицията да иска пари от гражданите за изпълнение на служебните си задачи. Имайте предвид, че всяко телефонно обаждане с искане на пари под различни предлози е измама! Не се доверявайте, свържете се с близките си или сигнализирайте на тел.112.\", предупредиха от МВР, цитирани от \"Дарик\".", "date": "2018.05.21", "title": "Баба \"лови\" ало апаши: С 5 бона в торбичка на портата! "}
{"url": "https://www.dnes.bg/politika/2018/05/21/bsp-vadi-tasko-ermenkov-suh-ot-vodata-toi-samo-zadava-vyprosi.377074", "text": "С един ден закъснение БСП реагира на скандала, който депутатът й Таско Ерменков предизвика в София и се обяви в негова защита.\r\nВчера социалистът съобщи в профила си във Facebook, че има информация, че водата в София е отровена. Малко по-късно Столичната община, концесионерът и здравните власти отрекоха официално това.\r\nДнес от ГЕРБ внесоха сигнал срещу Ерменков в прокуратурата, за всяване на страх и тероризъм, и поискаха оставката му като депутат.\n\n\n\r\n\"Всеки може да иска оставката на когото си иска, но работата на един народен представител е да пита дали има проблеми\", каза на извънреден брифинг зам.-шефът на БСП Кирил Добрев.\r\r\n                    \r\n                    Той обясни, че е провел личен разговор с Ерменков, прочел и поста му от вчера.\r\n\"В този пост има само въпроси. Още повече Таско ме увери, че е сезиран от служители в Столичната община и РИОСВ. Вчера разбрах, че ДАНС и полицията имат такива сигнали. Смятам, че работата на един народен представител е да задава въпроси и да пита дали има някакви проблеми. Ако не бяха подобен тип въпроси, нямаше в Хасково да разберем, че има проблем с урана и водата\", каза Добрев, цитиран от \"Фокус\".\r\nТой поясни, че ПГ на \"БСП за България\" ще се събере утре и ще обсъди тази тема.\r\nЧервените също сезираха прокуратурата – заради грубо изборно нарушение в Галиче. Там вчера се проведоха избори за мястото на скандалния Ценко Чоков, а победителят ще стане ясен след седмица след балотаж между БСП и ГЕРБ. \r\nДобрев съобщи, че сигналът е насочен срещу бащата на депутата от ГЕРБ Красен Кръстев. Според него не било изключено управляващите да искат оставката на Ерменков, за да прикрият изборните резултати. \r\n\"За да се прикрият изборните резултати от вчера, ще се обяви и извънредно положение, може би\" , каза Добрев. \r\nТой разказа, че депутатският баща бил председател на секционна комисия и я затворил преди приключването на изборния ден.\r\n\"Въпросният човек като от \"голямото добрутро\" решава, че към 17:30 часа изборният процес е приключил. Отваря урната, преброява бюлетините и записват гласовете. Естествено, че на протокола, където трябва да бъде записан час – се записва 20:00 часа. Това е грубо нарушение на Изборният кодекс. Какви мислите, че са резултатите в тази изборна секция – от 52 гласували – 4 невалидни бюлетини, 44 гласа за ГЕРБ, 1 глас за патриотите и 3 гласа за БСП\", коментира Добрев. \r\nСпоред него Галиче е олицетворение на това как ГЕРБ печелят избори 10 години. \"Но вече с нови иновативни политики, както казва Мария Габриел\", каза още социалистът.  ", "date": "2018.05.21", "title": "БСП вади Таско Ерменков \"сух\" от водата! Той само задава въпроси!"}
{"url": "https://www.dnes.bg/obshtestvo/2018/05/21/proshtavame-se-s-hristina-angelakova-na-23-mai.377084", "text": "Поклонението пред бележитата оперна певица Христина Ангелакова ще е на 23 май от 10.00 ч. във фоайето на Софийската опера и балет, съобщават от театъра.\n\r\nОпелото на известното мецосопрано ще е от 12:30 ч. в църквата \"Света София\". \r\n\"Бог да прости Христина Ангелакова! Лек да е пътят й във вечността!\", завършва траурното съобщение от Софийската опера и балет. \r\nКакто Dnes.bg съобщи, оперната прима почина в неделя вечер на 73-годишна възраст. \r\nТя бе директор на Софийската опера в периода 2001 – 2004 година, а от 1985 г. преподаваше оперно пеене в Националната музикална академия.\r\nПрез 2015-а тя бе наградена с орден \"Св. Св. Кирил и Методий\".", "date": "2018.05.21", "title": "Прощаваме се с Христина Ангелакова на 23 май "}
{"url": "https://www.dnes.bg/stranata/2018/05/21/pochina-policaiat-namushkan-ot-specchengeto-v-plovdiv.377077", "text": "45-годишният полицай от участъка в Сопот, който снощи бе намушкан на ул. \"Болград\" в Пловдив, е починал, съобщиха от УМБАЛ \"Св. Георги\".\n\n\r\nТой е издъхнал около 1 часа тази нощ, предаде \"\".\r\nПолицаят е бил наръган от сержант от биргада \"Специални сили\" в Пловдив, а причината е жена. \r\nОколо 23:30 часа в неделя въпросната дама е докарала до дома му сержанта, тъй като той бил много пиян. Пред блока му, минути след това, пристигнал и полицаят Добромир, който искал двамата съперници да се разберат по мъжки.\r\nИзбухнал скандал и военният забил нож в гърдите. \r\nПо случая се води разследване от военно-окръжната прокуратура в Пловдив.", "date": "2018.05.21", "title": "Почина полицаят, намушкан от спецченгето в Пловдив"}
{"url": "https://www.dnes.bg/tenis/2018/05/21/grisho-padna-s-edna-poziciia-v-ranglistata.377078", "text": "Най-добрият български тенисист Григор Димитров падна с едно място в световната ранглиста по тенис и вече са намира на петата позиция. \r\nДимитров, който през миналата седмица отпадна във втория кръг на турнира от сериите \"Мастърс\" в Рим, има актив от 4870 точки.\r\n \r\nНа първото място се завърна Рафаел Надал (Испания) с 8770 точки, след като измести Роджър Федерер от лидерското място в класацията. В неделя испанецът спечели рекордната осма титла на турнира в Рим, докато е втори със 8670 точки.\r\n \r\nТрети остава финалистът от турнира в италианската столица Александър Зверев (Германия) с 5615 точки. На четвърта позиция е Марин Чилич, който се изкачва с едно място и измества Григор Димитров. Хърватинът има 4950 точки.\r\n \r\n", "date": "2018.05.21", "title": "Гришо падна с една позиция в ранглистата"}
{"url": "https://www.dnes.bg/obshtestvo/2018/05/21/maika-pokrita-s-mastilo-i-medali-kulturistyt-vera-kalimana.377060", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайка на 3 деца, покрила цялото си тяло с татуировки, преобърна изцяло представата за себе си.\r\nТя е културистът Вера Калимана и накара цял отбор мъже да я уважават, заради медалите, които трупа ден след ден.\n\r\nДрагомир, Любослав и Вера всеки ден прекарват часове наред във фитнес залата. Делят ежедневието между работа, личен живот и тренировки. Заедно ходят по състезания, а натрупаните медали вече почти не ги броят.\r\nАко ги видите на улицата едва ли ще разпознаете шампионите в тях. Въпреки това, Вера ще ви впечатли, тъй като почти цялото ѝ тяло е покрито с мастило. Тя споделя, че в спорта никой няма проблем с нейната визия.\r\r\n                    \r\n                    Всичко започнало преди две години, когато Вера решила, че може да превърне фитнес хобито си в нещо повече от обикновени тренировки.\r\nСегашният ѝ треньор видял потенциал в нея и така заедно продължили със спорта, а скоро дошла и първата победа, разказва .", "date": "2018.05.21", "title": "Майка, покрита с мастило и медали: Културистът Вера Калимана"}
{"url": "https://www.dnes.bg/blizak-iztok/2018/05/21/nishto-niama-da-posledva-ot-isliamskiia-forum-svikan-ot-erdogan.377085", "text": "От извънредно заседание на Организацията за ислямско сътрудничество (ОИС), свикано от Ердоган в петък, няма да последва абсолютно нищо. Toва мнение изрази журналистът Тайфур Хюсеин в ефира на \r\nПо думите му търговията между Израел и Турция ще продължи да се развива с голяма сила въпреки отношенията между двете страни.\r\n\r\r\n                    \r\n                    Според журналиста Ердоган ще продължи да говори по-настървено срещу Израел, защото това е най-благодатната тема за турските политици.\r\n\r\nХюсеин обясни, че в момента се изгражда образа на Ердоган като застъпник на мюсюлманския свят и като единствен сред всички мюсюлмански лидери защитаващ палестинската кауза – той е против САЩ да премести своята столица от Тел Авив в Йерусалим.\r\n\r\nКаква е предизборната ситуация в Турция? Как ще се развият отношенията между Турция и Израел? \r\nВижте повече на ", "date": "2018.05.21", "title": "Нищо няма да последва от ислямския форум, свикан от Ердоган"}
{"url": "https://www.dnes.bg/health/2018/05/21/gennoto-injenerstvo-e-sredstvo-za-po-dobyr-jivot-i-reshavane-na-niakoi-ot-nai-golemite-problemi-v-sveta.376746", "text": "\r\n\r\n\r\r\n                    \r\n                    Merck има доста богато портфолио с решения за различни индустрии и за да е по-лесно за нашите настоящи и бъдещи клиенти, ние ги разделяме в три основни направления:\r\n\r\nФармацевтичната промишленост е един добър пример за това как протича един производствен цикъл - от самия продукт, който се влага в едно производство, технологиите, с които се създава този продукт за влагане, изходната суровина и нейният качествен контрол, както и крайният готов продукт и неговият качествен контрол. Във всяка една стъпка от този процес имаме продукт или технология, която да предложим.\r\n\r\nВъпреки че всичко, което предлагаме е иновативно за конкретната индустрия, бих споменала CRISPR/Cas9 като най-значима от гледна точка на обществото. Нейната цел може най-кратко да се опише като комерсионализиране на генното модифициране и типизиране. Тази система е създадена преди 12 години от двама научни специализанти и се основава на това да реши проблеми, свързани с генетични мутации и от страна на хората, и от страна на земеделието (растения, животни). Например, създаването на по-устойчиви растения, които осигуряват по-здравословни продукти или създаване на породи животни, които да решат проблема с глада в различни части на света. Става въпрос за грешки, открити в ДНК – грешният участък се премахва и се слага правилната комбинация от нуклеотиди, които образуват ДНК.\r\n\r\nСъс смесени чувства, ако трябва да бъдем честни. Важно е да се отбележи, че от 2 години има световен мораториум по отношение генното инженерство върху човешки организми, т.е. неговото спиране. Целта е по-добра информираност на обществото, защото се заговори за създаването на \"дизайнерски деца\", т.е. да се модифицира ДНК по удобен за някого начин - по-интелигентни деца, повече мускули, ядене без дебелеене и прочие. Трябва хората и да разберат напредъка на технологията, тъй като преди доста години разчитането на една генна карта струваше 10 милиона долара, а днес всеки може да го направи за около 1000 долара.\r\nВъпреки страховете на хората, научната общност и нейните изследвания през последните 10 години показват, че всяко изрязване на поредица от нуклеотиди при човешки организми има неочаквани резултати. Едно е да се вкарват различни гени за подобряване качествата на едногодишно растение, но съвсем друго при човешки организъм, тъй като периодът, в който се изследва промяната, т.е. един човешки живот, е много по-дълъг, а и не е ясно какво ще се случи при следващи поколения.\r\n\r\nТрябва да знаят защо се прави, какви са истинските мотиви, а именно спасяване или подобряване здравето на хората, животните и природата, т.е. решаване на някои от най-големите проблеми в света. Една от големите надежди е чрез тези изследвания да се създаде персонализирана медицина в истинския смисъл на думата - всеки пациент да получава правилната доза лекарство, която да му помогне, както и да се открие лечение на някои от най-опасните болести, с които човечеството днес се бори.\r\nСъщо така CRISPR/Cas9 помага за установяване ефекта на различни вещества върху нашите клетки. Чрез клетъчни култури под микроскопско наблюдение се разбира как определено лекарство влияе върху една жива клетка. И тази система е единствената на пазара, която може да пресъздаде такъв сценарий. Така можем предварително да разберем как едно лечение би се отразило на човек, без дори да сме го започнали.\n\r\n\n\r\nЕдно от най-важните условия за правилното функциониране на лабораториите, а от там коректност на резултатите, които показват, е използването на т.нар. \"свръхчиста вода\" за лабораторни нужни. Тъй като водата е основен елемент при изследвания, много е важно да не се внасят допълнителни замърсители с нея, тъй като това може да доведе до грешни резутлати. Нашите системи за почистване на вода вече са се превърнали в стандарт за индустрията.\r\n\n\r\nПрез последните години извършихме много придобивания. Най-значимото е преди 3 години на един от големите ни конкуренти - Sigma-Aldrich. Стойността на сделката възлизаше на $17 млрд. и бе една от водещите сделки за 2015 г. в световен мащаб. Това ще доведе до промяна в продуктовия брандинг в сферата на Life Science - съвсем скоро ще обявим 6 нови продуктови бранда, които ще бъдат обединени по линията на сходното им приложение.\r\n ", "date": "2018.05.21", "title": "Генното инженерство е средство за по-добър живот и решаване на някои от най-големите проблеми в света"}
{"url": "https://www.dnes.bg/business/2018/05/21/mechtanata-dush-kabina-kakvo-syvetvat-profesionalistite.377062", "text": "Според интериорните дизайнери все по-често хората предпочитат да заложат на удобното, когато се заемат с обзавеждане на дома. Това в частност важи с пълна сила и за обзавеждането на банята.\r\nВкусовете са различни, затова и предложенията на дизайнерите са многолики.\r\nВ повечето от предложенията се търсят съвременни възможности за поставяне на душ кабини в банята.\r\nВ последните години основателно на пазара се наложиха качествените и модерни .\r\nКомпанията вече е утвърдена на пазара като авторитетен бранд, който предлага висококачествени продукти за баня. Цялата тази красота, удобство и качество е опакована с атрактивна цена и дългогодишна гаранция.\r\r\n                    \r\n                    От Gaudi DS няма да ви откажат да ви отговорят как точно се монтират душ кабини. Това е специфична дейност и обикновено само професионалисти се занимават с нея, но има и сръчни собственици на жилища, които предпочитат сами да обзаведат банята си.\r\nGaudi DS има собствен сайт, на който всеки може да научи как да направи правилния избор при ограничен бюджет за душ кабини.\r\nЦените на душ кабините са много разнообразни на пазара, но според компанията, когато бюджетът ни е ограничен, не можем да си позволим да правим грешки. Gaudi DS съветва да внимаваме, когато избираме евтиното. Много често това е за сметка на качеството. Бързото , лайсни, дръжки изисква да се заложи на качествен продукт.\r\nКакви видове душ кабини има в асортимента на Gaudi DS?\r\nКомпанията има стандартни модели, но и дава възможност на креативните личности да  си по неповторим начин, изработват се модели и по идея на клиента.", "date": "2018.05.21", "title": "Мечтаната душ кабина – какво съветват професионалистите?"}
{"url": "https://www.dnes.bg/business/2018/05/21/dds-vyrhu-hazarta-niama-kak-da-byde-vyveden.377083", "text": "Няма как да бъде въведен ДДС върху хазарта. Това мнение защити юристът Димитър Терзиев, бивш председател на Държавната комисия по хазарт, в eфира на Гостът беше поканен да коментира предложените от Патриотичния фронт промени в Закона за хазарта.\r\n\r\r\n                    \r\n                    Сега е подходящият момент да се изчистят всички спорни въпроси в действащия Закон за хазарта, включително и с рекламата, смята той.\n\n\n\n\r\n\r\nДимитър Терзиев подаде оставка през 2010 г. като в мотивите си за напускане посочи спекулациите, свързани с промените в Закона за хазарта и невъзможността да ги защити по адекватен начин.\r\n\r\nЕкспертът коментира и темата за рекламата на хазарта, като според него тя не е в разрез със закона:\r\n\r\nВ закона са необходими конкретни промени, добави Терзиев:\r\n\r\nЗащо няма нови играчи в бизнеса с лотарийните билети и други интересни въпроси вижте на", "date": "2018.05.21", "title": "ДДС върху хазарта? Няма как да бъде въведен!"}
{"url": "https://www.dnes.bg/obshtestvo/2018/05/21/pochina-kolegata-cvetelina-atanasova-poklon.377096", "text": "Почина колегата и репортер на БНТ Цветелина Атанасова.\r\n\"Повече от 25 години тя посвети на Българската национална телевизия. Цветелина Атанасова се гмуркаше в морето, за да ни разкаже за неговото опазване и подводните обитатели. Водеше ни към фаровете и тяхната \"Светлина в безкрая\". \r\nИзкачваше планините и даваше личен пример за опазването им. Смелостта и любопитството на Цвети я отведоха и на Антарктида. \r\nС филмите за Белия континент ни направи съпричастни към изследванията на полярниците и ни показа красивите залези \"на края на света\". Ще я запомним с нейната деликатност, всеотдайност и приключенски дух\", пишат от БНТ.", "date": "2018.05.21", "title": "Почина колегата Цветелина Атанасова. Поклон!"}
{"url": "https://www.dnes.bg/snimka-na-denia/2018/05/21/vtornikyt-tipichen-maiski-den-slynce-i-dyjd.377067", "text": "Слънчева утрин и дъждовен следобед ни очакват във вторник, сочи прогнозата на НИМХ-БАН.\n\r\nПрез нощта над по-голямата част от страната облачността ще е значителна, а до полунощ ще има превалявания с гръмотевици. Утре преди обяд ще е предимно слънчево, но след обяд и до полунощ, главно в Западна България, отново ще се развива купеста и купесто-дъждовна облачност. \n\r\nНа места ще има краткотрайни валежи от дъжд с гръмотевици и ще има условия за градушки. \n\r\nЩе духа слаб до умерен вятър от изток-севереизток. Максималните температури ще са между 23 и 28 градуса.\n\r\nПо Черноморието преди обяд на места ще има ниска облачност, която бързо ще се разкъса и ще се установи предимно слънчево време. Ще духа слаб до умерен вятър от север-североизток. Максималните температури ще са 18-21 градуса. Температурата на морската вода е 18-23 градуса. Вълнението на морето ще бъде около 2 бала.\r\nВ планините ще се развива купеста и купесто-дъждовна облачност. На много места, главно в следобедните часове, ще има краткотрайни валежи, с гръмотевици, като по-значителни ще са в масивите от Западна България. Ще духа слаб до умерен предимно южен вятър. Максималната температура на височина 1200 метра ще е около 15, на 2000 метра - около 8 градуса.\n\r\nВ сряда следобедни превалявания ще има на места, главно в Западна България. Ще духа слаб до умерен източен вятър. Температурите слабо ще се повишат - в по-голямата част от страната ще са между 25 и 30 градуса. \n\r\nВ четвъртък нараства вероятността за по-интензивни гръмотевични бури и локални валежи, има условия и за градушки. Явленията ще са главно в югозападната половина от страната. \n\r\nВятърът ще се ориентира от североизток, в Източна България и ще се усили. Максималните температури ще се задържат около и малко по-високи от обичайните за втората половина на май.\r\n ", "date": "2018.05.21", "title": "Вторникът – типичен майски ден: Слънце и дъжд"}
{"url": "https://www.dnes.bg/cars/2018/05/21/rusenski-motociklet-se-preobraziava-v-dvijenie.377087", "text": "Иновативна компания от Русе представи прототип на мотоциклет, който се преобразява, дори и в движение - от стабилен в маневрен, за да отговаря на желанията на водача и условията на терена, по който се шофира.\r\nПо време на традиционното и вече четвърто по ред издание на срещи French Tech @Sofia беше представен уникалният мотоциклет, създаден в Русе от френския гражданин Силвен Асалит, \"Прототипи и специални машини\".\r\nМашината е развита на базата на мотор Yamaha, но целта не е била да се тунингова мотоциклета по мощностни показатели, а да се подобри неговата функционалност. За целта е създадена възможност за промяна на ъгъла на наклона на вилката, като това става дори и в движение.\r\nВижте повече за Асалит и неговата компания в репортажа на Силвия Грозева за ", "date": "2018.05.21", "title": "Русенски мотоциклет се преобразява в... движение "}
{"url": "https://www.dnes.bg/notifikacii/2018/05/21/22-godishen-bez-knijka-i-na-motor-zagina-zabi-se-v-hrasti.377054", "text": "Неправоспособен мотоциклетист е загинал при пътен инцидент между селата Самоводене и Ресен. Произшествието е станало тази нощ, съобщиха от Областната дирекция на МВР във Велико Търново.\r\nСигналът за тежкото ПТП е получен в 23:11 ч. По първоначална информация 22-годишен неправоспособен моторист от Велико Търново с мотоциклет \"Ямаха\" излязъл от пътното платно и се ударил в крайпътни храсти.\r\nВ резултат на това водачът е пострадал. Той е бил откаран във великотърновската болница с множество фрактури и с опасност за живота, където по-късно е починал.\r\nВ хода на извършената проверка е изяснено, че регистрационните табели на возилото са издадени за друго превозно средство и същото не е регистрирано по установения ред.\r\nМотоциклетът е иззет. По случая е започнато досъдебно производство.\r\n ", "date": "2018.05.21", "title": "22-годишен без книжка и на мотор загина, заби се в храсти "}
{"url": "https://www.dnes.bg/temida/2018/05/21/sydyt-reshi-kmetyt-na-tryn-ne-blysnal-dete-to-samo-se-udarilo-v-djipa.377086", "text": "Бившият кмет на Трън Станислав Николов не е блъснал с джипа си първокласник през 2015 г. и не по негова вина момчето е с половин черен дроб и без далак, съобщи .\r\nТова реши съдът на първа инстанция. Катастрофата стана на кръстовище край училището в града. При опит да премине зад автобус, момчето бе пометено от джипа на кмета. \r\nСпоред обвинението скоростта на кмета била 25 км/ч. Прокурорите са на мнение, че Николов не е бил внимателен въпреки предупредителния знак \"Деца\" край училището.\n\r\nОбвинението поиска година и половина затвор за Николов. Защо обаче той е оправдан, ще стане ясно от мотивите на съда, които все още не са публикувани. \r\r\n                    \r\n                    Делото срещу него първоначално беше прекратено с мотива, че Ивайло сам се е блъснал в джипа. След проверка главният прокурор Сотир Цацаров иззе случая от разследващите в Трън и го възложи на прокуратурата в Перник. \r\nТам обвинителите намериха улики срещу Николов и му повдигнаха обвинение.\r\nПрипомняме ви, че през 2015-та година тогавашният първолак Ивайло Стоянов бе блъснат от кметското возило край училището в Трън. Веднага след това бившият вече градоначалник Станислав Николов се отърва от Темида, защото делото бе прекратено с мотива, че детето само се е блъснало в кметския джип.\r\nТри години по-късно момченцето е добре, но цял живот ще трябва да спазва диета и да внимава с физическите натоварвания.", "date": "2018.05.21", "title": "Съдът реши: Кметът на Трън не блъснал дете, то... само се ударило в джипа"}
{"url": "https://www.dnes.bg/sport/2018/05/21/shampionite-ot-goldyn-steit-povedoha-s-2-1-vyv-finalite-na-zapad.377097", "text": " се наложиха безапелационно над Хюстън в мач номер 3 от финалната серия на Западната конференция в НБА със 126-85. Така Войните поведоха с 2-1 в серията.\r\nГолемите разлики за Голдън Стейт в този мач, в сравнение със загубения предишен двубой в Хюстън бяха две - много по-добра защита и много по-добра версия на звездата им Стеф Къри. Първата част на мача беше сравнително равностойна, но Голдън Стейт все пак се възползваха от 3-4 ключови грешки на съперника си в заключителните минути на двете четвърти, за да натрупат аванс от 11 точки на полувремето.\r\r\n                    \r\n                    В третата четвърт дойде моментът Стеф Къри да покаже, че все още е един от най-добрите стрелци в лигата. Той беше перфектен в стрелбата със 7 вкарани от 7 опита в този период, като наниза 18 точки в коша на Ракетите. Енергията на Къри се предаде на съотборниците му, както и на публиката в залата. Хюстън така и не успяха да се възстановят в достатъчна степен, за да опитат финален щурм, и рано хвърлиха кърпата в мача, като загубиха последната четвърт с 20 точки разлика.\r\nСтеф Къри завърши срещата общо с 38 отбелязани точки при 13 от 23 успешни стрелби, включително 5 от 12 от тройката. Другата суперзвезда на Войните Кевин Дюрант също записа поредния си силен мач в тези плей-офи, като се отчете с 25 точки, 6 борби и 6 асистенции. Дреймънд Грийн пък игра на познатото си добро ниво в защита, като затрудняваше максимално съперниците си в пробивите им към коша. Той записа 17 борби и добави 10 точки и 6 асистенции към тях.\r\nГолдън Стейт разиграваха своите комбинации много успешно, като се възползваха по най-добрия начин от бързите си пробиви след грешки на Хюстън. Ракетите завършиха мача с цели 19 търновъра, при само 8 за Войните от Сан Франциско. И двата отбора стреляха малко под обичайното си високо ниво на успеваемост от линията на трите точки (по 32 % за двата отбора в този мач). Голдън Стейт отбелязаха 13 тройки в мача, а Хюстън - 11. Шампионите обаче опазиха много добре двете звезди на Хюстън. Джеймс Хардън успя да вкара само 20 точки при стрелба 7 от 16, а Крис Пол добави 13 точки (5 от 16), 10 борби и само 4 асистенции. Ротационните играчи на Ракетите също бяха далеч от формата, която демонстрираха в предишния мач н техен терен, като единствено Клинт Капела и Ерик Гордън отбелязаха над 10 точки в този мач, 13 и 11 респективно.\r\nСлед мача, треньорът на Хюстън Майк Д’Антъни призна, че феновете правят атмосферата в \"Оракъл Арина\" трудна за гостуващите отбори: \"Някой ме попита дали тук е трудно да се играе. Да, трудно е, защото това е залата на Войните. Феновете им определено знаят как да предадат своята енергия на играчите си, а когато те вкарат 2 или 3 тройки поред, става нещо страшно, буквално можеш да усетиш вибрациите на въздуха и звуковите вълни в мозъка на костите си.\"\r\nМач номер 4 е отново в залата на Голдън Стейт през нощта на вторник срещу сряда, от 4 часа българско време.\r\nФиналите на Източната конференция в НБА също са в разгара си. Можете да видите най-добрите коефициенти в и да заложите на изхода от мач номер 4, както и да спечелите  за месец май.", "date": "2018.05.21", "title": "Шампионите от Голдън Стейт поведоха с 2-1 във финалите на Запад"}
{"url": "https://www.dnes.bg/health/2018/05/21/lechenie-na-diabet-s-bilki-eto-koi-pomagat.377068", "text": "Диабет тип 2, познат като инсулинонезависим диабет, е състояние при което се установява хронично висока кръвна захар, въпреки че панкреасът може да секретира достатъчно инсулин. Причина за хипергликемията при диабет тип 2 е инсулиновата резистентност на клетките – те губят чувствителността си към инсулина, а оттам и способността да усвояват глюкозата от кръвта. \r\nДиабет тип 2 се разглежда като реверсивно състояние, което може да се контролира, а нивата на кръвната захар може да се държат в норма чрез промени в начина на живот и храненето. Много ефикасна допълнителна помощ носят и няколко билки, които подпомагат контрола върху кръвната захар.\r\n \r\n\r\nРозмаринът съчетава активно глюкозопонижаващо действие с позитивен ефект върху теглото. Проблемите с теглото са сред основните съпътстващи проблеми при диабетиците и розмаринът предлага двойна полза. Клинични проучвания показват, че в рамките на 4 месеца редовният прием на екстракт от розмарин може да помогне за намаляване нивата на кръвната захар с поне 20%.\r\n \r\n\r\nПроучване, проведено в Мексико, показва, че риганът успешно овладява повишения оксидативен стрес в условия на висока кръвна захар, неутрализирайки свободните радикали. На по-късен етап риганът оказва благоприятен ефект и върху кръвната захар, предпазвайки от увреждане важни органи като бъбреците, ретината на окото и др.\r\n \r\n\r\n ", "date": "2018.05.21", "title": "Лечение на диабет с билки? Ето кои помагат!"}
{"url": "https://www.dnes.bg/rusia/2018/05/21/radev-poiska-ruski-gaz-po-bylgarski-potok-prez-cherno-more.377025", "text": "България се нуждае от преки доставки на руски газ през Черно море. Може да наречем това \"Български поток\", заявява президентът Румен Радев в интервю за руския в. \"Комерсант\".\r\nРадев изтъква, че такъв път за доставка на гориво ще отговаря на нуждите за енергийна сигурност и ефективност не само за България, но и на целия Европейски съюз.\r\nПрезидентът посочва, че такъв подход се диктува от здравия разум.\r\n\"Както за Русия, така и за България логичен избор за разширяване на доставките на руски природен газ в Европа е път през българска територия. Затова е в наш общ интерес да получим пряко руски газ на черноморското крайбрежие на България\", посочва българският държавен глава.\r\r\n                    \r\n                    България не може да купи допълнително от Русия изтребители МиГ, тъй като според утвърдените от българското правителство изисквания самолетите трябва да са произведени и да са на въоръжение поне в една страна членка на НАТО или ЕС, заяви също така президентът.\r\nТова изискване е логично от гледна точка на съюзническите задължения на България, \"така че нека бъдем реалисти - покупката на допълнителни изтребители МиГ е невъзможна\", посочва Радев.\n\n\r\nПрезидентът подчертава, че въпреки че България е член на НАТО, тя продължава да охранява въздушното си пространство с изтребители Миг-29 и във връзка с това е необходимо да се осигури своевременната им техническа поддръжка.\r\nВ интервюто си Радев уверява, че санкциите срещу Русия не са повод за замразяване на отношенията. Той обаче предупреди Москва да не се намесва в българската вътрешна политика.\r\n\"Моето отношение към санкциите е известно - казва Радев. - Те не са повод за замразяване на отношенията. Никакви санкции не са вечни. Санкциите нанасят щети на всички страни и са неефективен инструмент\", посочва държавният глава.\r\nПредстоящата утре в Сочи среща на Радев с руския държавен глава Владимир Путин е първата от десет години насам.\r\n\"Толкова дълга липса на диалог на най-високо равнище не отговаря на интересите на нашите народи, обединени от многовековни духовни и културни връзки\", казва Радев, като обаче отбелязва, че \"народната дипломация\", общуването между туристи, артисти, професионалисти, журналисти, културният обмен и прочее никога не са прекъсвали.\r\n\"Липсата на политическа воля и смелост винаги са били компенсирани от историческата и човешката близост\", заявява държавният глава, като посочва, че днес е важно да бъде възстановено доверието и да се пристъпи към конкретни действия.\r\nРадев обаче припомня, че ограничителните мерки на ЕС срещу Русия имат за цел да бъде разрешена кризата в Украйна.\r\n\"Отмяната на санкциите е свързана с пълното изпълнение на Минските споразумения от всички страни. Реализацията им ще позволи да бъде възстановено доверието между ЕС и Русия\", посочва президентът.\r\nРадев припомня, че България вече предприема мерки за опростяване на визовите изисквания за руските граждани, като те вече дават резултати. Той отбелязва, че над 450 000 граждани на Русия са купили недвижими имоти в България, основно в морските курорти.\r\nЗапитан дали според него е обосновано изявлението на президента Росен Плевнелиев, че Русия финансира политически партии и се намесва във вътрешните работи на България, Радев казва, че в страна, в която към Русия исторически се отнасят със симпатия, подобни действия могат само да й навредят.\r\nВ интервюто Радев съобщава, че отново ще покани руския президент Владимир Путин да посети България през 2018 г.\r\nДнес президентът Радев започва двудневно работно посещение в Русия. През първия ден е планирана среща с руския премиер Дмитрий Медведев, а утре са разговорите на българския държавен глава с руския му домакин Владимир Путин в Сочи.", "date": "2018.05.21", "title": "Радев поиска руски газ по... \"Български поток\" през Черно море"}
{"url": "https://www.dnes.bg/obshtestvo/2018/05/21/restartyt-dyrjavata-niama-da-dava-pari-za-aec-belene.377034", "text": "Проектът \"Белене\" този път започва по различен начин, защото този път не се казва, че държавата ще дава пари или ще гарантира нечия инвестиция.\r\nТова обяви вицепремиерът Томислав Дончев в коментар на рестарта на реализацията на втора атомна централа у нас. \r\nВ края на миналата седмица енергийният министър Теменужка Петкова внесе в парламента доклада за възобновяване на проекта.\r\nДончев беше категоричен, че този път проектът ще се строи на пазарен принцип.\r\n\"Когато се гарантира прозрачна и честна процедура и се избере най-силният инвеститор, това е най-силното доказателство за икономическата перспектива на проекта\", каза още вицепремиерът пред Нова тв.\r\r\n                    \r\n                    Той е категоричен, че най-силният икономически аргумент е това, че някой е решил да инвестира, което означава, че и има някой, готов да купува електроенергия.\n\n\n\r\nДончев коментира и споровете за това руски проект ли е проектът за АЕЦ \"Белене\".\r\n\"Нелепо е да се търсят геополитически страсти, особено в координатната система Изток- Запад и особено, когато говорим за едно такова съоръжение\", каза още вицето и допълни: \"Да, ако то бъде построено, реакторите ще са руски, по причина че Бългалрия си има тези реактори и с тях ние ще участваме с проекта. С какви други технологии ще бъде довършена централа зависи и от инвеститора\".\r\nДончев обясни, че относно рисковете е свикнал да се доверява на експертите. \"Рискове има и когато политиците се изказват като специалистите по всичко\", каза той.\r\nСпоред вицепремиера най-глупавият сценарий би бил да не се прави нищо, защото това са активи за три милиарда.\r\nВицепремиерът коментира и Срещата на върха в София миналата седмица и протестите на превозвачите.\r\n\"Въпросният пакет (закона \"Макрон\"), който изключително много с основание притеснява нашите превозвачи, не само е в ущърб на България и на българския транспортен бизнес\", каза Дончев.\r\n\"Аз твърдя, че той противоречи на редица европейски принципи, включително и този за свободното движение на хора. Как ще вменяваме на един превозвач на колко седмици къде да ходи? Той може да не иска да се прибере вкъщи. Може да реши да види тъща си в Испания\", допълни той.\r\nСпоред Дончев Срещата на върха, сама по себе си, е успех.", "date": "2018.05.21", "title": "Рестартът: Държавата няма да дава пари за АЕЦ \"Белене\""}
{"url": "https://www.dnes.bg/sofia/2018/05/21/za-investitorite-udvoiavat-el-moshtnostite-v-zona-bojurishte.377039", "text": "Мощностите за ел. захранване в икономическа зона \"София-Божурище\" се удвояват. МРРБ даде разрешение за строеж на кабелно трасе за осигуряване на допълнителни енергийни мощности за инвеститорите в зоната.\r\n\"Трасето ще бъде изградено в рамките на следващите три месеца, така че инвеститорите трябва да са спокойни за доставките на необходимите количества ток в зоната\", каза изпълнителният директор на НКИЗ Антоанета Барес, цитирана от пресцентъра на компанията.\r\nНКИЗ работи с ЧЕЗ за разширението на електромощностите, необходими за работата на инвеститорите в зоната в Божурище от средата на ноември 2017 г.\n\n\n\r\r\n                    \r\n                    Договореното разширение е 30 мегавата, като 13 мегавата ще се реализират на Етап 1 на зоната. На втори етап ще се присъединят 7 мегавата - чрез изграждане на възлова станция в зоната, а на трети етап - 10 мегавата, които ще се осигурят от подстанция \"Банкя\".\r\nПричина за увеличението на електропотреблението е засиленият интерес към зоната в Божурище, където вече са избрали да реализират инвестиционните си проекти 22 чуждестранни и български компании, съобщиха още от държавната компания.\r\nНКИЗ работи активно по изграждането на инфраструктурата там и преди дни бяха въведени в експлоатация две нови улици.\r\nБарес съобщи, че в момента държавната компания започва работа в сътрудничество с Община Стара Загора за развитието на нова индустриална зона в града. Изграждането й ще следва модела на създаване на Индустриален и логистичен парк Бургас.\r\n\"В момента имаме над 45 заявления за инвестиционни намерения на компании, които си търсят терени в нашите зони. Това не се е случвало досега\", добави още Барес.  \r\nПо повод едногодишната работа на правителството и на НКИЗ като част от икономическото министерство Барес припомни, че от създаването на компанията досега в нейните зони са привлечени инвестиционни проекти за над 410 млн. лева.", "date": "2018.05.21", "title": "За инвеститорите: Удвояват ел. мощностите в зона \"Божурище\""}
{"url": "https://www.dnes.bg/politika/2018/05/21/da-im-premerim-facebook-a-slavi-po-populiaren-ot-radev.377033", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСамо за 10 месеца Слави Трифонов задмина президента Румен Радев по фенове в социалната мрежа на Facebook. \r\nКакво място му отрежда това виртуално влияние в реалната политическа сцена? Шоуменът има 150 000 \"последователи\", а президентът 100 000.\n\r\n\"Не е странно, тъй като Слави е популярен. Той се превърна в гласа на истината, колкото и да не ни харесва. Слави е обречен на успех, ако реши да влезе в политиката. Въпросът е колко е последователен\", посочи PR експертът Соня Момчилова. \r\nТя смята, че вероятно ще видим края на \"професионалните\" политици. Идва тоталният край на неолиберализма. \r\r\n                    \r\n                    \"Слави може да олицетвори нормалността, но трябва да реши как ще се самоопредели\", подчерта PR експертът.\r\nСпоред социолога Кольо Колев изпреварването във Facebook не е от особена важност от политическа гледна точка. \r\n\"Средната възраст на феновете при Слави е около 40 години, а при Радев е около 50 години. Но въпросът е кой колко ще събере на изборите. Слави не бърза, защото няма смисъл, няма нужда. Действията на Трифонов са протест срещу цялата власт. Партията на Слави може да се превърне в алтернатива на ГЕРБ. Търсенето на алтернатива е основата на бъдещите политически разигравания\", посочи Колев пред .\r\n ", "date": "2018.05.21", "title": "Да им премерим... Facebook-a: Слави по-популярен от Радев!"}
{"url": "https://www.dnes.bg/crime/2018/05/21/pak-izmama-baba-metna-4-400-na-nepoznat.377040", "text": "Ало мафиоти се облажиха с повече от 4 бона. Жителка на Хасково, на 79-годишна възраст, е измамена с 4 400 лева, съобщиха от МВР. Престъплението е станало по схемата \"съдействие на полицията\".\r\nВъзрастната жена се предоверила по телефона на непознат, който се представил за служител на реда и успял да убеди жертвата да участва в залавянето на престъпник.\r\nТя събрала наличните си пари и ги хвърлила според инструкцията - през терасата на жилището си в ж. к. \"Бадема\" в Хасково. \r\nЕдва на следващия ден бабата разбрала, че е станала поредната жертва на апаши и подала жалба в полицията.\r\n ", "date": "2018.05.21", "title": "Пак измама! Баба метна 4 400 на непознат"}
{"url": "https://www.dnes.bg/za-da-se-razbirame/2018/05/21/sedmichen-liuboven-horoskop-za-21-27-mai-2018-a.376888", "text": "През тази седмица са напълно възможни периоди на застой, дори блокиране в любовния живот, заради позициите на Венера и Сатурн. Може да ви бъде трудно да взимате решения, свързани с романтичните отношения, но за щастие Юпитер и Нептун ще ви напомнят да запазите вярата. Какво ви очаква според зодията, вижте в любовния на Az-jenata.bg\r\n\r\nТази седмица може да се окаже от онези, в които имате толкова много задължения и отговорности свързани с работата, че ще пренебрегнете редица удоволствия, включително и в любовния си живот. Важно е да не приемате половинката си за даденост. Не забравяйте да кажете на него или нея колко много значи подкрепата им за вас, която ви оказват в този момент.\r\r\n                    \r\n                    \r\nАко се намирате във връзка, то тази седмица може да се сбъдне една ваша мечта. В случай че тя е да задълбочите тези взаимоотношения, имате реална възможност за това. Ще ви помогнат Юпитер и Нептун, които ще предизвикат положителни вибрации върху вашия сектор на партньорствата. Вярата, която имате един в друг и вашето бъдеще, сега е невероятно голяма. Прегърнете любовта!\r\n\r\nОбвързаните Близнаци ще се радват на подкрепата на любимия човек по отношения на работата си. Той или тя ще ви напомни да имате повече вяра в себе си. Ако сте необвързани може да изпитате малко разочарование по отношение на социалните контакти. Изглежда, че никой не вижда вашата стойност като личност или вие смятате, че няма някой, който да отговаря на вашите стандарти. Не унивайте.\r\n", "date": "2018.05.21", "title": "Седмичен любовен хороскоп за 21 – 27 май 2018-а "}
{"url": "https://www.dnes.bg/technology/2018/05/21/tesla-atakuva-evropazara-za-syhraniavane-na-energiia.377042", "text": " Шест месеца между първата идея и пускането в експлоатация – толкова бързо може да се случват нещата, когато пионерът в електрическите автомобили Tesla иска да раздвижи европейския пазар за съхранение на ток със своя т. Нар. Power Pack.\r\nОт тази седмица 140 батерии в белгийския регион Терхилс са свързани към националната електрическа мрежа. Заедно те могат да осигурят в краткосрочен план 18,2 мегавата, като в случай на нужда генерират най-малко една четвърт от нужното електричество за Белгия (81 MW) по данни на Централноевропейската мрежа на операторите на преносни системи. За сравнение, в Германия по всяко време операторите са длъжни да пазят общо по-малко от 600 мегавата за стабилизиране.  \r\r\n                    \r\n                    В новия енергиен свят съхранението се счита за важно допълнение към многото децентрализирани производствени съоръжения. То може да помогне да се компенсира променливото производство на слънчева енергия - като по този начин се облекчи напрежението върху мрежите, които страдат от нарастващото количество зелена енергия.\r\n„Съхранението е от съществено значение за енергийния преход\", казва експертът по съхранение Мартин Амон от института за пазарни проучвания EuPD Research. „През тази година ще станем свидетели на това, че търсенето и предлагането ще се увеличават. Конкуренцията става все по-ожесточена\", казва Амон, цитиран от Handelsblatt.\r\nКои държави са лидери на пазара вижте ", "date": "2018.05.21", "title": "Tesla атакува европазара за съхраняване на енергия"}
{"url": "https://www.dnes.bg/notifikacii/2018/05/21/nepylnoletni-katastrofiraha-s-kradena-lada.377036", "text": "Непълнолетни младежи катастрофираха с краден автомобил във врачанското село Струпец, съобщават от Областната дирекция на МВР. \r\nНа 20 май в 02:25 часа в РУ - Мездра е получено съобщение, че в село Старо село непознати лица се движат с лек автомобил \"Лада\", собственост на жител на същото село. \r\nПодалият сигнала гражданин, последвал с личния си автомобил \"Лада\"-та с непознатите лица, и на около 200 метра от края на селото видял автомобила катастрофирал в канавката край пътя. \r\nИзпратеният на мястото полицейски екип установил по пътя за село Струпец 6 непълнолетни лица от град Роман. \r\nСлед оперативно-следствени действия е установено, че три от тях са отговорни за противозаконното отнемане на автомобила. \r\nОбразувано е досъдебно производство.", "date": "2018.05.21", "title": "Непълнолетни катастрофираха с крадена \"Лада\""}
{"url": "https://www.dnes.bg/science/2018/05/21/kitai-izstrelia-spytnika-za-vryzka-s-lunnata-misiia-chanye-4.377050", "text": "Китай изстреля успешно спътника \"Цюецяо\" с ракета-носител \"Чанчжън-4С\" (\"Великият поход - 4С\") от космодрума Сичан в провинция Съчуан, съобщиха световните информационни агенции, позовавайки се на Синхуа.\n\r\nСлънчевите панели и антени на апарата се разгърнаха успешно, след като застана на преходна орбита с перигей 200 км и апогей 400 км.\n\r\nСпътникът, чието име означава \"Сврачешки мост\", ще осъществява връзката с лунния роувър \"Чанъе-4\", който трябва да кацне на обратната страна на Луната.\n\r\n\"Изстрелването е ключова стъпка за Китай в реализирането на целта да стане първата държава, изпратила сонда, която да кацне меко и да се движи на обратната страна на Луната\" - каза Чжан Лихуа, мениджър на проекта за ретранслиращия спътник.\r\n                    \r\n                    \r\n\"Цюецяо\" ще бъде установен в точката на гравитационно равновесие на Земята и Луната L2, която е една от точките на Лагранж. Това е на разстояние около 455 000 км от земната повърхност. Той ще е първият комуникационен спътник, работещ оттам. \n\r\n\"Цюецяо\" ще е на разстояние 64 000 км от обратната страна на Луната и ще се използва и при следващите китайски лунни мисии.\n\r\nНа \"Цюецяо\" е инсталиран нискочестотен детектор, разработен съвместно с Холандия. Неговото предназначение е да улавя сигнали, \"които носят информация за времето няколкостотин милиона години след Големия взрив, когато облаците водород са образували първите звезди във Вселената\", съобщи сайтът Спейс. Земната атмосфера блокира тези честоти, обясни Холандският институт по радиоастрономия, построил детектора.\n\r\nОсвен нискочестотния детектор \"Цюецяо\" носи два допълнителни спътника \"Лунцзян-1\" и \"Лунцзян-2\" за китайски експерименти в областта на нискочестотната радиоастрономия. Апаратите ще летят заедно и ще наблюдават небето над Луната на дълги вълни, което съответства на крайно ниския честотен диапазон.\n\r\nКосмическият апаратът \"Чанъе-4\" няма да има пряк контакт със Земята от обратната страна на Луната. За тази цел ще бъде използван ретранслаторът.\n\r\nЛунната мисия \"Чанъе-4\" със спускаемия й модул е един от най-амбициозните космически проекти за тази година. В състава й ще влязат автоматична лунна станция и роувърът, който ще бъде използван за геоложки изследвания. Досега космически апарат не е кацал на обратната страна на Луната и данните за нея са сравнително малко. \r\n \r\n/БТА/\r\n ", "date": "2018.05.21", "title": "Китай изстреля спътника за връзка с лунната мисия \"Чанъе-4\""}
{"url": "https://www.dnes.bg/stranata/2018/05/21/45-godishen-myj-e-namushkan-s-noj-v-plovdiv.377045", "text": "45-годишен мъж е в болница след намушкване с нож, съобщи пред  \"Фокус\" д-р Иван Стойнов, директор на Центъра за спешна медицинска помощ (ЦСМП)–Пловдив. \r\nМъжът е бил закаран в Спешна помощ след 23:00 часа снощи. \r\n\"Обслужили сме такъв мъж, той е хоспитализиран в Университетска болница\", каза д-р Стойнов. \r\nПо неофициални данни до инцидента се е стигнало след скандал в пловдивския район \"Южен\". \r\nОт полицията все още няма официална информация.", "date": "2018.05.21", "title": "45-годишен мъж e намушкан с нож в Пловдив"}
{"url": "https://www.dnes.bg/sofia/2018/05/21/v-stola-na-makron-ili-kresloto-na-merkel-otvoreni-vrati-v-ndk.377037", "text": "\n\r\nКонгресния център в НДК, който приютява българското председателство на Съвета на Европейския съюз днес отваря вратите си за граждани. Всеки ще може да влезе в залите, където заседаваха евролидерите и чиновниците.\r\nПосетителите ще могат да седнат в креслото на Меркел или пък на мястото на Макрон.\r\nОт 9 до 16 ч днес Конгресният център ще приема граждани, желаещи да разгледат залите, в които заседават европейските лидери, и да научат повече за уникалните творби на изкуството в двореца.\r\nСъбитието се организира в партньорство със Съвета на ЕС и Европейската комисия, като всички гости ще имат възможност да получат информация и материали за Европейския съюз.\r\nА първите посетители вече си представиха какво е да са лидери на Европа - вижте ги!", "date": "2018.05.21", "title": "В стола на Макрон или креслото на Меркел – отворени врати в НДК"}
{"url": "https://www.dnes.bg/sofia/2018/05/21/koi-stolichni-kvartali-ostavat-bez-voda-utre.377046", "text": "\"Софийска вода\" временно ще прекъсне водоснабдяването в някои части на столицата утре, 22 май, съобщиха от водното дружество.\r\nОт 00:00 часа до 06:00 часа във връзка с провеждане на степ тест в жк. \"Лев Толстой\" се налага спиране на водоподаването на клиентите на \"Софийска вода”, живеещи на ул. \"8 март“, ул.”Генерал Никола Жеков“, бул. „Рожен“, ул. \"Петър Панайотов\", бул. \"Илиянско шосе\", ул. „Свободна“, ул. „Гарова“, ул. „Йордан Хаджи Константинов Джинот“, бул. „Хан Кубрат“ и ул. „Република“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Република“ ъгъла с бул. „Ломско шосе“ на паркинга на магазин \"Била\".\r\r\n                    \r\n                    Във връзка с подмяна на спирателни кранове на ул. \"Христо Силянов\", жк. „Надежда“, се налага спиране на водоподаването от 09:00 до 21:00 часа на клиентите на „Софийска вода”, живеещи в жк. \"Надежда“ 2, между: ул. „Свободна“, ул. \"8-ми март“, ул. \"Генерал Никола Жеков\", ул. \"Република“, бул. \"Ломско шосе“, ул. „Христо Силянов“ \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. „Семафорска“ и ъгъла с ул. „Свети Никола Нови“.\r\nВъв връзка с подмяна на сградно водопроводно отклонение на ул. \"Солунска\", Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Солунска“ - от бул. \"Витоша“ до ул. \"Граф Игнатиев\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Солунска“ ъгъла с ул. \"Христо Белчев“.\r\nПоради извършване на строително-монтажни работи на бул. „Симеоновско шосе\", кв. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бл. 8, бл. 1, ул. „Проф. Боян Боянов\", жк. „Студентски град“ бл. 59, бл. 60. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 60.\r\nВъв връзка с подмяна на сградно водопроводно отклонение на ул. 8, кв. \"Враждебна“, се налага спиране на водоподаването от 09:30 до 17:00 часа на клиентите на \"Софийска вода”, живеещи на: ул. 8, ул. 30, ул. 47, по бул. \"Ботевградско шосе“ - от ул. 8 до ул. 47. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. 8 пред № 83А.\r\n ", "date": "2018.05.21", "title": "Кои столични квартали остават без вода утре"}
{"url": "https://www.dnes.bg/obshtestvo/2018/05/21/viara-na-vapcarov-prepotiava-zrelostnicite.377058", "text": "Върху произведение на Никола Вапцаров ще се потят зрелостниците тази година. \r\n12-класниците ще пишат тема по стихотворението \"Вяра\" на Никола Вапцаров.\r\nСтихотворението е част от стихосбирката \"Моторни песни\" и е сред последните изучавани произведения в програмата за 12 клас, посочва \"Монитор\". \r\nЗрелостниците обаче ще научат темата едва в 12 часа. \r\nОтговорите на тестовата част ще бъдат качени в сайта на МОН в 16 часа, а резултатите се очакват до 13 юни. \r\n ", "date": "2018.05.21", "title": "\"Вяра\" на Вапцаров препотява зрелостниците"}
{"url": "https://www.dnes.bg/muzika/2018/05/21/tandemyt-dimitrova-damianova-s-poslanie-za-jivot.377048", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Гергана Димитрова, с псевдоним Белонога, и Красимира Дамянова искат хората да обърнат внимание на стотиците животи, които се погубват всяка година. Красива музика и ритми, но наситени със социални послания са изпълненията.\n\r\nАвторска музика на народната певица кара зрителите да се замислят за многобройните жертви на пътя. Гласът й и усилията на продуцента Красимира Дамянова са именно да се обърне внимание на стотиците животи, които се погубват.\n\r\n\"Първо се роди песента \"Sunbeams\" и след това я обвързахме с войната по пътищата. На клипът аз съм небесен ангел, който отнася детските души на едно по-добро място\", категорична е Димитрова пред .\r\n                    \r\n                    \r\nСпоред продуцента Красимира Дамянова идеята за клипа идва много отдавна, липсвала е само подходящата песен, която намират в социалните мрежи.\n\r\n\"Искам да провокирам зрителите, не да им поднесем нещо на тепсия. За съжаление, посланието не е достигнало до всички хора, защото все още умират невинни по пътищата\", твърди тя, защото темата е доста тежка и не всеки иска да чуе песента и да види клипа.\n\r\n ", "date": "2018.05.21", "title": "Тандемът Димитрова - Дамянова с послание за живот"}
{"url": "https://www.dnes.bg/obshtestvo/2018/05/21/palatkata-v-lager-2-3-sled-akciiata-vyprosi-boian-znae-otgovorite.377030", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокладът за спасителната операция на алпиниста Боян Петров излезе, но вместо да даде отговори, той повдигна още въпроси. Издирването на българския алпинист, устремил се към хималайския връх Шиша Пангма в Тибет приключи – безуспешно. Това стана факт на 16 май, 13 дни след като връзката с Боян Петров беше загубена.\r\nВместо да изпълни заглавието, под което е качен в интернет: \"Окончателният доклад слага край на всички спекулации около издирването на Боян Петров\", той повдигна нови въпросителни около съдбата на големия българин.\r\n\"За мен съществува само един въпрос и той е \"защо?\". На него обаче би могъл да отговори единствено Боян\", каза в студиото на \"България сутрин\" алпинистът Дойчин Василев.\n\n\r\r\n                    \r\n                    Той сподели, че според него инцидентът, на който българинът стана жертва, се е случил между последния лагер и върха на Шиша Пангма.\r\n\"Боян Петров е достатъчно опитен алпинист, за да се справи в планината. За да не се върне значи е бил обездвижен, това го е възпрепятствало\", посочи Дойчин.\r\nПред  той допълни още, че мястото между централния и главния връх на Шиша Пангма е много опасно за сам човек, заради снежните навявания. По думите му няма проблем то да бъде преминато успешно, когато в експедицията обаче има няколко човека.\r\n\"Инцидентът с Боян е нелепа случайност. Нека поставим ударение на доброто, което той остави след себе си със своя устрем, стил на изкачване, мислене и неуморимост. По-добър пример за младите поколения не бих могъл да посоча\", подчерта гостът.\r\nПостът с доклада на страницата на Dream Wanderlust във Facebook събра десетки коментари. Много от потребителите отбелязват като подозрителен фактът, че палатката на Боян Петров е открита първо в Лагер 3, а седмица по-късно и в разположения на по-ниска надморска височина Лагер 2.\r\nСпоред някои тя може да е била отнесена от вятъра, но други спекулират с хипотезата, че българинът може да е станал жертва на престъпление.\r\nВ отговор от Dream Wanderlust посочват, че за да се изясни \"мистерията с палатката\" ще бъдат потърсени за обяснение участниците в спасителния екип. Напомняйки, че украинският алпинист не е дал информация за надморската височина, на която е намерил палатката, от организацията коментират: \"Имаме усещането, че и двата екипа (този на украинеца и спасителния) визират едно и също място. Спасителите ни увериха два пъти, че са я намерили при Лагер 2. Ще се опитаме да интервюираме и украинския тим\".\r\n ", "date": "2018.05.21", "title": "Палатката в Лагер 2, 3... След акцията – въпроси! Боян знае отговорите"}
{"url": "https://www.dnes.bg/obrazovanie/2018/05/21/mon-s-merki-sreshtu-iztichaneto-na-maturite-kakvi-sa-te.377061", "text": "И през тази година запазваме принципа, който беше въведен за първи път от миналата година, изпитните работи от държавните зрелостни изпити в 12-и клас, да се проверяват в изпитни центрове. Това каза днес заместник-министърът на образованието и науката Таня Михайлова и отбеляза, че заради този подход през миналата година бързо бяха прегледани изпитните работи от матурите в 12-и клас, като това беше направено отговорно и качествено. \n\r\nВ София сега има два изпитни центъра, а всеки регион определя къде ще са изпитните центрове, но в столицата ще са финалните прегледи на изпитните работи, за които има арбитраж, обясни Михайлова.\n\r\nТя каза, че работите от матурите в 12-и клас ще се проверяват онлайн в изпитните центрове, като изпитните работи се сканират и се проверяват в електронен вариант. \"Не ги чете проверяващия на хартия и това е важната разлика, но преди това техническата комисия трябва да сканира изпитните работи\", обясни Михайлова. \r\n                    \r\n                    \r\nТя съобщи, че писмени работи се анулират по време на самия изпит, ако има недопустими прояви, свързани с поведение на даден ученик и с използването на непозволени средства за полагане на изпита. Може да се анулират изпитни работи и при преписване, при опити за измама и при опити за нарушаване на анонимността, защото изпитите са анонимни, каза заместник-министърът на образованието.\n\r\nНа въпрос има ли сигнали за изтичане на информация, за нередности и за изтичане на информация от днешните изпити, Таня Михайлова отговори, че \"във фейсбук непрекъснато нещо тече, но въпросът е доколко е достоверна информацията, защото много е лесно да се хвърлят определени теми в пространството, които после да се опровергават\". За мен това деяние - да се опиташ да разбереш предварително или дори да атакуваш и сайтовете, то подлежи на санкции, заяви заместник-министърът на образованието, цитирана от БТА.\n\r\nТя увери, че МОН е взело мерки за сигурност за днешните изпити в 12-и и в седми клас, но отбеляза, че не само системата на образованието и науката е подложена на такива атаки, но ги има и в световен мащаб. \n\r\n\"Това, че примерно се изреждат определени автори в различни страници и сайтове, те са краен брой и ако приложим теорията на вероятностите, сигурно един ще има, който ще е познал автора\", коментира Михайлова.\n\r\n\"Един човек само знае как ще са формулирани темите, никой друг не знае, министърът на образованието не знае, аз не знам, колегите не знаят\", заяви Таня Михайлова. Тя уточни, че това се отнася и за двата изпита днес по български език и литература - и за седми, и за 12-и клас. \r\n\"Един човек отговаря и носи персонална и лична отговорност, и не смятам, че изобщо е редно да има изтичане на информация, защото никой не би си заложил най-малкото авторитета\", коментира Михайлова.\n\r\nТя каза, че на днешните изпити само училищните директори имат право да използват телефоните си, като тази забрана се отнася по време на изпитите не само за учениците, но и за квесторите. \r\nДиректорите обаче нямат право да влизат в изпитните зали, ако не са извикани специално за анулиране на работа на ученик. Никой от техническите комисии няма право да влиза в изпитните зали, а квесторите трябва да са по двама в тях и не трябва да имат никакви комуникационни средства.\n\r\nПо технически причини учениците в 12-и клас пишат с черен химикал, а седмокласниците със син, тъй като написаното с черен химикал, когато се сканира, се вижда по-добре, когато се четат матурите, обясни Михайлова. \n\r\nТя каза, че резултатите от матурите в 12-и клас трябва да са готови и да се обявят до 13 юни, а от националното външно оценяване в седми клас - до 6 юни, но понякога, в предишни години, тези резултати излизаха и по-рано. Максималният бал в седми клас, който ще се формира при класирането, е 500 точки. \n\r\nНай-често, според решението на училището, тези точки се формират от удвоения резултат по български език и литература от външното оценяване, от удвоения резултат по математика от него, както и от още два предмета, които се гласуват от педагогическите съвети. Минималният бал в седми клас е 0 точки.", "date": "2018.05.21", "title": "МОН с мерки срещу изтичането на матурите. Какви са те?"}
{"url": "https://www.dnes.bg/notifikacii/2018/05/21/bylgarin-v-marsiliia-podgotvial-atentat-pravil-se-na-chechenec.377016", "text": "На железопътната гара \"Сен Шарл\" в Марсилия вчера е арестуван 48-годишен български гражданин с електрически материали, които може да се използват за изработване на взривно устройство, предаде Франс прес, като цитира прокурора Ксавие Тарабьо.\r\nАрестът на задържания е бил удължен с 24 часа днес по обед. Той е бил идентифициран късно следобед. \"Има досие за опит за убийство и ще бъде преследван от правосъдието за това\", добави прокурорът.\r\nПървоначално заподозреният заявил, че е чеченец и говорел на руски, посочва АФП. Той е арестуван за \"съдружие със злосторници с цел подготовка на престъпление\".\r\nПолицията се опитва да изясни какви намерения е имал мъжът. \"Странното му поведение\" направило впечатление на пътничка, която подала сигнал на военните, патрулиращи на гарата.\rСлед ареста гарата е била затворена за 4 часа, за да могат сапьорите да си свършат работата. Намерената у българина електрическа и електронна техника \"сама по себе си не е опасна\", но \"е можела да се използва за изработване на взривно устройство\", добави прокурорът.\r\nСлед ареста на мъжа кметът на Марсилия Жан-Клод Годен каза, че е осуетен атентат, но по случая не е сезиран отделът за борба с тероризма към парижката прокуратура, добавя АФП. (БТА)\r\n \r\n ", "date": "2018.05.21", "title": "Българин в Марсилия подготвял атентат? Правил се на чеченец!"}
{"url": "https://www.dnes.bg/cars/2018/05/21/ekotaksata-za-stari-koli-skacha-na-310-lv-za-novite-namalenie.377018", "text": "Екотаксата за коли, които са над 10 г., която се плаща еднократно при първа регистрация, се увеличава с 43 лв. и от сегашните 267 става 310 лв. Плаща се само за леки, лекотоварни коли под 3,5 тона и автомобили с висока проходимост. Това показват приложенията към пакет от документи, които Министерството на околната среда и водите пусна за обществено обсъждане.\n\r\nАко возилото е между 5 и 10 години, таксата от сегашните 253 става 290 лв. За колите под 5-годишна възраст има намаление – от 200 на 194 лв., а за новите – от 146 на 125 лв.\n\r\nВедомството на министър Нено Димов възнамерява да сложи продуктови такси и за други категории МПС, за които досега е нямало. Например за микробуси с над 8 места и за товарни коли до 12 тона се въвежда такса. За новите ще е 625 лв. и се увеличава с възрастта на возилото, за да стигне 1550 лв. за тези над 10 години.\r\n                    \r\n                    \r\nОще по-големи са за тирове, като в мотивите е посочено, че са най-големите замърсители, а досега не са били обхванати от системата на продуктовите такси. Чисто нов автобус и камион над 12 тона ще може да се регистрират за 938 лв., а такъв над 10 години – срещу 2325 лв.\n\r\nПри хибридните коли, които се движат с ток или с бензин и дизел, таксата започва от 100 лв. за новите и стига до 255 лв. за най-старите. Електромобилите ще плащат 102 лв. независимо от това кога са произведени, но тази такса се въвежда от 1 януари 2022 г., т.е. засега те са освободени от нея. Останалите промени влизат в сила от 1 януари 2019 г., съобщава \"\".\n\r\nВ пакета от документи се предвиждат също нови по-строги правила за рециклирането на излезли от употреба гуми и масла, които засягат пунктовете с лиценз да ги оползотворяват.", "date": "2018.05.21", "title": "Екотаксата за стари коли скача на 310 лв., за новите – намаление"}
{"url": "https://www.dnes.bg/notifikacii/2018/05/21/nikolas-maduro-preizbran-za-prezident-na-venecuela.377015", "text": "Досегашният президент на Венецуела Николас Мадуро е победител на президентските избори, предадоха Франс прес и Ройтерс.\r\nПо официални данни Мадуро получава 5,8 милиона гласа, а главният му съперник Енри Фалкон - 1,8 милиона. Избирателната активност е достигнала 46,1 процента.\r\nМадуро извоюва лесна победа на оспорваните избори, въпреки че и двамата му основни съперници ги обявиха за нелегитимни заради множество нередности.\r\nХенри Фалкон, основният противник на Николас Мадуро, отхвърли гласуването в неделя като невалидно и призова за свикване на нови избори по-късно през годината, предава AFP.\r\n\"Не признаваме този електорален процес за валиден и за честен. За нас нямаше избори. Трябва да имаме нови избори във Венецуела“, заяви Фалкон по време на пресконференция, обвинявайки правителството, че е оказало натиск над избирателите.\rСлед обявяването на резултата привържениците на Мадуро ликуваха и танцуваха латино танци около президентския дворец Мирафлорес в центъра на Каракас.\r\n ", "date": "2018.05.21", "title": "Николас Мадуро преизбран за президент на Венецуела "}
{"url": "https://www.dnes.bg/obrazovanie/2018/05/21/12-i-7-klas-na-maturi-po-bel-kakvo-shte-im-se-padne.377019", "text": "Общо 55 190 зрелостници са заявили желание за участие днес в първия държавен зрелостен изпит по български език и литература /БЕЛ/ в 12-и клас, който започва в 8.00 часа. Матурата по български език и литература в 12-и клас ще се състои в 651 училища, в над 4200 класни стаи, като в нея ще участват 10 100 квестори.\r\nТази сутрин в 5.10 часа в зала 5 на Министерството на образованието и науката се генерира изпитният вариант за зрелостния изпит по български език и литература за 12-и клас. Авторът и произведението за 41-ия въпрос ще бъдат обявени по Българското национално радио в 12.00 часа.\r\nЗа тази учебна година няма промени в учебно-изпитните програми, в които са регламентирани видът и форматът на изпита и учебното съдържание. Запазват се и модулите на матурите в 12-и клас, въведени за първи път през миналата година заради мерки за сигурност.\r\r\n                    \r\n                    Изпитът започва в 8.00 часа и продължава четири астрономически часа. За учениците със специални образователни потребности има два допълнителни часа. Учениците трябва да се явят в училищата, в които ще полагат матури, 15 минути преди началото на изпита. Трябва да носят документ за самоличност и служебната бележка за допускане до изпита, както и да пишат само с черен химикал.\r\nУченикът не може да излезе от изпитната зала, преди да е предал работата си по съответния модул. По български език и литература първият модул е един час и се състои от 30 въпроса със затворен отговор, които носят 30 точки. Вторият модул също е един час и включва 10 въпроса със свободен отговор и работа с текст, които носят 40 точки. Третият модул е интерпретативно съчинение или есе, което е за останалите 30 точки до общия сбор от 100 точки.\r\nПо-късно днес, в 8.50 часа, отново в МОН, ще бъде изтеглен изпитният вариант /от три възможни/ по български език и литература за изпита след седми клас за националното външно оценяване, и за преразказа по непознат текст с дидактическа задача.\r\nИзпитът за седмокласниците по БЕЛ започва в 10.00 часа и на него се очаква да се явят 57 129 седмокласници в страната. Националното външно оценяване по български език и литература в седми клас е в два модула. Продължителността на първия модул от изпита е 60 минути, а на втория - за написването на преразказа, е 90 минути.\r\nНа 23 май ще се състои вторият държавен зрелостен изпит в 12-и клас и националното външно оценяване по математика в седми клас.", "date": "2018.05.21", "title": "12 и 7 клас – на матури по БЕЛ. Какво ще им се падне?"}
{"url": "https://www.dnes.bg/rusia/2018/05/21/radev-se-sreshta-s-putin-dariava-go-s-kortik.377017", "text": "Президентът Румен Радев ще бъде от днес на двудневно работно посещение в Руската федерация.\r\nВ рамките на визитата си българският държавен глава ще има среща със своя руски колега Владимир Путин.\r\nРадев ще подари на Путин президентски кортик. Кортикът е специална изработка. На него е изобразен гербът на България, а на острието е инкрустиран девизът “ С нами Бог”, съобщава \"Труд.\"\n\r\nВ края на миналата година по време на традиционната си пресконференция, която бе гледана от 8 млн. души, Путин отговори с виц на въпроса за разходите за отбрана и опасява ли се от нова надпревара във въоръжаването. “Баща, който е офицер, пита сина си къде му е кортикът? Отрочето отговаря, че го е разменил за часовник. Бащата помолил да му го покаже. Като видял часовника, замълчал и след секунди промълвил, че е много хубав. И попитал: “Ако утре у дома влезнат бандити и убият мен, майка ти, братята ти, изнасилят сестра, ти как ще ги посрещнеш: с добър вечер, сега е московко време 12,30 ч., така ли?”, разказа Путин.\r\r\n                    \r\n                    Срещата между двамата президенти е на 22 май в Сочи, а по-късно те ще  направят и съвместни изявления за представителите на медиите.\r\nНа руския премиер Дмитрий Медведев Радев пък ще подари картина, изобразяваща храм-паметника в град Шипка.Сред темите по време на срещите на държавния глава се очаква да бъдат перспективите за развитие на двустранните отношения между България и Русия в сферите на икономиката, енергетиката, образованието и културата, както и актуални въпроси на международната сигурност.\r\nПо време на посещението си в Русия българският президент ще бъде придружаван от съпругата си.\r\nПо-късно през деня в Болшой театър президентът ще присъства на оперната постановка \"Зигфрид\" от Рихард Вагнер на Софийската опера и балет. В сградата на българското посолство в руската столица Румен Радев ще разговаря с видни български и руски културни дейци и общественици.\r\n \r\n ", "date": "2018.05.21", "title": "Радев се среща с Путин, дарява го с... кортик"}
{"url": "https://www.dnes.bg/obshtestvo/2018/05/21/gradushkata-v-chuval-chestvame-svetite-konstantin-i-elena.377020", "text": "Църквата почита днес Светите равноапостоли Константин и Елена. Църковният празник е в памет на император Константин и на неговата майка Елена.\r\nПрез 313 г. Константин издава Миланския едикт, с който въвежда християнството като официална религия във Византия. Самият той приема християнската вяра в края на живота си.\r\nЦарица Елена отива на поклонение по местата, където е живял Христос, построява няколко манастира и открива кръста, на който е бил разпнат Исус. Това събитие се смята за най-важното в историята на християнската църква и затова император Константин и майка му Елена са канонизирани за светци.\r\nИмператор Константин е погребан в златен ковчег в църквата \"Свети Апостоли\" в Цариград, а градът 16 века носи името му - Константинопол. Оттогава на 14 септември църквата чества Въздвижението на честния и животворящ кръст.\r\r\n                    \r\n                    Според народните вярвания на днешния ден строго е забранена всякаква полска работа. Селските стопани свързват празника с предпазването на реколтата от градушка.\r\nВярва се, че \"Еленка и Костадин носят градушката в чувал\". Това е денят на игрите върху огън - нестинарството, запазени и досега в някои райони на Странджа, но почти само като атракция.\r\nДнес имен ден празнуват Константин, Костадин, Костадинка, Елена, Еленко, Елка.\r\n ", "date": "2018.05.21", "title": "Градушката в чувал... Честваме светите Константин и Елена"}
{"url": "https://www.dnes.bg/stranata/2018/05/21/780-bezdomnici-krystosvat-bylgariia-500-v-sofiia.377014", "text": "Повече от 780 бездомници кръстосват улиците на страната ни, 500 от тях са в столицата. Целогодишно в София работят 3 центъра за временно настаняване, като общият им капацитет е 510 души. Това показа проверка на \"Монитор“.\n\r\nМестата, където са разположени, са Илинден, Красна Поляна и Люлин. През зимата с цел осигуряване на топло място за тези, чиято съдба е на открито, отваря и един кризисен център с филиал в Захарна фабрика. Максимално там могат да бъдат приютени 170 души.\n\r\n\"Имаме възможност да приемаме и малко над капацитета. През най-студените зимни дни се е случвало да приемаме по-голяма бройка. Столична община изключително активно работи с болниците, защото повечето от тези хора не са здравно осигурени. Общинските медицински заведения им оказват помощ срещу заплащане от наша страна. През зимния сезон лечебните центрове приемаха дневно поне по двама – трима бездомника“, коментира Мина Йовчева, директор на \"Социални дейности“ в Столична община.\r\n                    \r\n                    \r\nНа второ място по брой бездомници след София се нарежда Русе с 200, следван от Варна, Велико Търново, Стара Загора и Добрич. Причините тези хора да останат на улицата са различни, а някои от историите им се загнездват дълбоко в сърцето. Дали са изгонени от децата си, загубили са жилището си в резултат на заем от лихвар, или пък са просто престъпници – на улицата няма значение, там важи законът „по-силният оцелява“. И тук идва ролята на сезонната миграция – бездомници от всички краища на България идват да пробват своя шанс за по-добър живот.\n\r\n\"Най-голям брой има от Северозапада, но има и от Южната и Западната част на страната. Част от тях остават временно на улицата, но не могат да си намерят препитание, след което търсят подкрепа в центровете. В случай, че решат да се завърнат в градовете си ние ги извозваме. За тази цел сме сключили споразумение с БДЖ, които безплатно ги връщат“, обяснява Мина Йовчева. Средната им възраст без значение в кои край на България се намират е 50 години. В София и Велико Търново обаче се наблюдава тенденция на рязко падане на възрастовата граница - все по-често можем да срещнем някой подритнат от съдбата, който едва е навършил 30 години.", "date": "2018.05.21", "title": "780 бездомници кръстосват България, 500 – в София!"}
{"url": "https://www.dnes.bg/notifikacii/2018/05/21/vodni-taksita-shte-ni-voziat-po-sena-v-parij.377021", "text": "Във френската столица бяха възобновени прекъснатите преди шест месеца изпитания по река Сена на т.нар. \"летящи над водата таксита\" - проект, подкрепян от кмета на Париж Ан Идалго от самото му начало, предаде Франс прес.\r\nВодните таксита \"Сий бабълс\" (\"Морски балончета\") представляват малки плавателни съдове, задвижвани с електричество.\r\nТехен конструктор е френският изобретател и мореплавател Ален Тебо. При \"Сий бабълс\" е използван разработеният от Тебо принцип на т.нар. подводни криле (\"хидроптер\"), потопени във водата дъги от фибростъкло, които благодарение на скоростта задържат съда на около 50 см над вълните.\r\n\"При тях няма никакъв шум, никакви вълни и никакви въглеродни емисии\", казва създателят на водните таксита.\r\nВ края на октомври миналата година Тебо изглежда се беше отказал заради административни проблеми и се насочи към чужбина, където също популяризира своите транспортни средства. Сега обаче всички светлини светят зелено, отбеляза той.\rПървият прототип на \"Сий бабълс\" бе тестван на 16 юни 2017 г. по Сена с кметицата Идалго, която \"продължава да подпомага този иновативен и амбициозен проект, помагащ за опазване на околната среда\", както отбеляза кметството. (БТА) \r\n ", "date": "2018.05.21", "title": "Водни таксита ще ни возят по Сена в Париж"}
{"url": "https://www.dnes.bg/snimka-na-denia/2018/05/21/posreshtame-novata-sedmica-i-sys-slynce-i-s-oblaci.377022", "text": "Днес преди обяд над по-голямата част от страната ще преобладава . По-значителна облачност ще има на Югозападна България. \n\r\nСлед обяд и до полунощ отново ще се развива купеста и купесто-дъждовна облачност и на места ще има краткотрайни валежи, придружени с гръмотевици. По-интензивни ще са явленията в Западна България, където има условия за градушки. \n\r\nЩе духа до умерен североизточен вятър, който след обяд ще се ориентира от изток-югоизток. \n\r\nМаксималните температури ще са между 21° и 26°, посочват синоптиците от НИМХ към БАН.\n\r\nНад Черноморието преди обяд ще е предимно слънчево. След обяд ще се развива купеста облачност, но вероятността за валежи е много малка. Ще духа умерен вятър от север-североизток, който след обяд ще се ориентира от изток-югоизток. Максималните температури ще са 18°-21°. Температурата на морската вода е 18°-23°. Вълнението на морето ще бъде 2-3 бала. \r\nНад планините преди обяд ще има разкъсана, над Рило-Родопската облачнст предимно значителна облачност. След обяд ще се развива купеста и купесто-дъждовна облачност. \n\r\nНа много места ще има краткотрайни валежи с гръмотевици, като по-значителни ще са валежите в масивите от Западна България. Ще духа умерен до силен югоизточен вятър, по билата – от югозапад. Максималната температура на височина 1200 метра ще е около 15°, на 2000 метра – около 8° .", "date": "2018.05.21", "title": "Посрещаме новата седмица и със слънце, и с облаци"}
{"url": "https://www.dnes.bg/index/2018/05/21/receptata-dnes-byrz-sladkish-s-techen-shokolad-i-vaniliia.376808", "text": "\r\n400 г течен шоколад по избор\r\n6 яйца\r\n5 прахчета ванилия\r\n50 г счукани ядки по избор\r\n30 г стафиди (по желание)\r\nсладолед (по желание)\r\n \r\n\r\n \r\nРазбийте добре яйцата с миксер. Добавете към тях ядките, ванилията, стафидите (добре е предварително да бъдат накиснати във вода или коняк, ако ще слагате от тях) и течния шоколад. Разстелете в тавичка, на дъното на която е поставена домакинска хартия за печене. Изсипете сместа и печете в предварително загрята фурна на 170 градуса до готовност (трябва да хване кафява коричка). При сервирането може да добавите и топка сладолед.\r\n\r\n", "date": "2018.05.21", "title": "Рецептата Dnes: Бърз сладкиш с течен шоколад и ванилия"}
{"url": "https://www.dnes.bg/obrazovanie/2018/05/21/mon-syzdava-izlishen-stres-55-hil-dvanaisetoklasnici-veche-pishat.377023", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТочно в 8 часа сутринта днес започва задължителният изпит за завършващите 12 клас по Български език и литература, а втората матура по избираем предмет е след два дни. И този път са предприети сериозни мерки от страна на МОН срещу опитите за преписване.\n\r\nЗрелостниците трябва задължително да носят черен химикал, лична карта и служебна бележка, за да бъдат допуснати до мястото си, където в 4 астрономически часа трябва да попълнят 3 модула.\n\r\nТази година зрелостниците са над 55 хил., а близо 10 хил. са квесторите, които ще следят за спазването на правилата. Родителите също имат право да гледат дали някой от учениците се опитва да преписва, като това може да стане от учителската стая на школото.\n\r\r\n                    \r\n                    \"Във всяка една стая има камери за видеонаблюдение. Те предават жива връзка. Квесторите ще са основните лица, които ще следят за спазването на правилата\", категоричен е директорът на столичното 51 СУ \"Елисавета Багряна\" Асен Александров пред .\n\r\nПо думите му учениците ще могат да ходят до тоалетна между самите модули на матурата.\n\r\n\"Ние ще получим в 8 часа темата и вариантите на изпита и ще започнем да ги разпечатваме\", подчерта Александров. Модулите са 3 - първият е тестова част, вторият е въпроси с отворени отговори, а третият е писане на есе или интерпретативно съчинение.\n\r\nСпоред психолога Елизабет Шуманова обстановката се пренатяга излишно - както от МОН и учителите, така и от самите родители.\n\r\n\"Стресът за децата е огромен. Не мисля, че резултатите от един такъв изпит ще покажат истинските знания на зрелостниците. Трябва да има междинни изпити по време на самия учебен процес, а не всичко да зависи от една матура. Всички тези мерки за сигурност стресират децата\", уточни психологът в \"България сутрин\".\r\n ", "date": "2018.05.21", "title": "МОН създава излишен стрес! 55 хил. дванайсетокласници вече пишат"}
{"url": "https://www.dnes.bg/stranata/2018/05/21/vylk-s-chip-otroven-v-rila-instituciite-mylchat.377024", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдинственият вълк в България, снабден с устройство за проследяване, е открит мъртъв. Най-вероятно е бил отровен, въпреки че институциите не са взели проби от кръвта му.\n\r\nПриродозащитниците от \"Диви Балкани\" ще осигурят необходимите пари за изследванията на вълка, с които да стане ясно дали е отровен.\n\r\nПриродозащитниците хванали вълка през октомври миналата година. Сложили джипиес на врата му и го пуснали на свобода. От него получавали много информация за вълците, за навиците и движението им. До преди няколко дни, когато получили тревожен сигнал от устройството, разказва Bulgaria ON AIR. \n\r\nКогато отишли на на място, намерили вълка умрял. Природозащитниците са сигурни, че вълкът е бил отровен, защото е открит до река, близо до населено място. Това означава, че в агонията си се е приближил до хората, търсейки подсъзнателно помощ и вода. \r\n                    \r\n                    \r\nЗа пастирите над село Покровник обаче борбата с вълците е безмилостно жестока и в нея са готови на всичко. \n\r\nИз тихите гори на Балкана срещаме Любен Стоилков. Срещите му с хищниците са не едва и две. Пастирите са убедени, че срещу вълците всички методи са позволени. ", "date": "2018.05.21", "title": "Вълк с чип – отровен в Рила? Институциите мълчат!"}
{"url": "https://www.dnes.bg/sofia/2018/05/21/falshiva-novina-40-probi-1000-analiza-vodata-v-sofiia-e-otlichna.377029", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт \"Софийска вода\" категорично опровергаха слуховете, плъзнали из социалните мрежи, че качеството на водата е компрометирано. \n\r\nПитейната вода, доставена на потребителите в София, е с гарантирано качество и отлични характеристики, настояха от дружеството.\n\n\n\r\n\"Питейната вода в столицата категорично отговаря на нормативните изисквания. Резултатите са качени на интернет страницата ни. Поради слуховете, ние извънредно взехме над 40 проби и направихме над 1000 анализа. \n\r\nПроблем с качеството на водата няма! Ние взимаме проби от язовирите, входа в системата и изхода ѝ. Взимаме и от водопроводната мрежа. Водата е следена от язовира до чешмата\", подчерта пред  Любомир Филипов от \"Софийска вода\".\r\r\n                    \r\n                    По думите му водата се тества ежедневно: \"Бяхме сигурни, че всичко е наред. Дори и да има най-бегло съмнение в качеството на водата, хората могат да ни сигнализират\".\r\nВчера казусът с чистотата на водата в столицата хвърли в смут хиляди столичани и разгневи много политици.\r\nПредставителят на ГЕРБ Александър Иванов, призова на извънреден брифинг БСП да поемат отговорност за статуса на Таско Ерменков в социалната мрежа Facebook, защото той се заиграва с националната ни сигурност.\r\n\"Водата е националната сигурност\", каза Иванов и отбеляза, че пишейки статус за водата в София, Таско Ерменков се заиграва освен със страховете на хората и с националната сигурност.\r\nСпоред Иванов БСП трябва да понесат отговорност, а не да коментират, че са му се смели, както предния път. \"Този път да излязат и ясно и точно да поемат отговорността за неговия статус\", допълни депутатът.\r\nАлександър Иванов призовава Таско Ерменков да разкрие кой му е хвърлил бомбата, че водата в столицата е замърсена. Той попита какво цели Ерменков със заиграването със страховете на хората и добави, че това е практика, която БСП не се свени да използва.\r\nА ето и какво написа депутатът от БСП Таско Ерменков в социалната мрежа: \n\r\nВ личен разговор ме информира, че подобна информация вече от седмица се носи из София. Съобщи ми също така, че няма основания за тревога. Колкото до предишната ми публикация, смятам, че е мое задължение да реагирам на тревогите на гражданите и да сигнализирам за тях. Виждате, че има резултат! И един въпрос - след като от една седмица това се върти из публичното пространство, защо никой не взе отношение\".", "date": "2018.05.21", "title": "Фалшива новина: 40 проби, 1000 анализа... водата в София е отлична!"}
{"url": "https://www.dnes.bg/usa/2018/05/21/trymp-poiska-fbr-da-byde-razsledvano-zashto.377027", "text": "Искането на президента на САЩ Доналд Тръмп да се разследва дали агенти на ФБР са проникнали в кампанията му идва след обвинения, които той отправя от няколко дни, без да има конкретни доказателства в тяхна подкрепа, пише френският в. \"Монд\".\n\r\nТова може да е стратегия за отвличане на вниманието, отбелязва изданието, посочвайки, че множество конгресмени от Демократическата партия на САЩ обвиняват Белия дом и Републиканската партия, че всъщност се опитват да дестабилизират специалния прокурор Робърт Мълър, който разследва дали е имало заговор между Москва и предизборния щаб на Тръмп по време на предизборната кампания през 2016 година. Адам Шиф, член на комисията по разузнаване на Камарата на представителите, оцени твърденията за шпионин в предизборния щаб на Тръмп като абсурдни.\r\n                    \r\n                    \r\nНареждайки ново разследване, президентът на САЩ надхвърли обичайната си тактика, при която говори за злоупотреби и политическа предубеденост сред разследващите го и премина към оказване на директен натиск върху правосъдието, отбелязва в. \"Ню Йорк таймс\". Това е изключителна стъпка, която предишни президенти са се колебаели да предприемат.\n\r\nПравни експерти заявиха, че подобна президентска намеса може да доведе до сблъсък между действащия президент и неговото Министерство на правосъдието, подобно на случилото се с президента Ричард Никсън по време на скандала \"Уотъргейт\". Тогава редица високопоставени служители подават оставки, вместо да изпълнят заповедта на президента да уволнят специален прокурор, който го разследва.\n\r\nПод натиска на Тръмп министерството на правосъдието поиска вчера от главния си инспектор да прецени дали разследването на връзки между Русия и предизборната кампания на действащия президент е било опетнено от политически мотиви. Това е забележителна стъпка, за която служителите на министерството се надяват да предотврати по-голям сблъсък между президента и ФБР. \r\n/БТА/\r\n ", "date": "2018.05.21", "title": "Тръмп поиска ФБР да бъде разследвано! Защо?"}
{"url": "https://www.dnes.bg/health/2018/05/21/mamooo-imam-sopoool-ili-kak-se-meri-temepratura-pri-malki-deca.376870", "text": "Имам две малки деца – едното на две, другото на три. Отглеждането им е прекрасно и чудесно приключение, докато не се появи градинският сопол - едно от малкото неща, които имат силата да разбият съня на минимум 4 души за кратко време и да ти опъне нервите до краен предел, така че да си мечтаеш за минута спокойствие в тоалетната без някой да крещи: \"Мамооо, имам сопооол\".\r\nРазбира се, много често сополът идва с екстра - температура. У нас има два вида мерене на температура - мирно и агресивно. Първи вид - дъщеря ми (3г.) сяда доброволно в скута ми, слагам термометъра под мишницата, гушваме се и добиваме вид на майка и дъщеря, застанали да позират за портрет - идилия, гарнирана с температура.\r\r\n                    \r\n                    Съвсем по друг начин изглежда вторият вид мерене на температура - на двегодишното ми синче. В момента, в който ме види с термометър в ръка, почва да тича като обезумял из стаите, все едно предстои заколение. Когато успея да го хвана в почти кечистка схватка, го тръшвам на дивана, заклещвам го, пъхам термометъра, пускам Youtube и почвам през 42 секунди да сменям детски клипчета с надеждата нещо да го укроти. Прилича малко на мерене на температура на октопод. Най-интересното е, че притежавам електронен термометър, който твърди, че мери температурата за 30 секунди - долна лъжа. Мисля, че добрият стар живак би се справил по-бързо даже.\r\nВ един слънчев ден се сдобих с MyKi Care. Идеята да меря температурата на децата (най-вече на малкото) без да изграждам военни стратегии ме вдъхновяваше безмерно. Вечерта се прибрах и започнах да инсталирам устройството. Имам самочувствие на технически грамотен човек, но честно, това ме затрудни. Поради някакви причини нямаше добра връзка между устройството и стика, на няколко пъти включвах и изключвах, деинсталирах, инсталирах наново и в един миг УСПЯХ. Признавам, отне ми близо час и чаша и половина вино.\r\nКато по поръчка след по-малко от седмица дъщеря ми вдигна температура. Аз бях в много неподходящ момент да излизам в болничен и успях, благодарение на MyKi Care, да следя температурата постоянно, чувах се с бабата ежечасово и давах насоки какво да пие детето. За времето, в което бях на работа този ден, бабата смени лепенката само веднъж, без никакви затруднения и процесът протече супер гладко.\r\nКогато се прибрах, исках да сравня стойностите на MyKi Care с тези на живачен термометър (на който все още вярвам безрезервно) - разликата беше 0,1 градус, което намирам за нищожно разминаване. На другия ден сценарият се повтори и на третия температура вече нямаше.\r\nС началото на новата учебна година в детската градина (ако не и по-рано) ще имам възможност да пробвам термометъра със сина ми, когато вече ще усетя истинското облекчение, което предоставя.\r\nЕдно е сигурно – спестява време, нерви, и тук-там някое одраскване от детски нокът.\r\nЗа повече информация - .\r\n\r\n ", "date": "2018.05.21", "title": "\"Мамооо, имам сопооол\" или как се мери темепратура при малки деца"}
{"url": "https://www.dnes.bg/balkani/2018/05/21/syrbiia-shte-otbeliazva-24-mai-kato-oficialen-praznik.377028", "text": "За пръв път тази година 24 май ще бъде отбелязан в Сърбия. Това каза пред журналисти Никола Селакович, генерален секретар на президента Александър Вучич. Той и вицепрезидентът Илияна Йотова положиха венци пред паметника на равноапостолите в Белград.\n\r\nСелакович обясни, че по инициатива на президента Вучич, подкрепена от министерството на културата и информирането, тази година ще бъде предложен проектозакон, с който 24 май от следващата година да бъде включен в списъка на официалните празници. Така по думите му Сърбия ще се нареди сред останалите славянски страни, които отбелязват датата като свой държавен празник.\n\r\nСветите братя Кирил и Методий в Сърбия са символ на славянската писменост, но наистина досега не сме отбелязвали празника по начина, по който го честват останалите славянски народи, защото празнуваме Свети Сава като свой най-голям национален просветител, обясни генералният секретар на сръбския президент. Ако не са били Кирил и Методий, по думите му е нямало да има и Свети Сава, отделно български и сръбски народ.\r\n                    \r\n                    \r\nТова е особен знак, че ще можем вече да празнуваме 24 май заедно със своите сръбски приятели, със сръбския народ, от догодина разбрахме, че ще и неработен ден, на свой ред коментира Илияна Йотова. Сигурна съм, че на 24 май тук ще има много големи празници, много е хубава новината, че оттук нататък 24 май ще бъде на обща дата, подчерта тя.\n\r\nВицепрезидентът добави, че е чула висока оценка за българското европредседателство и срещата на върха ЕС-Западни Балкани и форумът има добър отзвук в Сърбия. \r\n \r\n/БТА/", "date": "2018.05.21", "title": "Сърбия ще отбелязва 24 май като официален празник "}
{"url": "https://www.dnes.bg/obshtestvo/2018/05/21/vuichoto-na-ubitiia-georgi-ioan-matev-e-psihopat.377031", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВуйчото на убития в \"Борисовата градина\" Георги Игнатов - Илиян Георгиев, настоя, че има много ключови свидетели и достатъчно доказателства, който сочат, че Йоан Матев в извършителят на кървавото престъпление.\r\n\"Аз съм сигурен, че Йоан Матев е убиецът и трябва да бъде осъден. Той е един психопат - самото му поведение пред медиите е доказателство, че той не изпитва угризения за извършеното\", категоричен бе Георгиев.\r\nПо думите му Матев \"е имал силна нужда в този ден да убие\".\n\n\n\n\r\n\"Крил се е, защото е мисли, че ще му се размине. Въпреки това аз вярвам в българската правосъдна система и съм оптимист. Искам институциите да си свършат работата и виновните да влязат в затвора. Ние искаме справедливост, не търсим мъст\", отбеляза той пред .\r\r\n                    \r\n                    Припомняме ви, че миналата седмица Марсел Матев отказа да свидетелства срещу брат си.\r\nСпоред българския закон, когато може да навредиш на свой близък роднина, имаш право да не свидетелстваш срещу него.\r\nИменно на неговите показания се крепи основната теза на прокуратурата. Така се стигна и до разкриването на жестокото убийство от юни 2015-а.\r\nСега процесът за убийството продължава с разпити на другите свидетели и разглеждане на доказателствата по делото. \n\r\n\r\n ", "date": "2018.05.21", "title": "Вуйчото на убития Георги: Йоан Матев е психопат!"}
{"url": "https://www.dnes.bg/health/2018/05/21/za-kakvo-e-polezna-vodata-s-krastavici.376891", "text": "Оказва се, че водата с краставица е едно прекрасно средство с което да се освежим и тонизираме, особено в горещите месеци, които ни предстоят. Освен че ни помага да сме добре хидратирани, тази напитка има още куп полезни свойства, които ще ви разкрием сега.\r\nТъй като краставицата е зеленчук, който е пълен с витамини, минерали, диетични фибри, тя е невероятно ценна за здравето на тялото и ума ни.\r\nСипвайте напитката в стъклена чаша или стъклено шише и можете да пийвате от нея през целия ден, защото:\r\nИзхвърля токсините – високото съдържание на вода в краставиците помага да се детоксикираме. При хора с проблеми като камъни в бъбреците и които редовно консумират вода с краставица, се забелязва значително подобрение и дори разбиване на камъните.\r\r\n                    \r\n                    Витамини и минерали – консумацията на вода, която съдържа витамините на краставицата и нейните минерали ви доставя добра порция от необходимите хранителни вещества.\r\nБори раковите заболявания – кукурбитацините, които се съдържат в краставицата блокират молекулите, които пришпорват неконтролируемото делене на клетките. Лигнините също помагат да се борите срещу раковите заболявания, свързани с естрогена, като рак на гърдата, яйчниците и матката.\r\nХидратира – Консумацията на вода с краставица разчупва монотонното пиене на обикновена вода и в същото време ви поддържа добре хидратирани.\r\nПомага да отслабнете – в краставицата има много хранителни вещества и вода. Те ви помагат да обуздаете глада и дори придават усещане за ситост.\r\n", "date": "2018.05.21", "title": "За какво е полезна водата с краставици?"}
{"url": "https://www.dnes.bg/obshtestvo/2018/05/21/sedmoklasnicite-pishat-po-variant-2-po-bel.377035", "text": "По вариант 2 (от три възможни изпитни варианта) ще пишат днес седмокласниците на националното външно оценяване по български език и литература, което започва в 10.00 часа.\n\nВариантът беше изтеглен в Министерството на образованието и науката в присъствието на заместник-министъра на образованието Таня Михайлова от журналист, определен чрез жребий.\r\nНа националното външно оценяване по български език и литература се очаква да се явят 57 129 седмокласници в страната. Изпитът е по БЕЛ в седми клас е в два модула. Продължителността на първия модул от изпита е 60 минути, а на втория - за написването на преразказа по непознат текст за седмокласниците с дидактическа задача, е 90 минути. \r\nЗаместник-министърът на образованието Таня Михайлова пожела на седмокласниците да са спокойни, да четат въпросите бавно и с разбиране и внимателно да обмислят отговорите, за да се справят добре на изпита.", "date": "2018.05.21", "title": "Седмокласниците пишат по вариант 2 по БЕЛ"}
{"url": "https://www.dnes.bg/football/2018/05/21/stadionite-na-mondial-2018-fisht-sochi.376839", "text": "Олимпийски стадион \"Фищ\" беше построен за Зимните олимпийски игри 2014 г, а цената му възлиза на почти 800 млн. долара. На него се провеждат церемониите по откриването и закриването на Игрите. \r\nСлед това се ползва като дом на националния отбор на Русия. Капацитетът му за Олимпиадата беше 40 000, но след реконструкции е увеличен на 45 000. След края на световното ще бъде сведен до 25 000 зрители.\r\n \r\nНа него се игра финалът за Купата на страната между Локомотив Москва и Урал, завършил с победа за столичани. \"Фищ\" прие срещи и от Купата на Конфедерациите, като бъдещият шампион на турнира Германия три пъти игра на него.\r\n \r\nИмето идва от планината на Фищ. Арената ще приеме шест мача от Мондиал 2018. На нея ще играе Португалия с Кристиано Роналдо, Бундестимът ще се завърне тук, ще има и два двубоя от директните елиминации.\r\n \r\n\r\n \r\n15 юни, група \"В\": Португалия – Испания\r\n \r\n18 юни, група \"G\": Белгия – Панама\r\n \r\n23 юни, група \"F\": Германия – Швеция\r\n \r\n26 юни, група \"С\": Австралия – Перу\r\n \r\n30 юни, 1/8-финал: Победител от група \"А\" – Втори от група \"В\"\r\n \r\n7 юли, 1/4-финал: Победител от мач №51 – Победител от мач №52 \r\n \r\n", "date": "2018.05.21", "title": "Стадионите на Мондиал 2018: \"Фищ\", Сочи"}
{"url": "https://www.dnes.bg/obshtestvo/2018/05/21/sofiia-praid-parad-na-liubovta-ili-plen-na-djendyr-ideologiiata.377041", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСедмици преди провеждането на поредния гей парад в София започнаха да валят позиции на крайно отричане и защита на събитието.\r\nСветият Синод призова хората да не участват в тази \"демонстрация на греха\". А общински съветници от групата на \"Патриоти за София - ВМРО и АТАКА\" попитаха местната власт защо се харчат общински средства за този \"парад на лудостта\".\r\nОт своя страна столичният кмет Йорданка Фандъкова обеща 11-то издание на прайда да премине мирно и безпроблемно и поощри действията по преодоляване на агресията в обществото.\r\n\"Гей парадът е парад на любовта. На него хората се събират, за да празнуват. Много хетеросексуални двойки, заедно със своите деца го посещават, в това няма нищо срамно, нито пък странно. Всеки, който се обявява срещу това събитие мога само да го съжалявам, тъй като то е много добре прието в развитите държави\", коментира в студиото на \"България сутрин\" продуцентът Джийсън Брад Люис.\r\r\n                    \r\n                    Общинският съветник от ВМРО и председател на групата в СОС \"Патриоти за София“ Карлос Контрера реагира остро на официалната подкрепа от Столичната община за тазгодишния \"София прайд\".\r\n\"Общината е паднала в плен на джендър-идеологията. Ако някой е решил да прави циркове, нека си наеме една зала и да ги провежда в нея. Обяснението, че това е шествие на любовта, категорично не е вярно. Този парад има политически искания, свързани с узаконяването на гей браковете, осиновяване на деца от хомосексуални двойки и т.н.\", отсече Контрера.\r\nСофия Прайд 2018 ще се проведе на 9 юни пред Паметника на съветската армия. Гей парадът тази година ще започне от 16:00 часа, когато ще стартира и музикалната програма на прайда.\r\nЗа първи път множество организации и бизнеси ще се включат със свои тематични щандове на място.\r\nВ своя декларация до СО, групата \"Патриоти за София - ВМРО и АТАКА\" в Столичния общински съвет, попитаха кой позволява политически лупинг на СО.\r\nПовод за тях стана \"изненадващата подкрепа за гей маратона, който се проведе на 19 май и последващите го тематични хепънинги, и София прайд\", обясняват те.\r\nПатриоти за София се интересуват и \"кому е нужен този парад на лудостта и защо общинарите се поддадоха на гей лобито\", настояват и за незабавното публично оттегляне на подкрепата на общината.\r\nПред  Карлос Контрера попита защо джендър-идеологията се допуска през парадния вход на Столичната община.\r\nСпоред него именно тя и опитите да бъде внедрена в образователната и правната система на страната, консолидира цялото общество.", "date": "2018.05.21", "title": "\"София прайд\" – парад на любовта или плен на джендър-идеологията?"}
{"url": "https://www.dnes.bg/obrazovanie/2018/05/21/nushich-za-vii-klas-sedem-haiduti-i-edno-magare.377064", "text": "На националното външно оценяване за 7-ми клас се падна преразказ върху откъс от романа \"Седем хайдути и едно магаре“ на Бранислав Нушич, съобщи МОН.\r\nСедмокласниците правят преразказ върху непознат за тях текст - трансформиращ преразказ.\r\nТе трябва да приключат със задачата за 90 минути. \r\n\r\n\r\n\"Колкото до мен, не е лесно да се каже какъв бях аз, защото мненията за мен бяха разнопосочни. Едни мислеха, че съм лош и нищо не струвам, други смятаха, че съм добър. Според моите родители, баща ми и майка ми, аз бях непослушно дете; моите учители, всички до един, сякаш се бяха наговорили, бяха на мнение, че съм лош ученик, а аз лично смятах, че съм едно много добро дете и отличен ученик. Признавам, не обичах училището и беше истински кеф, когато можех да изклинча и да не отида на училище. Веднъж ме заболя зъб, така ме заболя, че бузата ми се поду и мама не ме пусна на училище. Това много ми хареса и оттогава, заболи ли ме зъб, не ходя на училище. Заболи ли го зъб баща ми, пак не отивам; заболи ли я майка ми - не отивам; ако и сестра ми я заболи зъб, разбира се, не ходя на училище; заболи ли го брат ми - няма ме. Учителите не уважиха факта, че заради чуждите зъби отсъствам от училище, написаха ми неизвинени и ме наказаха. И така, без вина виновен, пострадах аз, заради чуждите зъби.\r\nИначе, бях много кротко и послушно дете и не мога да разбера защо толкова често ядях бой. Не че нямах вина, ама винаги беше заради някаква си дреболия - счупя прозорец, разбия главата на сестра си, подпаля сламата на тавана, спъна се, полетя и падна в коритото с прането, случваше се и да сипя мастило в сладкото от рози, което мама току-що бе свалила от огъня и оставила навън да изстине. И винаги за дреболии изяждах пердаха. Боят много пречеше на моя напредък в училище. Веднъж баща ми ме наби преди да тръгна за училище и разбира се, не можах да си науча урока. как да помня някакъв урок след като съм изял пердаха? Учителят, разбира се, точно мен изкара на дъската, сигурно сте забелязали, че учителите винаги надушват оня, който не си знае урока, и точно него изпитват. Изпитва ме учителят, а аз си дърпам пуловера и гледам в дъската. На нея не пише нищо, ама аз гледам - къде иначе да гледам. Няма да гледам учителя в очите, я? Той пак ме пита, аз не отговарям, пита ме за трети път, пак мълча.\r\n- Не си си научил урока. - казва учителят.\r\n- Научих го, но баща ми ме наби преди да тръгна за училище и аз го забравих. - оправдавам се аз.\r\n- А защо те би, момче? - пита учителят.\r\n- Не ми се ходеше на училище, а той ме караше насила!..\"", "date": "2018.05.21", "title": "Нушич за VII клас: \"Седем хайдути и едно магаре\""}
{"url": "https://www.dnes.bg/stranata/2018/05/21/dete-zagina-v-shahta-v-sliven-ostavili-go-bez-nadzor.377063", "text": "Малко момче падна в шахта с отпадни води и загина. 3-годишното дете било оставено без надзор от родителите си.\r\nТрагедията се разиграла вчера близо до село Самуилово. Майката и бащата взели детето със себе си на гости на свои близки в края на града.\r\nЧасове по-късно открили, че го няма и подали сигнал до полицията, съобщи bTV.\r\nС помощта на следови кучета детето било открито на километър от мястото, където е паднало – в пречиствателната станция до село Самуилово.\r\nПо случая е образувано досъдебно производство.", "date": "2018.05.21", "title": "Дете загина в шахта в Сливен, оставили го без надзор"}
{"url": "https://www.dnes.bg/rock/2018/05/21/godsmack-zabivat-za-pyrvi-pyt-v-sofiia.377053", "text": "Щатската рок банда Godsmack ще забият за първи път в София. Номинирани 4 пъти за наградите Грами, музикантите идват с всичките си хитове в София през ноември.\r\nГрупата от Бостън включи и България в турнето си по повод най-новия им албум \"When Legends Rise\", по който работиха през цялата 2017-та. Той идва четири години по-късно от предишния им - \"1000 hp\".\r\n\"За да изградиш новото, трябва да изгориш старото до основи. Заглавието на албума е метафора. Животът може да е предизвикателен на моменти и да те повали на земята. Но ако се вгледаш в себе си и намериш вътрешната си сила, ще се изправиш отново и ще успееш. През последните години минах през много трудни моменти и научих този урок от собствен опит. Преминавайки на светлата страна, ние сме решени да бъдем по-добри и по-силни в това, което правим. Готови сме за работа\", споделя вокалът Съли Ерна.\r\r\n                    \r\n                    \"Godsmack отдавна заслужиха мястото си сред най-големите рок групи в света и за нас е чест, и привилегия да организираме първия им концерт в София. Освен песни от най-новия албум, феновете ще чуят и всички най-големи техни хитове, превърнали ги в групата, която са сега\", заяви Алекси Калев от Bulgarian Live Music.\r\nGodsmack ще излязат на 27 ноември в зала \"Арена Армеец\", а билетите тръгват в продажба от утре, 22 май, в мрежaта на Eventim в цялата страна, Билетен център на НДК, Български пощи. Първите 200 билета на терен са на промоционална цена от 60 лева. След това цените на терен ще са 70 лева, а седящите са на цени от 80 и 90 лева.", "date": "2018.05.21", "title": "Godsmack забиват за първи път в София"}
{"url": "https://www.dnes.bg/obrazovanie/2018/05/21/stolichnoto-17-ou-dostavchicite-niama-da-imat-dostyp-do-decata.377056", "text": "Въведоха допълнителни мерки за безопасност в столичното 17-то училище \"Дамян Груев\", след като в края на миналата седмица доставчик на храна беше арестуван по подозрение, че е блудствал с две момичета от първи клас. \r\n33-годишният Валентин Асенов остава за постоянно в ареста, след като родители се оплакаха, че е завлякъл децата им в тоалетната и е извършвал непристойни действия с тях.\n\n\r\nСлед инцидента доставчиците на училището ще бъдат вкарани в регистър с поименни данни и ще се проверяват при влизане. Няма да имат достъп до децата, а само до сервизни помещения. \r\nОбмисля се и назначаване на вътрешен портиер, който да е към училището, а не към охранителната фирма, съобщава ", "date": "2018.05.21", "title": "Столичното 17 ОУ: Доставчиците няма да имат достъп до децата"}
{"url": "https://www.dnes.bg/politika/2018/05/21/gerb-sys-signal-sreshtu-tasko-za-terorizym-i-zablujdavane.377072", "text": "ГЕРБ внесе сигнал в прокуратурата срещу депутата от БСП Таско Ерменков – за разпространяване на невярна информация и за тероризъм.\r\nПовод за сезирането стана съобщението на соцдепутата във Facebook вчера, че водата в София е отровена и не трябва да се пие. Твърдението му бе официално отречено от Столична община, концесионерът и здравните власти, а ГЕРБ обяви, че ще поиска Ерменков да бъде разследван.\n\n\n\r\nДнес Данаил Кирилов и Тома Биков от управляващата партия внесоха сигнала в прокуратура. Той е за престъпления по два от членовете на Наказателния кодекс – за разпространяване на невярна и заблуждаваща информация (чл. 326) и за деяние с цел тероризъм (чл.108а), съобщи bTV.\r\r\n                    \r\n                    Най-тежкото наказание, което Ерменков може да получи, е до 15 години затвор, съобщиха от ГЕРБ.\r\nТома Биков призова БСП да се разграничи от Ерменков и да го изключи от парламентарната група.\r\n\"Това, което е направил депутатът от БСП наистина за мен е недопустимо. Ще изпратя сигналите си до съответните компетентни служби\", каза и столичният кмет Йорданка Фандъкова.\r\n\"Изискването към качеството политик е много голямо – не може Таско Ерменков за елементарни политически цели да употребява такива инструменти\", каза Данаил Кирилов.\r\nТой обясни и че за двете престъпления, за които ГЕРБ сезира прокуратурата, може да се поиска отнемане на депутатския имунитет на Ерменков. \r\nКирилов допълни, че ГЕРБ няма цялата информация дали соцдепутатът е действал сам.\r\n\"Имаме предположение, че той се е опитал да маскира специалната цел, посещавайки председателя на ДАНС, твърдейки, че институциите разполагали с данни за слухове през последната седмица\" , каза Кирилов, цитиран от \"Фокус\".\r\nСпоред него това бележи началото на една бъдеща защитна стратегия с цел оневиняване на Ерменков. \r\n ", "date": "2018.05.21", "title": "ГЕРБ със сигнал срещу Таско: За тероризъм и заблуждаване"}
{"url": "https://www.dnes.bg/notifikacii/2018/05/21/drama-zaradi-jena-serjant-ot-specsilite-namushka-policai.377051", "text": "Сержан от бригада \"Специални сили\" е намушкал снощи 45-годишния мъж в Пловдив, който се оказа полицай.\r\nСержантът е арестуван снощи след като е нападнал полицая от Сопот, съобщава \"\".\r\nИнцидентът е станал в кв. \"Кючук Париж\". Причината за сдърпването между двамата мъже е жена.\n\r\nВ неделя сержантът изпил голямо количество алкохол. Бил с въпросната жена, която го докарала до дома му около 23:30 часа. Минути след тях пристигнал и полицаят Добромир.\r\nТой искал да се разберат \"по мъжки\" с Ангел. Избухнал скандал, при който сержантът извадил нож и го забил в гърдите на съперника си.\r\nПострадалият е закаран с линейка в УМБАЛ \"Св. Георги\".\r\nОт центъра за Спешна помощ в Пловдив съобщиха, че е жив.\r\nСлучаят се разследва от Военноокръжната прокуратура в града. Военният е задържан.\r\n ", "date": "2018.05.21", "title": "Драма заради жена: Сержант от спецсилите намушка полицай"}
{"url": "https://www.dnes.bg/football/2018/05/21/liubo-penev-i-balykov-poemat-vlastta-na-armiiata.377057", "text": "Голяма е вероятността Красимир Балъков и Любослав Пенев да започнат работа на \"Армията\" от следващия сезон.\r\nДо момента и двамата са спрягани за треньорския пост в ЦСКА, който е свободен.\r\nВчера стана ясно, че няма шанс Христо Янев да остане наставник на \"червените\" за постоянно, а според различни информации и слухове от Борисовата градина, е много вероятно и Балъков, и Пенев да поемат властта в клуба, пише \"Тема Спорт\".\r\nСпоред версиите единият е гласен за спортен директор, а другият - за треньор. За момента няма официална информация от клуба по темата, но преговори се водят.\r\nБалъков обаче иска на първо време да изпълни задачата си - да запази мястото на Етър в Първа лига.\r\n\r\n ", "date": "2018.05.21", "title": "Любо Пенев и Балъков поемат властта на \"Армията\"?"}
{"url": "https://www.dnes.bg/crime/2018/05/21/shofior-katastrofira-i-pochina-ot-infarkt-v-dvora-na-bolnica.377052", "text": "Шофьор на 51 години почина при катастрофа в двора на многопрофилната болница за активно лечение в Добрич, получавайки инфаркт, съобщиха от МВР.\r\nСлед преглед в спешното отделение мъжът е потеглил с лек автомобил \"Мини\", като е изгубил контрол над управлението и колата се е преобърнала по таван.\r\nСпоред първоначалните данни от разследването той е получил инфаркт и е починал на място, посочват от полицията.\r\nПри катастрофата е пострадала спътничката на шофьора - 44-годишна жена, която е с фрактури на лявата ръка.\r\nНазначена е съдебно-медицинска експертиза и е образувано досъдебно производство за пътната злополука.\r\n ", "date": "2018.05.21", "title": "Шофьор катастрофира и почина от инфаркт в двора на болница"}
{"url": "https://www.dnes.bg/usa/2018/05/21/donald-trymp-se-pritesniava-za-sreshtata-si-s-kim-chen-un.377038", "text": "Президентът на САЩ Доналд Тръмп е все по-загрижен дали насрочената за следващия месец среща в Сингапур със севернокорейския лидер Ким Чен Ун може да се превърне в политически провал, пише в. \"Ню Йорк таймс\".\n\r\nТръмп все по-често иска съвет от помощниците си дали да продължи с историческата среща, която побърза да приеме. Президентът на САЩ е бил изненадан и разгневен от изявление на главния севернокорейски преговарящ по ядрената програма, който каза в сряда, че Пхенян никога няма да размени ядрените си оръжия за икономическа помощ, отбелязват представители на администрацията.\n\r\nИзявлението е позната тактика на Северна Корея, но е рязка промяна на тона след седмици на помирителни жестове. В събота вечерта Тръмп се е обадил на южнокорейския президент Мун Дже Ин, за да го попита защо публичните изявления на Пхенян противоречат на уверенията, които южнокорейският президент е получил при срещата си с Ким Чен Ун в края на април.\n\n\n\r\r\n                    \r\n                    Разговорът между двамата президенти, само три дни преди посещението на Мун във Вашингтон, показва засилващото се безпокойство и нетърпение на Тръмп, смятат някои представители. Засега няма признаци, че той обмисля да се оттегли от преговорите със Северна Корея. \n\r\nПомощниците му обаче се притесняват, че Тръмп е показал, че държи прекалено много на срещата, както и че Ким може да предложи гаранции, които да изчезнат с времето. Освен това решението на президента на САЩ да се изтегли от ядреното споразумение с Иран повишава залозите в преговорите със Северна Корея.\n\r\nПомощниците на Тръмп се притесняват и доколко той разбира подробностите по севернокорейската програма, както и какво трябва да настоява да бъдат ключовите компоненти от денуклеаризацията. Според южнокорейския президент Мун Ким е много добре запознат с всички елементи на програмата. Тръмп обаче е избягвал подробните брифинги за ядрената и ракетна програма на Пхенян, съобщават помощници, напуснали неотдавна администрацията.\n\r\nСблъсъкът със Северна Корея на масата за преговори е нещо ново не само за Тръмп, а и за всички високопоставени представители. Все още не е решено дали САЩ ще поискат Пхенян да се откаже от целия си арсенал и ядрена инфраструктура преди отмяната на санкциите, или ще предприеме по-традиционен и постепенен подход. \n\r\nЗасега представители на администрацията казват, че ще настояват на първия вариант. Дипломати с опит в преговорите със Северна Корея обаче казват, че ако Тръмп очаква успех, трябва да подходи с по-ниски очаквания, отбелязва изданието.\r\n/БТА/", "date": "2018.05.21", "title": "Доналд Тръмп се притеснява за срещата си с Ким Чен Ун"}
{"url": "https://www.dnes.bg/notifikacii/2018/05/21/chestni-katadjii-otkazaha-podkup-krai-svilengrad.377043", "text": "Турски гражданин на 31-годишна възраст е задържан за подкуп, съобщиха от МВР - Хасково.\r\nСлучаят е станал в 3 часа през нощта в Свиленград, когато автопатрул е спрял мъжа с леката му кола на улица \"Сан Стефано\" в града.\r\nВодачът е отказал да даде проба с дрегер. При отиване в полицейското управление за съставяне на акт във връзка с отказа и за издаване на медицински талон за изследване, турският водач е предложил 150 евро на полицаите – инспектор Георги Колаксъзов и младши автоконтрольор Драган Драганов с цел да бъде пуснат.\r\nМъжът е бил задържан в ареста за 24 часа. Съставен му е бил акт и му е било отнето свидетелството за правоуправление.\r\n ", "date": "2018.05.21", "title": "Честни катаджии отказаха подкуп край Свиленград"}
{"url": "https://www.dnes.bg/football/2018/05/21/mesi-s-rekordna-peta-zlatna-obuvka.377080", "text": "Лионел Меси спечели рекордна пета Златна обувка за голмайстор номер 1 на Европа за сезона. Нападателят на Барселона завърши с 34 гола в 36 шампионатни мача в Ла Лига, което му донесе 68 точки за престижната награда. \r\nДругият претендент за Златната обувка - Мохамед Салах от Ливърпул, остана втори с 32 гола в английската Висша лига и 64 точки.\r\n \r\nЗлатната обувка е пета в кариерата на Меси и втора поредна. Той печели наградата през 2010, 2012, 2013 и 2017 година, с което стана първият футболист, който има пет Златни обувки. Кристиано Роналдо е втори по този показател с четири награди.\r\n \r\n\r\n\r\n\r\n \r\n ", "date": "2018.05.21", "title": "Меси с рекордна пета Златна обувка"}
{"url": "https://www.dnes.bg/notifikacii/2018/05/21/oshte-dvama-ostanaha-pod-pokriva-na-sveta-zavinagi.377069", "text": "Още двама алпинисти останаха завинаги в Хималаите. Японският алпинист Нобукадзу Курики загина при осмия си неуспешен опит да изкачи най-високия връх в света - Еверест, предаде Ройтерс.\r\nПри предишна експедиция 36-годишният катерач, след измръзване, изгуби върховете на девет от пръстите си.\r\nШерпи сега са открили тялото му в палатка в лагер на височина 7400 метра във високата 8850 метра планина, съобщи представител на непалските власти.\r\nЗасега не са известни подробности за инцидента, защото връзката с високопланинския лагер е лоша.\n\r\nВчера при опит да изкачи Еверест почина и македонският алпинист Георги Петков от сърдечен удар, припомня Асошиейтед прес. \rТой е 63-годишен лекар от Гевгелия. Информацията за смъртта на алпиниста е публикувана на сайта \"Хималайън\" и на интернет страницата на Планинарското дружество \"Кожув\".\r\nВестта е потвърдена и от мениджъра на базовия лагер.\r\nГеорги Петков е бил част от експедицията, водена от британския алпинист Тим Мойседей. Към връх Еверест македонецът се е отправил на 24 март и според плана трябвало до края на месеца да се изкачи и да стане шестият човек в страната си, покорил покрива на света.\r\nОколо 340 алпинисти се опитват да изкачат Еверест този месец. Много от тях успяха миналата седмица, когато времето на върха беше хубаво.", "date": "2018.05.21", "title": "Още двама останаха под покрива на света. Завинаги!"}
{"url": "https://www.dnes.bg/rusia/2018/05/21/radev-rusiia-vinagi-e-bila-partnior-v-energetikata-ni.377082", "text": "Русия винаги е била стратегически партньор в енергетиката като доставчик на природен газ, нефт и ядрено гориво, като участник в поддръжката и модернизацията на енергийни съоръжения и мощности в България. Сигурността на енергийните доставки е изключително важна и за България, и за ЕС, каза президентът Румен Радев в началото на срещата си с руския премиер Дмитрий Медведев в Дома за приеми на правителството на Русия в Москва.\r\nЗатова се надявам и нашите правителства да преразгледат възможността за пряка доставка на газ от Русия през Черно море, каза Радев. \r\n\"В течение сте, че имаме възобновяване на проекта за АЕЦ \"Белене\" като тема за дискусии и решения в българското правителство и в парламента, ще бъдете запознати с хода на тези дейности, понеже това съживяване на проекта предполага и руско участие\", добави Румен Радев.\r\r\n                    \r\n                    \"Нашите две държави имат едно огромно предимство - че нашите отношения не се базират само и единствено на икономически интерес. Свързани са с дълбоки исторически, духовни и културни връзки. Русия винаги е била важен търговско-икономически партньор\", каза българският държавен глава.\n\r\nПо думите му стокообмен от 3,6 млрд. евро за изминалата година е добро число, но е далеч от предишните ни резултати и от нашите възможности, и затова е много важно да се направи преглед, да се види в какви области можем и трябва да развиваме по-динамично отношенията.\r\nРумен Радев изтъкна също като много важно да продължават традиционно добрите отношения в туризма, науката, образованието и културата, където съществува интензивен обмен, както и да продължи работата на междуправителствената комисия за икономическо и научно-техническо сътрудничество, която е отлагана миналата година и се чака от руска страна да бъде предложена дата, защото следващата сесия е в Москва.\n\r\nРадев благодари за поканата, отбелязвайки, че за българската страна тази среща е изключително важна, защото възстановява диалога между двете страни на най-високо равнище, прекъснат от много години. Той е важен за плодотворни отношения във всички останали области от взаимен интерес, каза българският президент. \n\r\nТой отбеляза, че срещата се провежда и в навечерието на светлия за всички българи и славяни Ден на българската просвета и култура и на славянската писменост.\n\r\nБлагодарим за поканата ви да отбележим този важен за всички славяни празник и тук. Заедно отбелязваме още една важна годишнина - 140 години от Освобождението на България от османско иго и възстановяването на България на картата на Европа благодарение на Руско-турската освободителна война, посочи Радев.\n\r\nПремиерът Медведев поздрави президента Радев, който е на първото си посещение като президент в Русия. Той отбеляза, че двата народа са свързани със силни връзки на приятелство и духовна близост и в този контекст визитата на президента има особено значение. \n\r\nИмаме широк дневен ред, включително свързан с необходимостта от активизиране на търговско-икономическата дейност, посочи Медведев и добави, че двустранният стокообмен напоследък по-скоро е намалявал. \n\r\nПосещавате Русия в навечерието на Деня на славянската писменост и в годината на 140-ата годишнина от Освобождението на България от османско иго, добави Медведев, отбелязвайки, че това също има особено значение в контекста на добрите отношения между страните. \n\r\nМедведев изрази надежда интензивността на контактите да нараства, като се имат предвид визитата на президента, както и скорошна визита на премиера Борисов. \n\r\nРазчитаме, че в резултат на вашата визита ще успеем да придвижим отношенията ни на друго ниво, каза Медведев.", "date": "2018.05.21", "title": "Радев: Русия винаги е била партньор в енергетиката ни!"}
{"url": "https://www.dnes.bg/stranata/2018/05/21/sivota-pogylnata-ot-cvetove-kak-edna-sgrada-ojivia.377073", "text": "\n\r\nМладежи промениха облика на една стара постройка в едно красиво и креативно място.\r\n\"Искахме на тази огромна сива стена да покажем какво се случва тук и какво може да намерят хората\", коментираха от екипа на \"Иноватор\", предаде \"Булфото\".\r\nИнтересната фасада, която се намира на ул. \"София 1\", е направена от трима майстори само за 5-6 дни. На това място се организират различни събития, обучения и курсове, с цел да се предоставя среда и оборудване на мейкъри, предприемачи, техничари, хора на културата, занаятите и изкуствата, за да могат да разработват своите проекти.\r\nАрт-рисунката на сградата е във връзка с проект на Дирекция \"Образование и Младежки дейности\", \"Реаниматори - Иноватори в Таляна\".\r\r\n                    \r\n                    Това е част от инициативата за възраждане на района, проект за арт квартал Таляна.\r\nПредстои създаването на организация и се очакват още много арт инсталации в района, който постепенно се съживява - отварят все повече бизнеси и учреждения наоколо.", "date": "2018.05.21", "title": "Сивота, погълната от цветове: Как една сграда \"оживя\""}
{"url": "https://www.dnes.bg/index/2018/05/21/na-gosti-na-neve-i-maca.377114", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНевена Бозукова и Милена Маркова - Маца са танден на сцената и в живота. Двете приятелки са успели да съхранят дълги години близки отношения, въпреки превратностите на съдбата. \r\nСладки приказки с Неве и Маца подхваща водещата на \"Околосветско\" Бойка Делиева, която гостува в дома на бившата половинка на продуцента Краси Ванков. \r\nАктрисите разказват за истинското и вярно приятелство, което имат, както и за кариерата си. В момента Неве и Маца са част от трупата на Асен Блатечки и с охота споделят за новия сценичен проект.\r\nЗа новите-стари страсти, които владеят съзнанието и емоциите им те също повдигат завесата пред камерата на .\r\n ", "date": "2018.05.21", "title": "На гости на Неве и Маца"}
{"url": "https://www.dnes.bg/stranata/2018/05/21/vlak-nostalgiia-ni-dyrpa-kym-sysedite-vse-poveche-pytuvame-v-syrbiia.377026", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБроят на българските туристи в Сърбия е нараснал тройно за последните 10 години. Само през 2017 година близо половин милион българи са посетили западната ни съседка, докато у нас са дошли с 30 000 по-малко сърби, съобщава .\r\nЕдна от причините за интереса към Сърбия е атракционно пътуване с влак.\r\nШарганска осмица е името на музейно-туристическа теснолинейка по трасето Мокра Гора – Шарган Витаси в община Град Ужице.\r\nТя е част от реконструиран участък от бившата железопътна линия Ужице – Вишеград – Сараево в Западна Сърбия. \r\nПо трасето на музейно-туристическа атракция се движи влакът \"Носталгия\" през летния сезон от април до октомври и през зимата по празниците от 25 декември до 25 януари.\r\n ", "date": "2018.05.21", "title": "Влак \"Носталгия\" ни дърпа към съседите – все повече пътуваме в Сърбия"}
{"url": "https://www.dnes.bg/rusia/2018/05/21/radev-vyzobnoven-e-dialogyt-bylgariia-rusiia.377107", "text": "Румен Радев призова българското правителство да използва положителния импулс от неговата визита в Русия за реализацията на проекти от взаимен интерес\n\r\n„Тази среща е пробив, защото възобновява диалога между България и Русия на най-високо ниво след продължително прекъсване“. Това заяви държавният глава Румен Радев днес в Москва пред журналисти след срещата си с министър-председателя на Руската федерация Дмитрий Медведев. Срещата между двамата продължи два пъти повече от предвиденото и с нея започна работното посещение на българския президент в Русия, съобщи прессекретариатът на държавния глава.\n\r\n„Визитата ми вече дава резултат. В последните седмици българското правителство излезе от летаргията по отношение на Русия. Знаете, че вече има анонси за съживяването на проекта АЕЦ „Белене“, което предполага и руско участие“, посочи президентът. По думите на държавния глава, проведеното наскоро посещение на българския министър на енергетиката в Русия е похвално, но и недостатъчно.\r\n                    \r\n                    \r\n„На първо място, положителният импулс от тази визита, която правя с премиера Медведев и с президента Путин утре, трябва да бъде използван по най-добрия начин от българското правителство“, призова президентът. Румен Радев подчерта, че тези срещи отварят възможности за работа на министрите от двете държави. „Затова очаквам, и тук вече премиерът Медведев се ангажира, есента, най-вероятно септември, да се състои отлаганата от години 16-а сесия на Междуправителствената комисия по икономическо и научно-техническо сътрудничество. Там вече в конкретика всички проекти трябва да се разглеждат и съответно да се вземат решения по тях“, добави президентът.\n\n\r\nДържавният глава посочи също така, че средата за сигурност остава сложна и ЕС осъзнава необходимостта от директни доставки на природен газ в държавите-членки на съюза. „Затова аз призовавам правителствата на двете държави да преразгледат още веднъж възможността за пряка доставка на руски газ през Черно море в България, разбира се, с Европейската комисия“, каза Румен Радев и открои като пример в това отношение проекта „Северен поток“.\n\r\nВ отговор на въпрос дали на срещата са били обсъдени наложените от ЕС на Русия санкции, президентът отбеляза, че темата не е била коментирана, но санкциите не са повод за замразяване на отношенията. „След два дни тук ще бъде президентът на Франция, която за миналата година успя да измести Германия като пряк инвеститор № 1 в Руската федерация. Франция има стокообмен с Русия за миналата година от 16 млрд. долара, а Германия - стокообмен около 50 млрд. евро. Нека сами да си направим извод за санкциите“, посочи Румен Радев. „Моето мнение за санкциите го знаете, но това е въпрос от компетентността на Европейския съвет, където България се представлява от министър-председателя“, каза още Румен Радев.\n\r\nПред представителите на медиите Румен Радев посочи, че има въпроси, на  които трудно би се намерило решение, но не трябва да се бяга от диалог. Като такъв президентът Радев открои лицензионния режим за производство на военна техника, въоръжение и резервни части по спогодба между НРБ и СССР. По думите му, тук България има своите определени интереси и както е обяснил откровено на премиера Медведев, „българският военнопромишлен комплекс е важна част от българската икономика“.\n\r\n„Има изисквания на руската страна, които са неприемливи за нас и България трябва да отстоява своите интереси“, подчерта Румен Радев. Като пример той открои претенцията България предварително да съгласува с руската страна продажба на произведена у нас военна техника и въоръжение в други държави. „Това за нас е неприемливо.  Много ясно го обясних на премиера Медведев, но това не означава, че не трябва да има диалог и намиране на решение, което е взаимноизгодно и за двете страни“, добави още президентът.\n\r\nВ Москва Румен Радев поднесе венец пред паметника на Светите братя Кирил и Методий и отдаде почит пред паметника на героите от Плевенската епопея в Руско-турската Освободителна война от 1877-1878  г.\n\r\nПо-късно през деня в Болшой театър държавният глава и неговата съпруга ще присъстват на оперната постановка „Зигфрид“ от Рихард Вагнер на Софийската опера и балет.\n\r\nВ сградата на българското посолство в руската столица Румен Радев ще разговаря с изтъкнати български и руски културни дейци и общественици. Утре в Сочи българският държавен глава ще се срещне със своя руски колега президента Владимир Путин.", "date": "2018.05.21", "title": "Радев: Възобновен е диалогът България - Русия!"}
{"url": "https://www.dnes.bg/stranata/2018/05/21/kmetyt-na-semchinovo-obvinen-v-svodnichestvo-na-post.377088", "text": "Разследваният за сводничество досегашен кмет на село Семчиново Пламен Темелков отново поема управлението. \r\nТой беше преизбран на кметския пост с 200 гласа преднина пред опонента си от ДПС Димитър Джамов. Предишният мандат на Темелков беше предсрочно прекратен заради четиримесечен престой в испански следствен арест. Сега той е на свобода под парична гаранция.\n\n\n\n\r\nИзборите протекоха при засилено полицейско присъствие, тъй като се очакваше сблъсък между роми и българи, но до такива не се стигна. Вотът раздели местните хора на два лагера. \r\nПоддръжниците на Димитър Джамов са недоволни.\r\n\"Този е следствен. Тия управници не знаят ли, че е следствен и ходи с верижка тук. Ако го осъдят в Испания, пак ли ще правим избори? Има хора, които се продават. 6 лева всеки ще ги вземе\", коментират те, цитирани от БНР.\r\r\n                    \r\n                    Хората от ромския квартал на селото, с чиито гласове бе преизбран Пламен Темелков, не вярват, че той е следствен.\n\r\n\"Щом е излезнал и е подал документи пак за кмет, е невинен\", смятат те. \r\nДосъдебното производство срещу Пламен Темелков в Испания все още не е приключило. Оттам няма официална информация на каква фаза е разследването.", "date": "2018.05.21", "title": "Кметът на Семчиново, обвинен в сводничество – на пост!"}
{"url": "https://www.dnes.bg/obrazovanie/2018/05/21/otgovorite-ot-maturite-7-i-12-i-klas-sa-fakt-vijte-gi.377112", "text": "Министерството на образованието и науката публикава на страницата си отговорите на матурите, които се проведоха днес за 7-и и 12 клас.\r\nЗрелостниците имаха вяра и извадиха \"Вяра\", като трябваше да трябваше да пишат по темата \"Човекът и вярата\" по произведението, което е част от стихосбирката \"Моторни песни\" на Никола Вапцаров.\r\n7-класниците пък писаха интерпретативно съчинение върху романа на Бранислав Нушич \"Седем хайдути и едно магаре\". \r\n ", "date": "2018.05.21", "title": "Отговорите от матурите (7-и – 12-и клас) са факт. Вижте ги!"}
{"url": "https://www.dnes.bg/stranata/2018/05/21/tormoz-za-kiustendilci-svideteli-na-iehova-atakuvat.377094", "text": "Мащабна сектантска \"акция\" са подели Свидетели на Йехова в Кюстендил. Те не само заливат с брошури домовете на кюстендилци, а и влизат в тях. Само през последните два дни група от четири жени и един мъж е посетила десетки жители от областния град.\r\n\"Звънят на звънеца, докато някой не излезе. Предлагат ти брошура и започват да те убеждават в техните вярвания и начин на живот. За нас това не е нормално, и въпреки отказа ни, те продължават да нахалстват. Такова нещо от години не ни се е случвало да не говорим, че може някой да се зариби и да премине към тяхната секта\", коментира 34-годишна кюстендилка, цитирана от \"Монитор\".\r\nТя обяснява, че иначе групата от Свидетели на Йехова били добре облечени мъже и жени. Винаги ходели заедно и убеждавали хората колко по-различен би бил живота им като се присъединят към тях.\r\r\n                    \r\n                    \"Мисля, че разпознах сред проповедниците и една бивша детска учителка. Това е просто абсурдно\", обяснява друга кюстендилка.\r\nВ брошурата си пък Свидетелите на Йехова описват, че \"Светът няма да се промени и ще стане по-лош\". Всеки, който се присъедини към тях пък го очаква щастлив и безкраен живот и край на всички болести и страдания.\r\nСектата датира от 19 век, като в момента има над 8,2 милиона активни Свидетели по света. Отличителните черти на последователите са, че не почитат Кръста, не приемат кръвопреливане, не празнуват рождени и именни дни, и национални празници. Сред принципите им е да не изпълняват военна служба, както и да не почитат държавните символи. Те живеят, за да служат на Йехова.\r\nПо света има регистрирани случаи на самоубийства, провокирани или извършени от Свидетел на Йехова. Безброй са случаите, в които хора умират, защото отказват преливане на кръв.\r\n ", "date": "2018.05.21", "title": "Тормоз за кюстендилци. Свидетели на Йехова атакуват!"}
{"url": "https://www.dnes.bg/zvezdi/2018/05/21/modni-vyzhodi-i-padeniia-na-nagradite-billboard.377113", "text": "Наградите Billboard за поредна година отбелязаха най-успешните в музикалната индустрия на пищна церемония.\r\nВодещ на събитието, което се проведе в Лас Вегас, бе Кели Кларксън, която го откри с почит към жертвите на масовата стрелба в училище в Тексас.\r\nСред артистите, които имаха участия на сцената са Джон Леджънд, Кристина Агилера, Деми Ловато, Ед Шийран и Ариана Гранде.\r\nКендрик Ламар, Бруно Марс и Ед Шийран имаха по 15 номинации за различни категории, а Шийрън грабна приза за Топартист.\r\nКакво обаче облякоха звездите за музикалните награди? Вижте сами:\r\n\r\nПевицата отново демонстрира перфектна форма, този път в тоалет на Roberto Cavalli. Змийската кожа като основен принт е решен в бордо и макар обикновено да кара повечето жени да изглеждат кичави, на Дженифър Лопес някак ѝ отива.\r\r\n                    \r\n                    \r\nТейлър Суифт се появи на червения килим в дълга розова рокля с инкрустации на Atelier Versace. Типично в нейн стил, основната цел да изглежда като принцеса, е постигната. Високата цепка внася доза сексапил и женственост във визията ѝ.\r\nКак се обляха тези и други звезди вижте на ", "date": "2018.05.21", "title": "Модни възходи и падения на наградите Billboard"}
{"url": "https://www.dnes.bg/usa/2018/05/21/6-dni-v-neizvestnost-v-sasht-kyde-sa-bylgarkite-natali-i-velina.377049", "text": "Вече 6 дни българските тийнейджърки Натали и Велина са в неизвестност в САЩ. Те живеят там със семействата си в чикагското предградие Арлингтън Хайтс. Местната полиция разследва случая като бягство, но приятелите и родителите на двете момичета отхвърлят този вариант.\r\nСпоред източници на BG VOICE, българско издание за българите в САЩ, тийнейджърките са били отвлечени от една от най-опасните улични банди Latin Kings. Според полицията обаче няма данни за това.\r\n\r\nНатали е на 16 години, а Велина – на 18 години. Натали не се прибира от училище миналия вторник, а Велина не отива на училище в сряда. И двете са ученички в Rolling Meadows High School и според близките им са неразделни. Родителите на момичетата твърдят, че нямат проблеми с децата си.\n\r\r\n                    \r\n                    \"В много добри отношения сме с дъщеря ми\", казва Делчо Шентов, бащата на Велина. Той не смята, че е имало знаци, че момичето планира да бяга, напротив - семейството й е купило билет за България, където тя трябвало да има абитуриентски бал със стария си випуск.\r\n\"На 22 май има билет за България. На 24-и нейният випуск има бал, купили сме обувки, чанти\", разказва бащата.\r\nСъщото потвърди за BG VOICE и приятелят на Велина, Тихомир, който живее в Англия.\r\n\"Аз ще се прибирам в България за бала й, за да й бъда кавалер. Купила си е всичко, запази си час за фризьор и маникюр\", разказа Тихомир и допълни: \"Питате ли ме какво ми е да чуя, че е избягала\".\r\nСпоред него е абсурдно Велина да е избягала умишлено и да не поддържа връзка със семейството си в продължение на дни. Той разказа и че с Велина поддържали непрекъснато връзка и говорели по пет часа на ден. \"Казваше ми всичко\", сподели младежът.\r\nРодителите на 16-годишната Натали също казват, че нямало очевидни знаци, че дъщеря им възнамерява да бяга, въпреки че слухове твърдят, че е имало и предишни опити от нейна страна.\r\nМайката на Натали, Наталия Пенчева, разказа, че е разговаряла с Велина във вторник вечерта. \"Аз я молих, ако знае нещо за Натали, да ми каже, но тя заяви, че нищо не знае\".\r\nСпоред Тихомир Велина също му е споделила в последния им телефонен разговор, че Натали е изчезнала без следа.\r\nСпоред източници на BG VOICE, както и според бащата на Велина полицията работи по версията, че момичетата са избягали с членове на уличната банда Latin Kings, която е най-старата и голяма латиноамериканска групировка по света.\r\nПо информация на властите често членове на бандата таргетирали млади и красиви момичета, лесни за манипулиране, като ги \"обработвали\" да бягат от домовете си. По-късно голяма част от привлечените момичета са подтиквани да проституират.\r\nРазследващите от полицейското управление в Арлингтън Хайтс обаче не потвърждават информацията за членове на бандата Latin Kings и казват, че случаят се разследва като бягство/изчезване.\r\n\"Нямаме причина да вярваме, че момичетата са били отвлечени или нападнати\", каза сержант Букзински. Почти сигурно е обаче, че момичетата са заедно.\r\n\"Не смятам, че полицията прави всичко, за да ги намери, казва приятелят на Велина, Тихомир. - Аз живея в Англия и тук действат много по-бързо, момичетата ги няма вече 6-и ден\".\r\nОт дома на Натали липсват нейни дрехи и зелената й карта. Тя е непълнолетна и не може да напусне страната, а ако бъде намерена, ще бъде задържана в най-близкото полицейско управление, докато не дойдат родителите й.\r\nВ случая на Велина обаче властите няма как да я задържат, освен ако не се е случило престъпление, защото е пълнолетна. Същото се отнася и за всеки пълнолетен гражданин с момичетата.\r\n\"Освен ако няма извършено престъпление, ние нямаме право да задържаме никого\", казва сержант Букзински.\r\nБащата на Велина, Делчо Шентов, разказа, че за последно дъщеря му е била видяна на бензиностанция, където разговаряла с 33-годишен латиноамериканец, стар познайник на полицията.\r\n\"Чувал съм за подобна банда, която се върти тук и подмамва по-млади момичета, казва Шентов. - Още като се нанасяхме в квартала, знаех, но от години е спокойно около нас\".\r\nСержант Букзински от полицейското управление в Арлингтън Хайтс казва, че правят всичко, за да открият тийнейджърките.\r\nРодителите на двете български момичета молят, ако някой има информация за тях, да се свърже незабавно с полицейския участък в Арлингтън Хайтс на 847-368-5300.", "date": "2018.05.21", "title": "6 дни в неизвестност в САЩ: Къде са българките Натали и Велина?"}
{"url": "https://www.dnes.bg/akoshtete-vqrvaite/2018/05/21/nikoleta-lozanova-pevica-pleimeitka-dizainer.377101", "text": "Николета Лозанова явно е решила да бъде нещо повече от плеймейтка и се е насочила към съвсем очаквана професия – дизайнер. \r\nБившата съпруга на Валери Божинов е създала своя колекция бански костюми, на която изненадващо не е тя рекламно лице.\r\n \r\nПлеймейтката е известна с това, че обича да показва формите си, независимо дали е на екзотична почивка или на родна почва.\r\n \r\nРазбира се, самата тя не пропусна да публикува няколко свои кадъра със собствените си моли бански костюми.\r\n\r\n", "date": "2018.05.21", "title": "Николета Лозанова: Певица, плеймейтка... дизайнер"}
{"url": "https://www.dnes.bg/sofia/2018/05/21/udarno-kyrtiat-chukat-trakat-a-dali-shte-stane-po-krasiva-sofiia.377099", "text": "Лятото наближава, а с него идва време и за традиционните ремонти в столицата. \r\nСтоличната община е планирала да започне ремонти на 20 големи улици и булеварди, а отделно от това сериозни ремонти ще има и в кварталите. \r\nЕдна реконструкция обаче като че ли събира най-много погледи през това лято – цялостният ремонт на \"Графа\".\r\nСрокът за изпълнение на целия проект е 300 календарни дни и е в два етапа. Първият включва цялостна реконструкция на ул. \"Граф Игнатиев\" заедно с участък от ул. \"Солунска\", а вторият - реконструкцията на ул. \"Шишман\" и ул. \"6-ти септември\". \r\nИдеята е след края на ремонта улица \"Граф Игнатиев\" да бъде пешеходна, като по нея ще се движат единствено трамваи. \r\r\n                    \r\n                    В началото на сезона на ремонтите, екипът на Dnes.bg реши да попита своите читатели:  В традиционната ни анкета участие взеха точно 1878 наши читатели.\n\r\nОказа се, че повече от тях са доста скептични към ремонтите, които се извършват в София. \r\n44% от анкетираните изразяват песимизъм заради лошото качество на много от възстановителните работи в столицата, които обикновено биват последвани от гаранционни поправяния.\n\r\nДруги 30% пък смятат, че София няма да стане по-красива от ремонтите, а просто едни пари ще потънат в нечий джоб. \n\r\nВсе пак 15% от участвалите в допитването одобряват готвените ремонти, защото според тях така столицата ще добие още по-европейски вид. \r\nДруги 6% обаче се опасяват, че ремонтът на \"Графа\" ще последва съдбата на този на \"Витошка\" и ще има множество недоволни след края му.\n\r\nБлизо 5% пък признават, че не се интересуват толкова от ремонтите, защото имат достатъчно битови проблеми, за да мислят за проблемите на София.", "date": "2018.05.21", "title": "Ударно къртят, чукат, тракат... А дали ще стане по-красива София?"}
