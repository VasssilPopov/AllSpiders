{"url": "https://www.dnes.bg/business/2019/11/19/kakvi-sa-riskovete-za-ikonomikata-pri-problem-v-it-sektora.430170", "text": "Целите на конкурса \"Наградите на БАИТ за 2019 г.\" са да се покаже, че има добри примери и че усилията са разпознати. Една от компаниите, която миналата година спечели 2 награди, има над 300 млн. клиенти в световен мащаб. Това каза Огнян Траянов, председател на Българската асоциация по информационни технологии (БАИТ), в предаването .\r\nС бурния растеж на ИКТ сектора се надигат и съмнения за надуване на балон. Траянов коментира потенциалните рискове за българската икономика, тъй като секторът формира 5% от БВП на България.\r\n                    \n                    \n                \n                \n                \n                \"При евентуално спукване на балона няма голям риск за останалите сектори да останат без консултанти и внедрители на информационни технологии и без помощници в дигиталната трансформация. Има риск, свързан с бюджетния принос и какво би се случило, ако бъдат съкратени служителите\", отбеляза гостът.\r\nТой говори и за развитието на сектора на информационните и комуникационни технологии (ИКТ) в България.\r\n\"Секторът се развива положително по отношение на обемите и броя на заетите. Браншът вече има признат принос за развитието на икономиката. Тази година беше много стабилна и добра за ИКТ сектора\", посочи Траянов.", "date": "2019.11.19", "title": "Какви са рисковете за икономиката при проблем в ИТ сектора?"}
{"url": "https://www.dnes.bg/sport/2019/11/19/vypreki-klasiraneto-na-evro-2020-ispaniia-smeni-treniora.430159", "text": "Луис Енрике се завърна начело на испанския национален отбор, съобщи президентът на местната футболна федерация Луис Рубиалес.\r\n\r\nЕнрике бе начело на Испания от 9 юли 2018 до 19 юни 2019, когато напусна, за да бъде близо до тежко болната си дъщеричка, която преди три месеца почина.\r\n\r\nНеговият помощник Роберт Морено пое поста и изведе испанците до първото място в квалификационна група F за Евро 2020, като записа редица категорични победи.\r\n\r\n\"Луис Енрике винаги е бил в основата на този проект на националния отбор. От началото беше ясно, че той ще се завърне, когато е готов за това\", каза Рубиалес.\r\n\r\n", "date": "2019.11.19", "title": "Въпреки класирането на Евро 2020: Испания смени треньора"}
{"url": "https://www.dnes.bg/obshtestvo/2019/11/19/umirame-nai-mladi-v-es-no-malcina-stavat-donori.430174", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт началото на годината у нас са извършени 44 трансплантации, а близо 1200 българи продължават да чакат за присаждане на орган.\r\n\r\nПроблем обаче остава ниският брой на донорите в България.\r\n\r\nТочно преди 15 години у нас е извършена първата чернодробна трансплантация. Колко е напреднала медицината у нас за този период и имат ли успех кампаниите за насърчаване на даряването на органи?\r\n\r\n коментират проф. Никола Владов, ръководител на Клиниката по чернодробно-панкреатична хирургия и трансплантология във ВМА и Красимира Величкова от Български дарителски форум.", "date": "2019.11.19", "title": "Умираме най-млади в ЕС, но малцина стават донори"}
{"url": "https://www.dnes.bg/stranata/2019/11/19/v-hadjidimitrovo-spriaha-decata-ot-uchilishte.430158", "text": "Само 3 от общо 70 деца са отишли заранта във вторник на училище, съобщи кметът на село Хаджидимитрово , община Тунджа Тодор Тодоров. Според него масовият отказ бил заради страха на родителите след случая на масово хранително отравяне в понеделник след консумация на обяда в столовата на средищното школо в съседното село Дражево.\r\nВсички пострадали са от ромската махала, тепърва ще се изяснява каква храна е била консумирана в домашна обстановка, имало сигнали, че е възможно да са ползвани продукти с изтекъл срок на годност, набавени от намиращо се в близост регионално сметище, коментира кметът.\n\n\r\nОбщо 28 деца на възраст от 7 до 14 години са били прегледани до полунощ на 18 ноември в спешното приемно отделение на ямболската МБАЛ \"Свети Пантелeймон\", 22 са били хоспитализирани в инфекциозното отделение като клиничната картина недвусмислено показвала че става дума за хранително натравяне, уточни зам. директорът на медицинската дейност д-р Гърдева.\r\n                    \n                    \n                \n                \n                \n                Всички хоспитализирани  пациенти са вече стабилизирани, повечето са с придружител, коментира д-р Татаров от отделението, по думите му хлапетата обяснявали че всички са яли пилешка каша и супа с месо. Лично той няма обяснение защо симптоматиката е само при децата от Хаджидимитрово, при тях нямало натровени ученици от съседните три села.\n\r\nОт РЗИ – Ямбол са назначили проверка на училището в Дражево и кухнята, където е бил приготвен обядът.\n\r\nПроверката в ОУ \"Св. Св. Кирил и Методий\" в село Дражево установи известно разминаване с информацията, подадена от кмета на Хаджидимитрово: директорката на школото Марина Николова е категорична , че заранта в клас са влезли 20 от общо записаните 70 хаджидимитровчета.\r\nДо към 11,00 часа тя не знаеше дали ще бъде предложен обяд на хлапетата, изчаквало се решението на санитарните инспектори, но храна имало доставена за всички. Според Николова всички натровени са от роднински семейства, живеели в съседни къщи и напълно възможно е да са хапвали от общо приготвена на село храна. В училищото ходят общо 103 деца от 4 съседни села.", "date": "2019.11.19", "title": "В Хаджидимитрово спряха децата от училище"}
{"url": "https://www.dnes.bg/televizia/2019/11/19/emiliia-klark-bila-prinudena-za-golite-sceni-v-igra-na-tronove.430125", "text": "Британската актриса Емилия Кларк, изиграла майката на драконите Денерис Таргариен в \"Игра на тронове\" заяви, че са я принудили да се снима гола. За това тя разказва в подкаста Armchair Expert.\r\nПо думите на актрисата, на нея й предложили да остане без дрехи за определени сцени в проекта, за които по-рано не били споменавали. Когато тя отказала, се опитали да я убедят с думите, че ако не го направи ще разочарова феновете на  сериала.\r\nАктрисата също споделила усещането от снимките на първия сезон на „Игра на тронове”., когато й се налагало най-често да се съблича пред тълпа от хора.\r\n\"До този момент аз никога не съм била на снимачна площадка на такъв голям проект. Общо два пъти съм била на снимки, а сега на площадката абсолютно гола, с всички тези хора. И не знаех какво да правя и какво очакват от мен\" споделила още актрисата за Independent.\r\n                    \n                    \n                \n                \n                \n                Тя добавила, че плакала много в тоалетната между снимките. По думите й, в този труден момент много й помогнал нейният колега Джейсън Момоа (изиграл Хал Дрого), който й съдействал тя да разбере, че сама може да поставя правилата.\r\nВижте още за звездите в \r\n ", "date": "2019.11.19", "title": "Емилия Кларк била принудена за голите сцени в \"Игра на тронове\""}
{"url": "https://www.dnes.bg/politika/2019/11/19/angelkova-otchete-trudna-no-dobra-godina-za-turizma.430169", "text": "\"2019 г. е трудна и изпълнена с много предизвикателства пред туризма, но постигнатите до момента резултати са много добри, дори спрямо миналогодишните исторически рекорди\", заяви министърът на туризма Николина Ангелкова по време на Националния съвет по туризъм. \nВ заседанието са участвали представители на институциите, бизнеса, местната власт и наблюдатели. То е свикано, за да бъдат обсъдени важни за сектора теми след фалита на британския туроператор \"Томас Кук\" през септември, съобщават от Министерството на туризма.\n\r\nСпоред изнесените на съвета данни, от януари до септември чуждестранните визити у нас са над 7,8 млн., като спадът спрямо същия период на 2018 г. е 0,8 процента. По данни на БНБ за периода януари-август 2019 г. приходите от международен туризъм възлизат на над 2,8 млрд. евро, като спадът е 0,3%. \n                    \n                    \n                \n                \n                \n                \r\nДобри са данните и за лятото - в местата за настаняване с поне 10 легла в страната през периода от юни до септември 2019 г. приходите от нощувки са с ръст от 4,5 на сто в сравнение със същия интервал на 2018 година. \n\r\nНа заседанието министърът постави акцент върху продължаващите срещи с големи туроператори и представители на чуждестранни институции, за да може да се подготви добър летен сезон през 2020 г. и 2021 г., като бъдат пренасочени към други компании заявките за настаняване и седалките в полетите към България след фалита на \"Томас Кук\".\r\n ", "date": "2019.11.19", "title": "Ангелкова отчете: Трудна, но добра година за туризма"}
{"url": "https://www.dnes.bg/akoshtete-vqrvaite/2019/11/19/frenski-syd-pozvoli-na-patici-da-kriakat-spokoino-v-dvor.430157", "text": "Патиците в малък селски имот могат да продължат да крякат спокойно, постанови френски съд, като отхвърли жалбата на съседите, че птиците правят живота им нетърпим, съобщи Ройтерс.\n\n\r\nСъдът в гр. Дакс определи, че шумът от около 60-те патици и гъски на пенсионарката Доминик Дут в подножието на Пиренеите в Югодзападна Франция е в допустимите граници. \"Патиците спечелиха - каза Доминик Дут, след като научи решението на съда. - Много съм щастлива, защото не исках да ги коля\", пише БТА. \n\r\nЧовекът, подал оплакването, се е преместил да живее от града на около 50 м от ограждението на патиците преди около година. Доводите му са били, че заради патиците не могат да се наслаждават на градината си или да спят на отворени прозорци. Той е поискал не само да му бъде осигурена незабавно тишина, но и обезщетение от 3500 евро.\n                    \n                    \n                \n                \n                \n                \r\nСъдебното дело в Дакс е поредното във Франция, което противопоставя традиционния начин на живот на село на съвременните стандарти, които идват от града.\n\r\nПрез септември френски съд постанови, че петелът Морис може да кукурига спокойно от ранни зори, въпреки оплакването на съседите, също граждани.", "date": "2019.11.19", "title": "Френски съд позволи на патици да крякат спокойно в двор "}
{"url": "https://www.dnes.bg/cars/2019/11/19/prodajbite-na-koli-v-evropa-za-oktomvri-s-rekord-ot-10-godini.430167", "text": "Продажбите на автомобили в Европа са се повишили през октомври, но не достатъчно, за да се прекрати спада от началото на годината. Сред основните причини е, че търсенето остава слабо на ключови пазари, съобщава \r\nРегистрациите на нови превозни средства се увеличават с 8.6% до 1.21 млн. броя, достигайки най-високото си ниво за последните десет години, показват данни на Асоциацията на европейските производители на автомобили. Продажбите през октомври миналата година не са били високи заради тогавашните нови тестове за вредни емисии.\r\n                    \n                    \n                \n                \n                \n                По-високото търсене през миналия месец е било задвижвано най-вече от пазарите в Германи и Франция.\r\nОт началото на годината регистрациите са се понижили с 0.7% до 13.3 млн. и очакванията за годишен спад се запазват.\r\nАвтомобилни компании като Volkswagen, Daimler и доставчици на автомобилни части като Continental понижиха прогнозите си през последните седмици заради слабото търсене в няколко региона и страховете от налагането на мита. Спадовете на китайския пазар също оказват влияние.\r\nВеликобритания е единственият голям европейски пазар, който отчита спад на продажбите през октомври, тъй като несигурността около Brexit продължава да оказва влияние на пазара.\r\nУмереният растеж през октомври в Европа може да продължи през последните два месеца на година, но е малко вероятно годината да е по-добра от 2018 г., смятат от Асоциацията на европейските производители на автомобили. От там обаче не очакват подобрение на пазара през следващата година заради предизвикателствата в икономиката.", "date": "2019.11.19", "title": "Продажбите на коли в Европа за октомври с рекорд от 10 години"}
{"url": "https://www.dnes.bg/index/2019/11/19/gotvi-li-se-kim-chen-un-za-voina-i-sreshtu-kogo.430112", "text": "Севернокорейският ръководител Ким Чен Ун посети мащабно учение на силите за противовъздушна отбрана (ПВО) и заяви, че страната се готви за военен конфликт. Агресивната риторика от Пхенян прозвуча в момент, когато САЩ, напротив, проявяват готовност за отстъпки с надеждата КНДР да откликне на предложението за нов диалог.\r\nВ Северна Корея протича учение на ПВО, включващо стоварване на десант. В понеделник маневрите бяха посетени лично от Ким Чен Ун. Той даде висока оценка за подготовката на военните и изобщо остана доволен от видяното, информира Корейската централна телеграфна агенция (КЦТА).\r\nВ чужбина обаче привлече внимание не самото учение, нито фактът, че на тях присъства Ким Чен Ун, а изявленията, направени от него на място. Севернокорейският лидер два пъти спомена думата \"война\": каза, че е необходимо \"да се подобри подготовката на Корейската народна армия за война\", и че маневрите трябва да се провеждат в \"сурови, имитиращи война условия\".\r\n                \n                \n                Изявлението на Ким Чен-ун бе направено ден след важна помирителна стъпка от страна на САЩ и Южна Корея.\r\nШефът на Пентагона Марк Еспър и южнокорейският министър на отбраната Джон Кьон-ду преговаряха на 17 ноември в столицата на Тайланд - Банкок. След срещата те заявиха, че съвместното военновъздушно учение \"Виджилант ейс\" /Vigilant Ace/, протичащо обичайно през ноември-декември, се отлага. \"Не разглеждам това като отстъпка, а като жест на добра воля от страна на САЩ и Република Корея, целящ да бъдат създадени условия за мирно уреждане\", каза Еспър. Той изрази надежда, че КНДР ще отвърне с някакъв свой жест на добра воля.\r\n\"Виджилант ейс\" заемат специално място в серията съвместни учения, провеждани всяка година от САЩ и Южна Корея. Например заради представителния брой участници (рекордът беше поставен през 2017 г. с 12 000 военни) и използваните стотици единици техника. И най-важното: в сценария на \"Виджилант ейс\" директно се изреждат стъпките при прехвърляне на бойните действия на територията на потенциалния противник. Учението традиционно се посреща с шумни протести от КНДР. Севернокорейската армия организира ответни маневри. Точно те бяха посетени от Ким Чен Ун.\r\nМиналата година САЩ отмениха \"Виджилант ейс\". Защото през ноември-декември във Вашингтон и Пхенян заседаваше американско-севернокорейската работна група за денуклеаризация на Корейския полуостров, чието създаване бе договорено от президента на САЩ Доналд Тръмп и Ким Чен-ун. Но срещите не доведоха до никакви пробиви. А тази есен американско-севернокорейските преговори стигнаха направо до задънена улица.\r\nПрез септември пратеници на двете страни се разбраха за среща на неутрална територия, в Швеция, но тя приключи с провал. Делегацията на КНДР напусна преговорите и съобщи, че американците изобщо не са предложили съдържателен дневен ред. Ким Чен Ун даде на Вашингтон срок до края на годината, за да се подготви за преговори.\r\nПрез последните дни обаче САЩ явно полагат усилия да намерят общ език с КНДР. КЦТА твърди, че на 14 ноември специалният пратеник на САЩ за Северна Корея Стивън Бигън е предал предложение за преговори на Пхенян. А на 17 ноември Тръмп повтори в Туитър призива към КНДР час по-скоро да сключи споразумение за денуклеаризация.\r\nТой коментира съобщение на КЦТА, издържано в духа на обичайните коментари на севернокорейската пропаганда. В текста демократът Джо Байдън бе наречен \"бясно куче\", заслужаващо \"да бъде пребито с тояга\". Потенциалният кандидат-президент бе разгневил КНДР, обещавайки в своя реч \"да не се церемони с диктаторите, както прави Тръмп\".\r\n\"Господин председател (на Северна Корея, бел. на изданието), Джо Байдън може да е заспал и много муден, но не е \"бясно куче\". Той всъщност е нещо по-добро, но аз единствен мога да ви заведа там, където е редно да бъдете. Вие трябва да действате бързо, да изпълните споразумението. До скоро виждане!\", написа американският президент.\r\nНезависимо от традиционната си войнствена риторика Северна Корея оставя отворена вратата за диалог, смята Константин Асмолов, водещ научен сътрудник от Центъра за корейски изследвания в Института за Далечния изток към РАН. Според него Ким Чен Ун дори да би желал да отмени учението на ПВО, просто не би сварил да го стори, тъй като американците са отложили \"Виджилант ейс\" доста изненадващо, броени дни преди то да започне.\r\n\"Ако севернокорейците бяха тръгнали към отказ от диалога със САЩ, биха се изказали по въпроса точно, без заобикалки. Засега позицията на КНДР остава същата и е ясна: чакаме до края на годината. Ким Чен-ун не само изчаква САЩ да формулират позицията си. Той се надява до края на годината горе-долу да се избистри дали Тръмп ще бъде преизбран или не. Ако се разбере, че получава нов мандат, диалогът ще продължи. Ако не - какъв е смисълът за Северна Корея да договаря нещо с президент, който си заминава?\", коментира експертът за \"Независимая газета\".\r\n/БТА/\r\n ", "date": "2019.11.19", "title": "Готви ли се Ким Чен Ун за Война и срещу кого? "}
{"url": "https://www.dnes.bg/zvezdi/2019/11/19/nikoleta-zavede-dyshteria-si-v-dubai.430146", "text": "Николета Лозанова събира тен в Дубай. След като се заяде с психоложките на националния отбор по футбол, приятелката на Ники Михайлов се отдаде на почивка, на която взе и дъщеря си Никол.\r\nПодобно на предишните си пътувания „на топло“, плеймейтката избра луксозен хотел, от който пусна няколко снимки.\r\nЛозанова не пропусна да покаже новия си бюст, снимайки се по бански и в различни пози. Фенове (предимно от мъжки пол) я поздравиха за перфектната форма, но нещо друго привлече повече вниманието им – кадрите на 7-годишното ѝ момиченце.\r\nСнимките на Никол, която си почива и се разхожда в хотела, носещ името на известна марка бижута, разгневиха много от последователите ѝ. Така Лозанова получи остри критики за това, че само води детето си по скъпи почивки, вместо да го научи на нещо, което ще му бъде полезно в живота. \r\n                    \n                    \n                \n                \n                \n                „Тази снимка казва само едно: дъщеря ми ще робува на марки“, пише жена под снимката на момиченцето, което позира до надписа на хотела. „Снимайте пред някой манастир, църква, нещо духовно, а не пред някакви си букви – нищо, че сигурно са целия ви свят“, коментира друга. \r\n„Това дете посещава ли детска градина? Или лети със самолети само?“, пита последователка във Facebook по повод снимките на детето. \r\nВъпреки негативната реакция, Лозанова не е отговорила на нападките. \r\n\r\n \r\n \r\n ", "date": "2019.11.19", "title": "Николета заведе дъщеря си в Дубай"}
{"url": "https://www.dnes.bg/obshtestvo/2019/11/19/na-tyrg-biberoni-sys-zlaten-obkov-chasovnici.430105", "text": "\nТериториалната митническа дирекция \"Южна морска\" обяви публична продажба чрез търг с тайно наддаване на златни и сребърни накити - пръстени, гривни, обици, медальони, синджири и колиета с общо тегло 20,198 кг., съобщиха от Агенция \"Митници\".\n\n\n\r\nСред обявените за продажба бижута има и четири сребърни часовника, три златни игли и два биберона със златен обков. Контрабандните златни и сребърни изделия са били задържани при митнически проверки на пункта с Турция Капитан Андреево в периода от 2016 до 2018 година и за тях вече са приключили досъдебните или административнонаказателните производства, уточняват от митниците.\n                    \n                    \n                \n                \n                \n                \r\nДвата биберона със златен обков, които се предлагат на търга, са били открити през август 2016 г. Те са били укрити в картонени пакети под леглото в шофьорската кабина на турски камион, влизащ в страната от Турция, заедно с още 601 златни накити, които също са предмет на продажба.\n\r\nЗа предстоящия търг златните и сребърни бижута са обявени в 8 групи, а желаещите за участие в търга следва да подадат заявление за всяка група поотделно, както и ценово предложение. Купувачите на стоките е необходимо да притежават разрешение за извършване на сделки с благородни метали, се посочва още в съобщението.", "date": "2019.11.19", "title": "На търг: Биберони със златен обков, часовници..."}
{"url": "https://www.dnes.bg/kino/2019/11/19/konkurs-za-kysometrajno-kino-na-sff.430134", "text": "За 18-а поредна година международният филмов фестивал София Филм Фест организира конкурс за български късометражен филм. През конкурса са преминали много от водещите имена в съвременното българско кино, сред които Драгомир Шолев, Андрей Паунов, Светла Цоцоркова, Петър Вълчанов, Борис Десподов, Павел Веснаков.\n\r\nЗа участие в късометражния конкурс на 24-тия София Филм Фест ще бъдат селектирани 12 заглавия. Всички филми с над 50% българско финансиране и времетраене до 30 минути, заснети след 1 януари 2019 година и отговарящи на регламента на конкурса, могат да се включат в състезанието. \n\r\nФормуляр за кандидатстване се попълва на английски език след регистрация в сайта на София Филм Фест. Филмите се подават онлайн.  \n                    \n                    \n                \n                \n                \n                \r\nКрайният срок за участие в конкурса е 21 декември 2019 година. \n\r\nПрез януари 2020 година ще бъдат обявени 12-те претенденти, а международното жури на 24-тия София Филм Фест ще избере победителя. \n\r\nНаградата е на стойност 9 500 евро (1 500 евро парична премия и 8 000 евро в постпродукционни услуги), които се получават от режисьора на филма-победител.\n\r\n ", "date": "2019.11.19", "title": "Конкурс за късометражно кино на СФФ"}
{"url": "https://www.dnes.bg/obshtestvo/2019/11/19/patriarh-neofit-se-sreshtna-s-us-poslanika-hero-mustafa.430138", "text": "Българският патриарх Неофит прие днес новия посланик на САЩ у нас Нейно Превъзходителство Херо Мустафа. Срещата се състоя в Софийската св. митрополия, а на нея участие взеха Техни Преосвещенства Мелнишки епископ Герасим, гл. секретар на Св. Синод, Белоградчишки епископ Поликарп, викарий на Софийския митрополит, архим. Василий, протосингел на Софийска св. митрополия и ик. Николай Георгиев, началник на отдел „Връзки с обществеността” при Св. Синод. Това съобщиха от пресцентъра на Българската православна църква.\n\n \n\r\nНейно Превъзходителство изрази своята благодарност за възможността да се срещне и разговаря с предстоятеля на Българската православна църква в началото на своя мандат като посланик на САЩ в България. „Всеки ден се старая да отделям време да опозная вашия красив град, страната и прекрасните хора, които живеят тук”, каза г-жа Херо Мустафа. От своя страна патриарх Неофит обърна внимание на това, че страната ни има доста силна емиграция в Съединените щати, като допълни, че някои от нашите сънародници там са устроили добре своя живот в САЩ. „Мнозина са устроили своя живот на този континет. Успели са да устроят и своя духовен живот”, каза патриарх Неофит. Той допълни, че на територията на САЩ Българската православна църква има своя епархия, която обгрижва духовно хиляди българи. Той изрази и своите надежди някой ден сънародниците ни да се приберат в България.\r\n                    \n                    \n                \n                \n                \n                \n\r\n„Тази свързаност с историята я забелязвам навсякъде, не само в София, но и в цялата страна. Смятам, че е важно гражданите на всяка една държава да имат тези качества. Да бъдат горди със своята история, култура и традиции”, каза Нейно Превъзходителство. Тя сподели още, че първата й работа като дипломат е била в Гърция и допълни, че има опит от това колко важна е връзката на Православната църква в обществото.\n\r\nНа приема бе повдигнат и въпросът за бъдещи съвместни проекти и дейности. „Надяваме се във времето тук да имам възможността да допринеса за още по-голямо сплотяване на взаимоотншенията ни и подобряването на жизнения стандарт в региона”, каза още Нейно Превъзходителство.\n\r\nСрещата завърши с пожелание за ползотворна работа, както и бяха изразени надежди за бъдещи срещи и реализирането на общи проекти.", "date": "2019.11.19", "title": "Патриарх Неофит се срещна с US-посланика Херо Мустафа "}
{"url": "https://www.dnes.bg/kino/2019/11/19/ben-kingsli-i-monika-beluchi-v-paiak-v-mrejata.430132", "text": "Киномания представя премиерно за България филма \"Паяк в мрежата\" на режисьора Еран Риклис. Винаги е удоволствие, когато на големия екран гледаме Моника Белучи и Бен Кингсли. Този път те ще бъдат в ролите на шпиони в копродукцията между Белгия, Холандия и Израел. \r\nВдъхновен от истински събития, \"Паяк в мрежата\" проследява историята на някогашния таен агент Адерет, чиито шефове са недоволни от методите му на работа и се опитват да го изкарат от играта. Пред него обаче се открива възможност за финално възмездие чрез мисия под прикритие. Той открива следа в сделка за продажба на химически оръжия на диктаторски режим от Средния Изток. Но Мосад изпращат по петите му младия агент Даниел, а мишената му – енигматичната Анджела – го разсейва от целите му.\r\n                    \n                    \n                \n                \n                \n                \"Това, което наистина ме впечатли във филма е, че на преден план излиза човечността. Всеки един от героите носи дълбочината на характера и заедно с това притежава една особена деликатност.\", споделя Моника Белучи в свое интервю.\r\nЗабележителният актьорски състав обещава висок адреналин с екшън сцените от филма и едновременно с това насочва вниманието към факта, че светът може да бъде опасно място, в което някои държави се водят единствено от собствения си интерес...\r\nОсвен че ще гледаме Моника Белучи в ролята на съблазнителната Анджела и Бен Кингсли като Адерет, във филма участва и израелският актьор Итай Тиран, който ще влезе в кожата на младия агент Даниел. Прожекцията на филма е на 23 ноември от 20.30 часа в кино \"Люмиер Лидл\".", "date": "2019.11.19", "title": "Бен Кингсли и Моника Белучи в \"Паяк в мрежата\""}
{"url": "https://www.dnes.bg/eu/2019/11/19/vyv-veneciia-horata-v-borba-s-nechuvanoto-navodnenie.430129", "text": "\n Един от само четиримата майстори, изработващи весла за прочутите венециански гондолиери, Паоло Брандолизио гази през наводненото си приземно ателие за трети път през една седмица на рекордни наводнения, изгубил надежда за всякаква помощ от страна на националните или местни институции.\r\n\"Ако това явление продължи да се повтаря, трябва да помислим как да се предпазим\", казва той и добавя: \"Защото предпазните мерки, предприети от политиците, изглежда са недостатъчни\" \"Трябва сами да помислим за себе си\", допълва той, цитиран от БТА.\r\nНа венецианците им е писнало от неадекватните според тях решения за справяне с увеличаващите се проблеми на града: рекордни наводнения, заплахите за околната среда и безопасността на населението от трафика на круизните кораби, и бремето върху обществените услуги от прекомерния туристически поток.\n\n\n\r\n                    \n                    \n                \n                \n                \n                Те се чувстват до голяма степен изоставени, като съвсем малко венецианци живеят в историческата част на града, за да могат да защитават интересите му и да го предпазят от превръщане му основно в туристическа атракция.\r\nИсторическото наводнение тази седмица, белязано от три покачвания на водата над 1,5 метра и най-високото от 53 години покачване от 1,87 метра засили призивите за създаване на администрация, която да признае уникалността на Венеция едновременно заради концентрацията на културни съкровища и повишената й уязвимост.\r\nЩетите от наводнението се изчисляват на стотици милиони евро, но истинският им мащаб ще стане ясен след време. Архитектурните шедьоври като катедралата \"Сан Марко\" трябва да бъдат цялостно инспектирани, а увредените ръкописи от библиотеката на музикалната консерватория да бъдат прегледани от експерти, без да се споменават личните щети, понесени от хиляди жители и фирми.\r\n\"Срам ме е\", каза Фабио Морети, председател на историческата Венецианска академия за изящни изкуства, която някога е била ръководена от Тиеполо и Канова. \"Тези места са оставени на наше попечителство. Те не ни принадлежат. Те принадлежат на човечеството. Това е наследство, което трябва да бъде запазено\", допълни той.\r\nОтчаянието се разпространява далеч отвъд неуспеха да се завършат и активират 78-те подводни бариери, предназначени да предотвратят точно такива щети, каквито Венеция понесе тази седмица. Предвид, че системата все още не е завършена или частично изпробвана след 16 години работа и инвестирани 5 млрд. евро в нея, мнозина са скептично настроени дали тя някога ще заработи.\r\n\"Това е извънредно положение заради климата. Резултат от лошото управление на града\", каза Джейн Да Мосто, учен еколог и изпълнителен директор на неправителствената организация \"Ние сме тук Венеция\" /We Are Here Venice/, чиято цел е опазването на Венеция като жив град, а не като музей или увеселителен парк.\r\nМайсторът на весла Брандолизио вижда системни недостатъци в отговора на властите, включително провала на местните власти да предоставят незабавна помощ на нуждаещите се - празнина която бе запълнено от доброволци. Последното включваше мрежа от студенти, които помогнаха да се разчисти наводнената покъщнина на нуждаещите се и професионалисти като водачите на водни таксита, които предложиха транспорт по време на извънредното положение.\r\nЗасега той взема нещата в собствените си ръце. За да защити работилницата си, където не само прави весла, но и орнаменти за дръжките на весла на гондоли или във вид на скулптури, Брандолизио твърди, че ще трябва да обмисли повдигането на пода с най-малко 20 сантиметра и купуването на помпа. Това са предпазни мерки, които дотогава не е смятал за необходими.\r\n\"Смятам, че ще изгубя най-малко две или три седмици в работа\", каза той и добави: \"Ще трябва да подсуша всичко. Много неща попаднаха под вода. Затова ще трябва да изчистя много инструменти, които могат да ръждясат. Ще трябва да се погрижа за мократа дървесина, която не мога да използвам, защото не може да бъде слепена\".\r\nНа обществено равнище предложенията за по-добро администриране на града включват предоставяне на определено ниво на автономия на Венеция, на каквато вече се радват някои области като Трентино-Алто Адидже с нейното немскоговорящо малцинство, или предоставяне на данъчни облекчения за насърчаване нарастването на населението във Венеция.\r\nЕдва 53 000 души живеят в историческата част на града, позната на туристите като Венеция, което е с една трета по-малко от преди едно поколение и намалява с близо 1000 души всяка година. Населението на островите в лагуната, включително стъклопроизводителят Мурано и плажната дестинация Лидо, е малко под 30 000 души и също намалява.\r\nТова означава, че по-малко хора ще се грижат за квартала си, ще следят за проблеми с поддръжката на обществените пространства или за изпаднали в нужда техни съседи. Мнозина напускат града заради нарастващите разходи или ежедневните трудности да живеят в град от канали, което може да превърне изпълнението дори на обикновена задача в малка одисея.\r\nАктивистите казват също, че местните политици изглеждат по-задължени на населението от материковата част, нараснало до 180 000 души, които не са пряко засегнати, до голяма степен, от същите проблеми като жителите на лагуната.\r\nТе настояват за произвеждане на 1 декември на референдум, който да даде на историческия център и островите собствена администрация, отделна от управляващата гъстонаселения район Местре и индустриалното пристанище Маргера. Тези райони бяха анексирани към Венеция от фашисткия диктатор Бенито Мусолини.\r\n\"Именно защото имаме извънредно положение с климата, това нещо е още по-важно\", каза Да Мосто.\r\n\"Единственото нещо, което можем да направим с климата е да се подготвим. Това изисква подходящи политики и инвестиции, както и отговорни инженерни дейности. И понеже политическия контекст във Венеция е толкова сгрешен, в момента Венеция няма шанс\".", "date": "2019.11.19", "title": "Във Венеция: Хората в борба с нечуваното наводнение"}
{"url": "https://www.dnes.bg/mish-mash/2019/11/19/polanski-aut-ot-drujestvoto-na-frenskite-kinodeici.430089", "text": "Дружеството на френските автори, режисьори и  продуценти, обединяващо над 200 кинодейци, ще предложи идната пролет на общото си събрание да бъде изключен от редиците му режисьорът Роман Полански, предаде Франс прес, цитиран от БТА. \n\r\nАгенцията цитира думите на председателя на дружеството Пиер Жоливе. Мярката ще бъде предприета във връзка с новите обвинения за изнасилване, отправени срещу Полански, датиращи от 1975 година.\r\nАдминистративният съвет на дружеството е гласувал за въвеждането на нови мерки за изключването на всеки негов член, свързани с нарушения от сексуално естество. По думите на Жоливе те във всички случаи ще засегнат Роман Полански.\r\n                    \n                    \n                \n                \n                \n                Междувременно новият филм на режисьора \"Офицер и шпионин\" оглави френския бокс-офис 5 дни след излизането си на екран. За него са били продадени над 386 хиляди билета в 545 киносалона в страната. Лентата на Полански изпревари холивудския блокбастър \"Пълно ускорение\" с участието на Мат Деймън и Крисчън Бейл с 336 хиляди продадени билета.", "date": "2019.11.19", "title": "Полански аут от дружеството на френските кинодейци"}
{"url": "https://www.dnes.bg/stranata/2019/11/19/pernichani-izlizat-na-protest-zaradi-vodniia-rejim.430142", "text": "Перничани излизат на протест, за да покажат недоволството си от водния режим, който им беше наложен заради драстичното спадане на водния обем в язовир \"Студена\". \n\r\nИнициативен комитет от местни жители насрочи протеста за утре от 9 часа пред сградата на \"ВиК-Перник\". \n\n\n\r\nНадежда Димова от организаторите заяви пред БНР, че основната причина за създалата се водна криза и породеното от нея обществено недоволство е, че не са били взети навреме превантивни мерки по отношение осигуряването на алтернативно водоснабдяване за областния град. По думите й в момента е напълно сринато доверието в институциите поради информационното затъмнение и разнопосочните изявления.\n                    \n                    \n                \n                \n                \n                \r\nДимова посочи, че според нейните наблюдения местното ВиК дружество не спазва стриктно обявените часове за пускане и спиране на водата. По думите й, има данни, че водата в язовир \"Студена\" ще свърши много по-рано от очакваното, още в края на месец декември тази година. \n\r\nНедоволните жители настояват за среща с министъра на околната среда и водите Нено Димов, областния управител на Перник Ирена Соколова и директора на \"ВиК-Перник\" Иван Витанов, за да отговорят лично на въпросите на гражданите. Важно е да бъде поставен и въпросът за определяне на виновниците за водната криза. \n\r\nКметът на Перник Станислав Владимиров призна, че наблюденията показват, че няма намаление на дневното потребление на питейна вода, съответно на оттока от язовира.\n\r\nВажно е да бъдат анализирани причините за това, но те трябва да бъдат посочени от ВиК дружеството, но лошата комуникация с водния оператор и недостатъчната достоверна информация води до огромен гняв и разпространение на слухове в Перник. \n\r\nНа този етап няма проблем с осигуряването на вода за ежедневни нужди в общинските учебни и детски заведения, увери Владимиров. Той посочи, че в общината все още не е постъпила информация за пригодността на водата от язовир \"Долна Диканя\" за използване за питейни нужди. При положителен резултат от изследването ще бъде пристъпено към изграждането на технически съоръжения, чрез които в най-кратки срокове трябва да бъде прехвърлена вода от този язовир към пречиствателната станция, разположена под язовир \"Студена\".", "date": "2019.11.19", "title": "Перничани излизат на протест заради водния режим "}
{"url": "https://www.dnes.bg/obshtestvo/2019/11/19/edna-treta-ot-hranata-koiato-izhvyrliame-e-godna-za-konsumaciia.430166", "text": "Eдна трета от храната, която изхвърляме, е годна за консумация. Повече от половината хранителни отпадъци са от домакинствата. \n\r\nСъщевременно всеки пети българин живее под прага на бедността. Все данни и статистики, които толкова много сме чували, че вече не ни докосват. „Затова създадохме Mate Kitchen – за да докоснем хората, да събудим топлината в сърцата им. А по нашите ширини уютът се ражда на маса“, казва Николета Абрашева, съосновател на фондация \"\".\n                    \n                    \n                \n                \n                \n                \r\nГрупа приятели (англ. mates) се сплотяват покрай работата си в комуникационно ателие Mate Bulgaria и се обединяват около идеята за собствен проект. „Всеки от нас искаше да се развива в посока, която е не само професионална, но и чисто човешка. Така дойде идеята за фондацията – защото всеки човек се стреми да осмисли живота си по един или друг начин. Фондация \"Mate Kitchen\" е нашият начин\", добавят от екипа.\n\r\nОт там си поставят тежката мисия да преобърнат нагласите на обществото към разхищението и изхвърлянето на храна. „На фона на хилядите бедстващи пенсионери, които преживяват на хляб и кисело мляко, отказваме да приемем факта, че динамичният градски човек изхвърля тонове храна, защото няма друг избор. Това е храна, годна да изхрани стотици села. Селата, в които живеят нашите баби и дядовци, а все по-често и нашите родители\".\n\r\nЦелта е да се пренасочат ресурсите на онези, които имат в излишък, към тези, които живеят в недостиг.\n\r\nЗапочната е вече работа по силна информационна кампания. За изпълнение на своите цели екипът създава кулинарната платформа за видео рецепти  . Там потребителите могат да открият и специална секция с полезни съвети за правилно съхранение на храната, за разумно планиране на пазара, за бюджетиране и съхранение на ресурсите, както и идеи за приготвяне на т.нар. \"остатъци\". \n\r\nСтарите домати са прекрасен продукт за миш-маш или домашен кетчуп, a презрелите банани се превръщат в чуден кекс, твърдят създателите.\n\r\nКъм момента Фондация \"Mate Kitchen\" е в преговори за различен тип партньорства с институции, бизнеси и организации.\n\r\nСледващите стъпки, по които предстои да се работи, са даряването на храна и закупуването на компостиращи кофи за хранителни отпадъци.", "date": "2019.11.19", "title": "Една трета от храната, която изхвърляме, е годна за консумация"}
{"url": "https://www.dnes.bg/sport/2019/11/19/vreme-za-revansh-daniel-iliev-sreshtu-deian-topalski-prez-dekemvri.430165", "text": "Една от най-очакваните кикбокс битки на родна земя ще се случи съвсем скоро. Даниел Илиев ще получи дългоочакван реванш от Деян Топалски и то още тази година, .\r\nДвамата се биха на 8 октомври 2016 година в столичната зала \"Универсиада\". Срещата от веригата Pro Fight приключи със съдийско решение в полза на по-опитния Топалски, но Илиев и голяма част от публиката тогава възразиха на това.\r\nДвамата ще се качат отново на ринга на 20 декември и то отново в зала \"Универсиада\". Битката им трябва да бъде главно събитие на Muay Thai Grand Prix Bulgaria, което ще е третото издание на най-голямата британска верига по кикбокс и муай тай Muay Thai Grand Prix (MTGP) на наша земя.\r\n                    \n                    \n                \n                \n                \n                По-късно се очакват подробности от организаторите.\r\nНовината за вълнуващия мач съобщи Топалски в официалния си профил във Facebook, като признава, че има подписан договор от два месеца. Закачките и острия тон между него и Илиев отсега не са спестени.\n\r\nОсвен че са сред най-популярните ни кикбоксьори, Даниел Илиев и Деян Топалски са известни и като футболни привържници, но на противоположни отбори. Илиев подкрепя „Левски“, а неговият предстоящ съперник – ЦСКА. Със сигурност се очаква този сблъсък да нажежи сериозно интереса не само сред феновете на кикбокса и бойните спортове.\r\n11-кратният републикански шампион по кикбокс и ММА Деян Топалски е на 36 години. Зад гърба си има над 20 професионални срещи в стил К1 и по правилата на ММА. Тази година той е в серия от две поредни загуби.\r\nИлиев е носител на Европейския пояс по киксбос за професионалисти на същата организация, в която ще се проведе и предстоящия мач –  KGP в категория до 82,500 кг, стил К1. 28-годишният боец е със статистика 18 победи и 2 загуби, като 50 процента от успехите му са след нокаут.", "date": "2019.11.19", "title": "Време за реванш: Даниел Илиев срещу Деян Топалски през декември "}
{"url": "https://www.dnes.bg/stranata/2019/11/19/po-dobre-sa-decata-prieti-v-bolnica-zaradi-natraviane.430152", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Децата, приети в болницата в Ямбол, вече са в стабилно състояние и се подобряват. Те постъпиха в спешното отделение късно снощи със симптоми на хранително натравяне. \nВсички са от ямболското село Хаджидимитрово, но посещават училище в съседното село Дражево.\r\n\"Вчера са обядвали 100 деца, само при тези има симптоми\", коментира директорът на учебното заведение Марина Николова, предаде .\r\n\r\nЕдна фирма доставя храната за над 1000 ученици във всички 10 училища на територията на община Тунджа. До този момент не е имало оплаквания. \r\n\r\nОбластната дирекция по безопасност на храните и Регионалната здравна инспекция проверяват дали храната в училище е причина за състоянието на децата.", "date": "2019.11.19", "title": "По-добре са децата, приети в болница заради натравяне"}
{"url": "https://www.dnes.bg/index/2019/11/19/honkong-gori-kakvo-shte-stane-s-hvanatite-v-kapan-studenti.430161", "text": "\n\r\nХонконг гори. Властите продължават да наливат масло в огъня. В понеделник всекидневникът \"Женмин жибао\" - рупор на Комунистическата партия, предупреди, че \"няма абсолютно никакво място за компромис\". Но Пекин и правителството на Хонконг не само не желаят да направят стъпка назад, те продължават да ескалират кризата.\r\nДокато се публикуваше коментарът на вестника, Хонконгският политехнически университет бе обкръжен от полицията, която обстрелваше със сълзотворен газ протестиращите, опитващи се да избягат от мястото на събитието. Посланието - Няма изход! - бе още по обезпокоително, като се има предвид, че полицията по-рано бе заплашила да стреля с бойни патрони, ако срещу нея се използват запалителни бомбички или други самоделни оръжия. Сред стотиците, оказали се в капан, е имало ученици от средните училища.\r\n                \n                \n                На родители, депутати и един епископ, опитващи се да разговарят с протестиращите и да потърсят някакво разрешение на кризата, бе попречено да се намесят, макар че на бившия шеф на хонконгския Законодателен съвет по-късно бе разрешено да влезе (при тях). Когато десетки хиляди местни жители организираха поход \"Спасете студентите\" и пристигнаха пред кампуса, те също бяха посрещнати с гумени куршуми и сълзотворен газ, след като някои хора хвърлиха запалителни бомбички.\r\nУпотребата на прекомерна сила и полицейската бруталност ускоряват и още повече засилват тези протести. Така те превръщат онова, което започна като отхвърляне на законопроекта за екстрадицията, в далече по-широко движение, и убеждават голяма част от населението, че трябва да ги подкрепи. Изтеглянето на законопроекта се оказа твърде малка и твърде късно дошла отстъпка. Същевременно забраната на повечето демонстрации затвори един мирен коридор за протести срещу властите.\r\nМакар че много протести все още остават мирни, едно радикално малцинство отвръща с неприемливо насилие. Мнозина в Хонконг отхвърлят тяхното решение и с основание бяха отблъснати, когато един човек бе подпален, очевидно от някой от протестиращите, миналата седмица. Друг човек почина, след като бе ударен с тухла при сблъсък между демонстранти и полицията.\r\nНо значителна част от населението все още обвинява за кризата онези, които са на власт, и вероятно повече хора подкрепят каузата: защита на начина на живот в Хонконг, гарантиран на теория до 2047 г., но драматично ерозиран в последните години. В същото време те забелязват, че Китайската народноосвободителна армия излезе на улиците на града, за да разчиства барикадите, издигнати през уикенда: една \"доброволна почистваща дейност\", която трябваше да напомни, че китайските военни все пак могат да бъдат повикани при нужда. Мнозина видяха в това опит за нормализиране на тяхното присъствие.\r\nРешимостта на (протестното) движение в Хонконг е също и реакция на случващото се в континентален Китай: засилващите се репресии при управлението на Си Цзинпин, най-вече в Синцзян. Както разкриха изтекли в \"Ню Йорк таймс\" правителствени документи, масовото задържане на милион или повече уйгури и на хора от други малцинства, е тръгнало от директиви лично от Си да не се показва \"абсолютно никаква милост\" в \"борбата срещу тероризма, инфилтрацията и сепаратизма\". Мнозина в Хонконг се страхуват, че да се направи пауза (в протестите) или да се потърси компромис, ще означава пълна капитулация. Нови репресии в региона ще провокират такъв вид продължаваща съпротива, може би дори и въоръжена бунтовническа дейност, която някои вече нарекоха \"Белфастизация\" на града.\r\nВ по-далечен план, кризата укрепи, за неудоволствие на Пекин, позициите на сегашната президентка на Тайван Цай Ингвен от Демократичната прогресивна партия , която ще се яви на избори догодина. А законопроектът за \"Човешките права и демокрацията в Хонконг\", който в момента се обсъжда в Сената на САЩ, предвижда налагането на икономически санкции и забрана за пътуване на служители, смятани за отговорни за нарушенията на човешките права.\r\nКитайските лидери може би все още вярват, че това е цена, която си струва да се плати. След 1989 г., когато смаза протеста за реформи, започнал на площад \"Тянанмън\", Пекин прецени, че кърваво потушаване трябва да се избягва, ако е възможно - но не и чрез предлагане на отстъпки. Той гневно отхвърля всяка критика, както направи с тази, дошла от Великобритания. Независимо дали тя се игнорира или не, чуждестранните лидери са длъжни да напомнят на Китай, че наблюдават случващото се.\r\n/БТА/", "date": "2019.11.19", "title": "Хонконг гори – какво ще стане с хванатите в капан студенти?"}
{"url": "https://www.dnes.bg/index/2019/11/19/kamza-nai-byrzo-razvivashtiiat-se-grad-v-albaniia-otkyde-sa-parite.430153", "text": "Малкият град Камза се намира едва на няколко километра от столицата на Албания Тирана. Сградите там са различни по височина, форма и цветове. Някои все още не са измазани, други са недовършени, трети се изграждат наново.\r\n\"Хората обръщат много внимание на естетиката на къщите. Те показват културата и богатството, което семейството има“, казва местният жител Нази Мурджа.\r\nУлиците, които носят имена на известни личности и чуждестранни градове, са препълнени – деца, възрастни мъже, които играят домино и продавачи се борят за повече пространство.\r\nПреди 10 години Камза беше бедно градче, но днес то е едно от най-бързо развиващите се в Албания, а това се дължи на неговите граждани и на всички онези техни близки, които са избягали в някоя друга държава.\r\n                \n                \n                В цяла Източна и Южна Европа миграцията променя драстично облика на обществата. Селца и малки градчета в Гърция, из целите Балкани и Италия се обезлюдяват. Младите хора отиват в близките по-големи градове и държави в Западна Европа, за да търсят работа. Те забравят родните си места. Но в Камза ситуацията е различна. Къщите, бизнесите и инфраструктурата -  всичко това се дължи на албанската диаспора от няколко милиона души.\r\n\"Хората обичат града, защото го построиха сами. Всеки е допринесъл с нещо. В по-старите градове, ти си просто гражданин, но тук оставяш следа“, казва пред The Guardian бившият заместник-кмет Томор Котараджа.\r\nИсторията на Камза е хаотична, точно като улиците й. По времето на комунизма земята под града била притежавана от държавата, а там живеели около 5000 души. Миграцията била забранена напълно. Така работниците, миньорите и фермерите били изолирани от останалата държава.\r\n\"Според пропагандата да живееш в тези градовете било най-хубаво, защото въздухът е по-чист“, спомня си Котараджа. Но когато Демократичната партия на Албания взела властта през 1992 година, хилядите работници се отправили към столицата.\r\n\"Да, животът на север не беше лесен, казва Исмаил Вейзи, който се мести в Камза именно през 1992 година, заедно със съпругата си и двамата си сина. – Лежах няколко пъти в болница, заради химикалите, които дишах. През зимата температурата падаше до минус 20 градуса и трябваше да пътуваме дълго, за да вземем дърва за огрев. Да се преместя тук беше въпрос на живот и смърт”.\r\nСтоейки в удобния си дом, с нови мебели, в центъра на Камза, Вейзи си спомня, че когато се нанесъл в града, всичко наоколо било голи полета.\r\n“Някои хора живееха в конюшните, други бяха оградили земята, върху която да построят бъдещите си домове. Някои бяха дошли със семействата си, други – с цял клан“, разказва Вейзи. Той си построява простичък малък дом с две стаи. Нямал канализация, нито електричество. Вода носел от извор, на един час път от Камза.\r\nХората, идващи от север изпитвали трудност да се слеят с хората от Тирана не само културно, но и вокално – те говорили с различен диалект от местните и трудно се разбирали с тях. През всичките тези години, новите заселници живеели на кланове. През 1995 година, полицията се опитала да сложи край на тази практика, но се отказала след силен отпор.\r\n\"Хората от Тирана ни гледаха с презрение. За това се трудехме здраво, за да подобрим позицията си. Като се имаше предвид, че нямаше почти никаква работа, миграцията беше единствената ни опция. Започнахме с Гърция и Италия“, казва Котараджа.\r\nДнес, хората на Камза разчитат повече на Великобритания, въпреки че мястото им в камион струва близо 15 хил. долара. Местните са привлечени от добре установеното албанско общество там. В Англия има и по-малко дискриминация, сравнение с другите държави.\r\n\"Всичките ни пари отиваха в къщите. Хората започнаха да черпят опит от чужбина и да строят по-големи и по-хубави домове“, обяснява Котараджа.\r\nМурджа, учител от Дебър, се мести в Камза с парите, изпратени от най-големия му син, който работи в Гърция.\r\n\"Главната ми цел бе да образовам децата си тук. Условията в селата бяха ужасни, нямаше инфраструктура. Жена ми е медицинска сестра и никога не бихме успели да си построим дом със заплатите си“, разказва той.\r\nКогато той пристига в Камза, градът все още няма улици: \"Докато стигна до училището, вече бях покрит целия в мръсотия“. Няколко години по-късно и средния му син заминал за Великобритания. По-късно го последвал и по-малкия.\r\nВейзи също превръща барачката си от две стаи в дом с парите на сина си, който работи в чужбина. Той е художник и декоратор в Германия.\r\n\"Имам телевизор, хладилник – винаги му казвам, че не ми трябва най-новият модел, но той казва – не!“\r\nКамза започва своя възход, когато през 2007 година градът получава статута на самостоятелна община.\r\n\"Промените се случиха много бързо“, казва Котараджа. Прокарана е канализация, общината отпуска пари за да се построят пътища и училища. Строежът на сгради бе легализиран и контролиран. Някои нови фабрики и бизнеси осигуряват работа, но безработицата все пак е около 50%. Миграцията остава най-големият източник на приходи.  Правителството изпитва трудност в събирането на данъци върху парите, изпратени от чужбина. По-голямата част от тях са изкарани на черния пазар.\r\n\"Миграцията се е увеличила от 2013 година насам. Хората не виждат надежда или възможности в Албания“, споделя Котараджа. Албанците, повече от всяка друга нация, се опитват да влязат във Великобритания нелегално.\r\nАла въпреки възхода на града, някои местни жители казват, че си спомнят с носталгия времето, когато са можели да строят където и каквото си поискат.\r\n\"Има много корупция. Сега трябва да дадеш подкуп на някого само, за да получиш позволение да оправиш покрива си. Но въпреки всичко е хубаво. Щастлив съм“, казва Вейзи.\r\nА жителите на Тирана? Те все още смятат, че градът не е трябвало изобщо да бъде построен. Хората в Камза обаче са горди с това, което са създали.", "date": "2019.11.19", "title": "Камза – най-бързо развиващият се град в Албания. Откъде са парите?"}
{"url": "https://www.dnes.bg/sofia/2019/11/19/sled-ostavkata-na-shefa-na-toplofikaciia-shte-ima-li-problem-s-parnoto.430168", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед оставката на шефа на Топлофикация-София Кремен Георгиев три общински комисии ще изслушат ръководството на енергийното дружество. След 8 месеца начело инж. Кремен Георгиев напуска, а на неговия стол ще седне Александър Александров. \r\n\r\nСтоличният общински съвет ще изслуша ръководството на \"Топлофикация\"-София, за да стане ясно какви действия са предприети по осигуряването на отоплителния сезон, съобщава телевизия Bulgaria ON AIR.\r\n\r\nРешението външен консултант да спасява \"Топлофикация\" беше взето миналото лято, но такъв не се намери.\r\n\r\nОсновните задължения на \"Топлофикация\" остават към Булгаргаз. А само през последните 8 месеца са натрупани нови 150 млн. лв", "date": "2019.11.19", "title": "След оставката на шефа на Топлофикация: Ще има ли проблем с парното? "}
{"url": "https://www.dnes.bg/zvezdi/2019/11/19/viktoriia-bekym-s-umiliten-klip-sys-sina-si-romeo.430160", "text": "Виктория Бекъм доби световна слава след участието си в момичешката група Spice Girls. Началото на формацията бе дадено през 1994 година, а в нея влизаха още Мелани Браун, Мелани Чизхолм, Ема Бънтън и Джери Халиуел. Още с дебютния си сингъл Wannabe момичетата създават световен фурор и се задържат на първо място в английските музикални класации цели седем седмици.\r\nПостепенно обаче Виктория Бекъм започва да гледа в друга посока и решава да напусне групата и да се захване със следващата си страст – модата. Така тя се превръща в един от най-добрите дизайнери в света и с бавни темпове разширява бизнеса си.\r\nВ същото време успява да създаде и семейство с футболната звезда Дейвид Бекъм. Двамата се женят през 1999 година и имат четири деца – Бруклин, Ромео, Круз и Харпър. Всички шестима членове прекарват всяко свободно време заедно и постоянно споделят общи снимки в социалните мрежи.\r\n                    \n                    \n                \n                \n                \n                Точно там се появи и един клип, който събра хиляди коментари. На него Виктория и Ромео танцуват заедно на една от песните на Spice Girls. Видеото беше публикувано в социалната мрежа TikTok, където синът на Бекъм има профил. В изцяло черни спортни тоалети Ромео и Пош Спайс показват завидни умения на фона на „Spice up Your Life“.\r\n„Гледайте нашия TikTok“, пише Виктория в Инстаграм. В социалните мрежи веднага се зародиха „спорове“ кой е по-добър в танците. Много от потребителите отбелязаха, че бившата спайска не е изгубила тренинг и се справя отлично със стъпките. Други пък споделиха, че Ромео е малко дървен, но изглежда, че се забавлява истински.\r\n\r\n ", "date": "2019.11.19", "title": "Виктория Бекъм с умилитен клип със сина си Ромео"}
{"url": "https://www.dnes.bg/notifikacii/2019/11/19/turskite-investicii-u-nas-blizo-1-mlrd-evro.430144", "text": "Близо 1 млрд. евро са турските инвестиции в България, а само за първото полугодие на 2019 г. турски компании са инвестирали 23 млн. евро у нас.\r\nТова е заявил министърът на икономиката Емил Караниколов при откриването на Форум \"България - инвестиционна среда\", в който са участвали над 150 представители на турски компании.\r\nСъбитието е част от посещението на представители на Световния турски бизнес съвет (DTIK) в страната ни и бизнесмени от секторите машиностроене, транспорт и логистика, електроника, електротехника, автомобилостроене, туризъм и др., съобщиха от министерството.\r\nИкономическият министър е подчертал предимствата на България като инвестиционна дестинация и е посочил, че в последните години се отбелязва стабилен икономически ръст, както и че страната ни е лидер в региона по финансова стабилност, макроикономическо развитие и състояние на кредитния рейтинг.\r\n                \n                \n                \"България е сред страните с най-ниски данъчни ставки в Европа и се отличава с най-ниските оперативни разходи в ЕС\", е изтъкнал той и е допълнил, че активно се работи развитието на индустриалните зони в цялата страна и инвестиране в образованието.\r\nСъществува потенциал за привличане на инвестиции в области, в които имаме конкурентни предимства като производство на части и компоненти за водещи световни производители на автомобили, иновации, информационни технологии и телекомуникации, машиностроене, електроника и електротехника и др.\r\n ", "date": "2019.11.19", "title": "Турските инвестиции у нас - близо 1 млрд. евро"}
{"url": "https://www.dnes.bg/obshtestvo/2019/11/19/resheno-nacionalen-protest-v-kraia-na-meseca-zaradi-bolnichnite.430108", "text": "Синдикатите решиха, че ще организират национален протест в края на месеца, въпреки че премиерът Бойко Борисов обеща, че предложението първият ден от болничните да не се плаща, няма да бъде внесено за обсъждане в парламента. \n\n Това не спря КНСБ и КТ Подкрепа да решат, че ще изведат хората на улиците. \r\n\r\nПредседателите на националните стачни комитети на КТ Подкрепа и на КНСБ Любка Георгиева и Тодор Капитанов съобщиха, че вече организират общ стачен комитет.\r\n\r\nСтруктурите са в готовност за национални протестни действия, допълва БТА.\r\n\r\nСпоред двамата синдикалисти крайно време е българското правителство да разбере, че не може да си играе с нервите на българските граждани, не може да се подиграва с хората и да си прави експерименти.", "date": "2019.11.19", "title": "Решено!Национален протест в края на месеца заради болничните "}
{"url": "https://www.dnes.bg/stranata/2019/11/19/helpbook-alarmira-glutnici-ot-kucheta-dupki-po-pytishtata.430097", "text": "\nВ днешния обзор на постъпилите сигнали в платформата на Helpbook.info отново ще обърнем внимание на проблема с бездомните кучета. От получените сигнали става ясно, че темата не е регионална, а национална.\r\nЕто какво ни пише наш потребител от Ловеч: \"Пиша ви с надежда, че ще обърнете внимание на това писмо, отнасящо се за безопасността на гражданите в града. Става въпрос за една група , които се подвизават на входа на квартал Дръстене (точно след кръстовището до детската градина). Тези кучета са особено агресивни, склонни да захапят почти всеки колоездач, преминаващ оттам. В момента, в който те видят колоездача, те като един тръгват да лаят и да го гонят, като при това положение може да предизвикат ужасна катастрофа с моторно превозно средство. Аз бях потърпевш два пъти вече и добре че засилих скоростта, за да им избягам с риск да катастрофирам! Моля ви да придвижите сигнала по съответния ред до съответните органи, които да приберат тези кучета, където им е мястото - в някой приют и да бъдат използвани за охрана или нещо по-полезно. Със сигурност с това им поведение там те са много опасни! Нека да не се чака да се случи нещо много лошо и чак тогава да бъдат предприети мерки!“\n                    \n                    \n                \n                \n                \n                \r\nНе по-различно е положението с  На последната спирка на автобус 58 в район \"Витоша“ се подвизава необезпокоявано глутница от над 15 кучета, които също често са агресивни.\n\r\nВ друг сигнал наш редовен потребител от Варна ни писа за от общината, по повод вече подаден от него сигнал. На тротоара на улиците \"Македония\" и \"Шар\" се намират няколко шахти, като в първия сигнал авторът е описал състоянието им. От изпратените снимки става ясно, че от двата саморазрушени капака е възстановен само единия. Авторът на сигнала резонно се пита защо ремонтът е извършен избирателно.\r\nПолучихме и сигнал за  в район Слатина. Ето какво пише гражданинът: \"От лятото до момента на натоварено кръстовище за квартала има огромна дупка, която заема цялото кръстовище и няма как да се заобиколи, без да влезеш в нея. Преди около месец я посипаха с чакъл, но той слегна и отново острите ръбове на дупката се показаха. Снимките за съжаление са правени вечерно време, но въпреки това се вижда колко е голяма.\"\n\r\nТова са само малка част от постъпилите сигнали при нас. Ако видите нередност, проблем, с който се сблъсквате всеки ден и искате да подадете сигнал - направете го онлайн в HelpBook. Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.11.19", "title": "Helpbook алармира: Глутници от кучета, дупки по пътищата"}
{"url": "https://www.dnes.bg/zvezdi/2019/11/19/viki-ot-mastilo-pokaza-bebeto.430100", "text": " Виктория Терзийска публикува сладка снимка с бебето си. Вокалистката на \"Мастило\" роди момиченце през август.\r\nСега тя постна в Instagram снимка, на която се вижда как гушка дъщеричката си, която носи името София, и написа:\r\n\"Някой спи, а аз се разхождам по тихите улици на с.Кокаляне... Свеж въздух, мирише на пръст, листа и някоя друга печена чушка... София се чувства перфектно и сладко спи\".\r\n \r\nВики и Петър Величков имат още една дъщеря - 3-годишната Маргарита. \r\n \r\n\r\n \r\n \r\n ", "date": "2019.11.19", "title": "Вики от \"Мастило\" показа бебето"}
{"url": "https://www.dnes.bg/notifikacii/2019/11/19/falshivi-evro-falshivi-pasporti-pravela-gi-semeina-banda.430104", "text": "600 лева струвала изработката на фалшив международен паспорт и лична карта, 300  лева - шофьорската книжка.\r\nПрестъпната група, задържана за изработка на неистински документи е разбита при акция на специализираната прокуратура и ГДБОП на 15 ноември. В нея участвалии  роднини, сред които баща и дъщеря.\r\n350 евро струвал международен документ за управление  на МПС , 180 лв. - документ за завършено основно образование, 250 лв. -  за средно, а 650 - за висше образование.\n\r\n130 лв. се плащали за акт за раждане, а 100 евро - за психологическа годност за шофьор, съобщи на брифинг говорителят на спецпрокуратурата Сийка Милева.\n\r\nГрупата се занимавала и с пласиране на фалшиви евро. Сигналът бил получен през февруари в сектор фалшификати в ГДБОП, пише .\n                \n                \n                \r\nИнформацията била изключително оскъдна, уточни зам.-шефът на службата Стоян Темелакиев.\n\r\nБандата работела в две направления. Едното изработване на неистински лични карти, международни паспорти, шофьорски книжки, акт за граждански брак, дипломи за основно, средно и висше образование, а второто - пласиране на банкноти от по 100 евро.\n\r\nФалшивите документи били пласирани основно сред граждани от Северна Македония, Косово и с арабски произход.\n\r\nЦената се определяла от качеството и количеството, но имало и твърд ценоразпис.\n\r\nНа 15 ноември акцията се е провела в София, Кюстендил и Варна. Били претърсени 12 адреса, 7 коли и 11 обиска. В работилница бил превърнат автосервиз. Един от участниците бил заловен, докато изготвял фалшив документ в жилището си.\n\r\nНамерени били и български транспорт, обявени за изгубени и откраднати, като подходът на участниците в групата бил да променят първата страница и снимката.\n\r\nОткрити били печати на всички 28 подразделения на Пътна полиция. Също така били изработвани и документи за работа предимно в Германия.\n\r\nУчастниците в групата са осъждани за измами, някои от тях и за трафик на хора.\n\r\nСпецсъдът е оставил 6-ма в ареста, един е пуснат под домашен арест, един е с парична гаранция, а друг е без мярка за неотклонение.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.19", "title": "Фалшиви евро, фалшиви паспорти... Правела ги семейна банда "}
{"url": "https://www.dnes.bg/akoshtete-vqrvaite/2019/11/19/top-3-zodii-koito-dyrjat-na-partniora-i-se-boriat-za-nego.430103", "text": "Тези зодии обичат много силно, държат изключително много на партньора, готови са на всичко за любимия човек.\r\n \r\nКогато срещнат любовта, те не признават граници и нищо не може да ги спре да защитят своя човек. Дават всичко за него и са готови на всякакви жертви, ако връзката е истинска. Вижте кои са те.\r\n\r\n\r\n \r\nТе са сред най-големите инати в зодиака, и това важи и за любовта, отношенията и връзките. Когато намерят човек, когото обичат и на когото държат, те стават още по-постоянни и нищо не може да ги накара да си тръгнат. \r\n \r\nУпорити са и имат невероятно търпение, затова успяват да създадат дълги връзки. Много са отдадени на партньорите и приемат връзките сериозно. За тях любовният живот е много важен и цялото им внимание е съсредоточено върху половинката. Изключително лоялни са. Борят се за този, когото обичат.\r\n \r\n", "date": "2019.11.19", "title": "Топ 3 зодии, които държат на партньора и се борят за него"}
{"url": "https://www.dnes.bg/business/2019/11/19/s-5-shte-byde-namalen-biudjetyt-na-obshtata-selskostopanska-politika.430111", "text": "Как ще се отрази на българските земеделци намаляването на обвързаното подпомагане, какви са очакваните промени в Общата селскостопанска политика (ОСП) след 2020 г. и кои са ползите от дигитализацията в земеделието – това бяха основните акценти по време на , който се проведе на 18 ноември в Пловдив. \n\r\nСъбитието откри заместник-министърът на земеделието, храните и горите Вергиния Кръстева, която коментира възможните последици от предложението на Европейската комисия (ЕК) за намаляване на обвързаното подпомагане. Според нея 27 хил. земеделци в животновъдството и сектор плодове и зеленчуци у нас ще бъдат силно засегнати от това предложение и за страната ни то е неприемливо.  Кръстева посочи още, че 2020 г. ще бъде много важна, тъй като предстои да бъде прието законодателството за следващите седем години.\n                    \n                    \n                \n                \n                \n                \r\nВ дискусия за бъдещето на ОСП стана ясно, че след преходния период, според предложението на Европейската комисия се очаква около 5% намаление на бюджета. Сред най-вероятните промени са още нов баланс на отговорностите между Брюксел и страните членки, намаляване на преките плащания над 60 хил. евро и въвеждане на таван от 100 хил. евро, по-целенасочена подкрепа, засилване на амбициите в околната среда и климата, опростяване на правилата. \n\r\nПредвиденият бюджет на ОСП за 2021-2027 г. е 365 млрд. евро, което е с 5% по-малко спрямо бюджета през настоящия програмен период. Основната причина за намаляването на финансирането е Brexit и очакваната загуба на 12 млрд. евро от излизането на Великобритания от ЕС, обясни Елисавета Върбанова, експерт в „Правен отдел“ в Дирекция „Земеделие и развитие на селските райони“ на ЕК.\n\r\nПриоритет в новия програмен период ще бъде подкрепата за малките и средните стопанства, както и за младите фермери, каза Силвия Резеши, експерт в отдел „Директни плащания“ в Дирекция „Земеделие и развитие на селските райони“ на ЕК. „По отношение на приоритетите имаме заделяне на минимум 2% от националния пакет за директни плащания за младите фермери“, отбеляза тя. \n\r\nПетър Петров, председател на Национална асоциация на младите фермери в България, посочи, че някои от прилаганите до момента мерки за привличането на млади хора в земеделието са неефективни. Според него младите фермери трябва да преминават през по-качествени курсове на обучение и да притежават минимум бакалавърска степен, за да могат наистина да работят. \n\r\nОчаква се преговорите и одобряването на пакета по ОСП и на Многогодишната финансова рамка да приключат до края на 2020 г., като оптимистичният сценарий е прилагането да започне от 1 януари 2022 г.\n\r\nПо отношение на цифровизацията в земеделието, експертите се обединиха около мнението, че тя ще помогне на земеделските производители да оптимизират разходите си и да постигнат по-голяма печалба.\n\r\nКъм момента най-иновативни в България са средните стопанства от 5000 до 10 000 декара. Причината е, че малките стопани не могат да си позволят внедряването на нови технологии, а управителите на големите стопанства все още залагат на обема за печалбата си.\n\r\nСпоред Светлана Боянова, председател на УС на Института за агростратегии и иновации, цифровизацията не може да се случи без помощта на държавата. Нейната задача е да свърже земеделските стопани с IT специалисти, а последните трябва да имат възможност да използват поддържаните от държавата данни, за да направят ефективни приложения за селското стопанство.\n\r\n\n\r\nКлуб Investor „Агробизнес 2020“ се осъществи с подкрепата на Пощенска банка и ИНТЕРНАЦИОНАЛ Хотел Казино & Тауър Суитс. Институционални партньори: Agro Hub, Национална асоциация на зърнопроизводителите, Национална асоциация на младите фермери в България, Аграрен университет - Пловдив. Медийни партньори: Bloomberg TV Bulgaria, Dnes.bg, Trafficnews.bg, Agri.bg, Sinor.bg, AGRO TV, Agro.bg, Nivabg.com, Plovdiv-online.com, AgroPlovdiv.bg, GustoNews.bg, PlovdivskiNovini.bg. ", "date": "2019.11.19", "title": "С 5% ще бъде намален бюджетът на Общата селскостопанска политика"}
{"url": "https://www.dnes.bg/rusia/2019/11/19/jiva-ili-myrtva-misteriozno-izchezna-jurnalistka-v-moskva.430118", "text": "За мистериозно изчезване на редактор от информационна агенция \"Интерфакс\" съобщава bTV, позовавайки се на Би Би Си. Според изданието Маргарита Игнатова, която е изчезнала в Москва, може би е убита.\r\nЖурналистката излязла в неделя сутринта и оттогава не е известно къде е. Близките й нямат връзка с нея.\r\nНеин колега обяснил, че не се е появявала на работа и не се е свързвала с никого. Майката на Маргарита Игнатова е съобщила, че дъщеря й няма как да дойде на работа, понеже не е в дома си и тя не знае къде е.\r\nПредполага се, че в неделя изчезналата журналистка е отишла на църква и не се е прибирала.\r\n ", "date": "2019.11.19", "title": "Жива или мъртва? Мистериозно изчезна журналистка в Москва"}
{"url": "https://www.dnes.bg/stranata/2019/11/19/vmro-npo-ta-opitvat-da-syzdadat-makedonsko-malcinstvo-u-nas.430120", "text": "Вицепремиерът Красимир Каракачанов подаде сигнал до главния прокурор за опити за създаване на македонско малцинство в България, съобщават от пресцентъра на ВМРО.\n\n \n\r\n„Опасната дейност се извършва от две НПО-та, регистрирани в Благоевград, които имат заложени в уставите си цели и задачи, сходни със забранената у нас партия \"ОМО – Илинден – ПИРИН\". Сред учредителите на едното сдружение фигурират и имена от ръководството на въпросната противоконституционна организация“, пише още в позицията на патриотите. \n\r\nЗаместник министър-председателя по обществен ред и сигурност Красимир Каракачанов е решил да поиска от главния прокурор прекратяване регистрацията на двете сдружения -  „Гражданско сдружение за защита на основни индивидуални човешки права“ и „Антични македонци“. Такава възможност има съгласно разпоредбите на чл. 13 от Закона за юридическите лица с нестопанска цел.\n                    \n                    \n                \n                \n                \n                \r\nНПО-тата са регистрирани в Благоевград в периода от началото на месец август. В мотивите за учредяване им учредителите са заявили, че ще осъществяват дейност за подкрепа в различни насоки на \"македонското малцинство\" в Република България. И двете сдружения са регистрирани за извършване на дейност в частна полза.\n\r\nВ мотивите на сигнала Красимир Каракачанов посочва поотделно причините за двете сдружения, като основните са опасни сходства с дейността, извършвана преди години от забранената с решение на КС „ОМО – Илинден – ПИРИН“, опасни пропагандни дейности, които открито водят към сепаратизъм и извършване на процеси по формиране на малцинство, което е в противовес с Конституцията на Република България.", "date": "2019.11.19", "title": "ВМРО: НПО-та опитват да създадат македонско малцинство у нас "}
{"url": "https://www.dnes.bg/teatar/2019/11/19/jena-bez-znachenie-v-teatyr-bylgarska-armiia.430115", "text": "\"Жена без значение\" излиза на сцената на театър \"Българска армия\". На 21 и 22 ноември са премиерните спектакли на пиесата по едноименното произведение на Оскар Уайлд, съобщиха от трупата.\r\n\"Ако се запитаме с какво Оскар Уайлд продължава да привлича публиката, която пълни театралните зали, сигурно можем да дадем най-различни отговори\", казва режисьорът Стоян Радев. \"Всеки човек иска да изповяда преживяното, което се утаява в него, продължава той. Може да го направи в църква, при психоаналитик или в приятелска компания. Театърът предлага и друга възможност - да се изповядаш и пречистиш през текста на пиесата. И когато го произнасяш или работиш над него, и когато го слушаш в салона\".\r\n                    \n                    \n                \n                \n                \n                За да има текстът пречистваща сила, трябва авторът му да е изстрадал неговия смисъл, да е превърнал стила му в своя житейска мяра, да се е осмелил да рискува докрай в истината, защитавайки я с най-острия бръснач - този на ироничния смях, смята режисьорът.\r\nСпоред него животът на Оскар Уайлд доказва правото му да говори и не случайно думите му се превръщат в лични откровения за читатели и зрители.\r\nОскар Уайлд пише \"Жена без значение\" през 1893 г., по молба на актьора Хърбърт Три, мениджър на \"Хаймаркет тиатър\". Първото представление е имало голям успех, макар авторът да бил освиркан на поклона, заради фразата, че \"Англия се е изтегнала, като прокажена\".\r\nДействието на пиесата се развива в имението на лейди Хънстънтън (в ролята - Елена Райнова), където по време на аристократичен прием високопоставеният лорд Илингуърт (Иван Радоев) прави предложение на един младеж със скромно потекло, да стане негов личен секретар. Новината радва както самия Джерълд Арбътнът (Ясен Атанасов), така и цялата знатна компания, сред която и младата американка Мис Хестър Уърсли (Евелин Костова), която с възгледите си за морала и ценностите ярко се отличава сред снобското общество на високопоставените аристократи.\r\nПоявата на Мисис Арбътнът (Анастасия Ингилизова), която не разрешава синът й да приеме поканата на лорд Илингуърт, променя веселия тон на вечерта. В поредица от емоционални сблъсъци постепенно се разкрива причината за нейния отказ.\r\nТемата за морала и честността попада в контекста на едно толерантно към пороците, богато общество, представено от персонажи като сър Джон Понтифракт и Лейди Понтифракт (Георги Къркеланов и Радосвета Василева), мисис Алънби (Гергана Плетньова) и лейди Стътфийлд (Луизабел Николова), архидякон Добъни (Иван Налбантов).\r\nПреводът на пиесата е на Красимира Тодорова, сценографията - на Никола Тороманов, костюмите - на Елис Вели.", "date": "2019.11.19", "title": "\"Жена без значение\" в театър \"Българска армия\""}
{"url": "https://www.dnes.bg/notifikacii/2019/11/19/syd-v-moskva-ostavi-us-shpionin-zad-reshetkite-do-dekemvri.430109", "text": "Московски съд призна за законно решението на по-ниска инстанция да бъде удължен до декември предварителният арест на американеца Пол Уилан, обвинен от Русия в шпионаж, предаде ТАСС.\r\n\r\nАпелативната жалба срещу тази мярка на бившия морски пехотинец, задържан миналия декември в руската столица, бе разгледана при закрити врати, тъй като делото съдържа данни, представляващи държавна тайна, посочва агенцията.\n\n\n\r\n\r\nЧетирийсет и деветгодишният Уилан, който има и други гражданства, отхвърля обвиненията, при все че според Москва е заловен на местопрестъплението. Той твърди, че делото срещу него е политически мотивирано.\r\n\r\nАко бъде признат за виновен, Уилан ще получи присъда до 20 години затвор.", "date": "2019.11.19", "title": "Съд в Москва остави US шпионин зад решетките до декември"}
{"url": "https://www.dnes.bg/stranata/2019/11/19/3000-snegorini-v-gotovnost-da-chistiat-20-000-km-pytishta-ot-utre.430114", "text": "Зимното поддържане на пътищата започва от утре. Със заповед на председателя на Управителния съвет на Агенция \"Пътна инфраструктура\" /АПИ/ Георги Терзийски от 20 ноември поддържането на републиканската пътна мрежа ще бъде за зимен период, съобщиха от пътната агенция.\r\nАПИ призовава шофьорите, ако досега не са подготвили автомобилите за пътуване при зимни условия, да го направят, тъй като от следващата седмица се очаква застудяване и по високопланинските райони е възможно дъждовете да преминават в сняг.\r\nВ поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. Към момента по опорните пунктове са близо 1800 машини.\r\n                    \n                    \n                \n                \n                \n                В края на октомври АПИ е проверила готовността на пътноподдържащите фирмите за предстоящия зимен сезон 2019/2020.\r\nОсигурени са над 83 хил. т сол, 112 хил. т пясък, 3 340 т химически материали за обработване на пътната настилка на републиканските пътища, за да се осигури безопасното пътуване на шофьорите. Пътноподдържащите фирми продължават с доставките за предстоящия зимен сезон.\r\nНа директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.\r\nНеобходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри.\r\nВсички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ Ц www.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.\r\n ", "date": "2019.11.19", "title": "3000 снегорини в готовност да чистят 20 000 км пътища от утре"}
{"url": "https://www.dnes.bg/stranata/2019/11/19/prostrelianiiat-v-burgas-kriminalno-proiaven-mesten.430119", "text": "Мъжът, който беше намерен прострелян в землището на кв. \"Долно Езерово\", е криминално проявен. \n\n\r\nСамоличността му е установена, той е от Бургас, съобщиха от полицията.\r\nОгнестрелната рана е в областта на гръдния му кош. Сигналът за открития труп бе получен около 18.00 часа вчера.\r\nКъм момента са задържани две лица, чиято съпричастност към престъплението е е в процес на изясняване. Задържаните са съпрузи. Работи се по няколко версии, включително спор за пари.\r\nПредприети са множество процесуално-следствените действия, сред които огледи, разпити, експертизи и др.\r\nРаботата по изясняване на случая продължава, като действията по разследването се наблюдават от Окръжна прокуратура - Бургас.\r\n ", "date": "2019.11.19", "title": "Простреляният в Бургас - криминално проявен, местен"}
{"url": "https://www.dnes.bg/sofia/2019/11/19/s-25-dka-porasna-novata-gora-na-sofiia-v-kv-suhodol.430117", "text": "\"Новата гора на София\" е пораснала с още 25 декара за две седмици, съобщиха от Столична община.\r\nПрез този уикенд се включиха над 430 доброволци, които засадиха 16 декара от гората. Новата гора на София се намира в кв. \"Суходол“, в близост до рекултивираното депо за битви отпадъци и ще заема площ от 225 дка, от които вече е засадена повече от половината.\r\nС доброволчески труд напредваме с бързи темпове в изграждането на зеления филтър на София, съобщават от общината.\n\r\nТази събота и неделя отново ще садим. Атмосферните условия все още са добри и позволяват да се извършват залесителни дейности. Ако времето се задържи така, залесителният сезон ще продължи до 1 декември.\r\n                    \n                    \n                \n                \n                \n                Специално откритата временна автобусна линия № 56А  ще отвежда желаещите до  терена за залесяване.\r\nАвтобусите тръгват от спирка \"Вардар\" при метеостанцията в 10:00 ч. и  ще се движат в интервал от 1 час. Последният автобус от гората към града е в 16:30 ч.\r\nНа терен са осигурени ръкавици и лопати, както и достатъчно фиданки. За улеснение на доброволците експерти от ОП ''Управление на общински земи и гори''  помагат със съвети за залесителните дейности.", "date": "2019.11.19", "title": "С 25 дка порасна \"Новата гора на София\" в кв. \"Суходол\""}
{"url": "https://www.dnes.bg/usa/2019/11/19/erdogan-pred-trymp-niama-da-se-otkajem-ot-ruskite-s-400.430116", "text": "Невъзможно е Анкара да се откаже от руските зенитно-ракетни системи (ЗРС) С-400. Това е казал турският президент Реджеп Таийп Ердоган на американския си колега Доналд Тръмп, предава ТАСС.\n\r\n\"Обяснихме на Тръмп, че Турция няма да отстъпи по въпроса за С-400. Казах на Тръмп как Турция бе доведена до покупката на системите С-400 и той призна, че имаме право\", заяви турският лидер в хода на изказване в Анкара.\n\n\n\r\nОсвен това Ердоган подчерта, че по време на срещата с Тръмп в САЩ той му е казал: \"Ако разногласията (със САЩ) за доставката на изтребителите F-35 продължат, то Турция ще бъде принудена да задоволи своите потребности от другаде“.\n                    \n                    \n                \n                \n                \n                \r\nПрез септември 2017 г. Руската Федерация обяви сключването на договор с Турция за доставка на С-400 на стойност 2,5 млрд. долара. Споразумението предполага частичен трансфер на производствени технологии на турската страна. Първите доставки започнаха на 12 юли, пише \"Фокус\".\n\r\nСАЩ и НАТО активно се противопоставят на придобиването на С-400 от Турция.\n\r\nНа 17 юли говорителка на Белия Дом в писмено изявление съобщи, че решението  на републиката да придобие руската система за ПВО прави невъзможно тя да продължи да участва в американската програма за изтребители от пето поколение F-35.", "date": "2019.11.19", "title": "Ердоган пред Тръмп: Няма да се откажем от руските С-400!"}
{"url": "https://www.dnes.bg/business/2019/11/19/regiocom-i-eurowings-startirat-nov-proekt-zaedno.430131", "text": "От януари 2020 г. немската компания regiocom за обслужване на клиенти и IT-системи ще работи съвместно с дъщерната фирма на Lufthansa - Eurowings.\n\r\n\"Радвам се, че успяхме да привлечем една толкова важна авиокомпания да бъде наш партньор\" – сподели Дирк Моритц, директор на snt-regiocom.\n\r\nДвеста и десет дестинации в 60 държави, 180 самолета и милиони туристи ще бъдат поети от офиса на regiocom в София. По случай откриването на проекта се отварят десетки нови работни позиции.\n\r\nПървото обучение за служителите ще стартира през декември 2019 г., като клиентите на авиокомпанията ще бъдат обслужвани на немски и английски език. Основните задачи включват обработка на запитвания относно самолетни резервации, информация за полети и багаж, чекиране и предлагане на услугите на Eurowings. От голямо значение е професионалното, компетентно и насочено към нуждите на клиента обслужване. Специалисти по език и продажби ще съпътстват процеса и ще работят за постоянното усъвършенстване на ключовите компетенции на служителите.\"Вече имаме голям опит в сферата на обслужването на клиенти – това показват резултатите от проектите ни с Deutsche Telekom и mobilcom-debitel. Горда съм с филиала ни в София. Нашият трети проект за три години! Благодаря на всички колеги!– добави Яна Людеритц, управител на regiocom за България.\n                    \n                    \n                \n                \n                \n                \r\nКампанията за кандидатстване за свободните позицци по проект Eurowings започва от ноември 2019. Информация за актуалните обяви ще намерите на кариерната страница karriere.regiocom.com/bulgarien/\r\n\n\r\n", "date": "2019.11.19", "title": "regiocom и Eurowings стартират нов проект заедно"}
{"url": "https://www.dnes.bg/obshtestvo/2019/11/19/luksyt-wc-15-u-nas-niamat-vytreshna-toaletnata-v-germaniia-pod-1.430122", "text": "Цели 15,3% от българите нямат вътрешна тоалетна в жилищата си.  \n\r\nПо този показател България е изпреварена единствено от Румъния, където повече от един на всеки четирима румънци (или 27,7%) е живеел в домакинство без вътрешна тоалетна. Това са данните на Евростат за 2018-а година и са по повод на днешния Световен ден на тоалетната - 19 ноември. предаде БНР. \n\n Приблизително 2,1% от хората в Европейския съюз са живеели в жилище без собствена вътрешна тоалетна. \n\r\nТова представлява намаление с 1,2 процентни пункта в сравнение с 2010 година, когато 3,3% от европейците имаха подобен жилищен дискомфорт. \n\r\nГодина по-рано  - през 2017-а г., 16,7% от българското население е обитавало жилища без вътрешна тоалетна, докато през 2010-а година този процент е бил цели 24,6 или близо една четвърт от българите.\n                    \n                    \n                \n                \n                \n                \r\nСлед Румъния и България в тази печална класация се намират балтийските републики Литва (10,6% от населението без вътрешна тоалетна), Латвия (9,9%) и Естония (5,3%).\n\r\nЗа разлика от тях делът на жилищата без тоалетна е под 1% в 19 държави-членки на ЕС, с най-ниски процентни близо до нулата в Германия, Люксембург, Холандия и Швеция.\n\r\n ", "date": "2019.11.19", "title": "Луксът WC - 15% у нас нямат вътрешна тоалетната, в Германия -  под 1%"}
{"url": "https://www.dnes.bg/politika/2019/11/19/ninova-ot-post-ne-se-otkazva-ne-bila-prichinata-za-problemite-na-bsp.430067", "text": "Въпреки критиките на вътрешната опозиция в БСП, лидерът на партията Корнелия Нинова е категорична, че няма да си подаде оставката. \n\n Според нея неприятностите в левицата са вследствие на промяната, която започна в редиците на Столетницата преди 3 години. \n\r\n\"Промяната, която ограничи мандатите на народните представители. Избрахме председателят да бъде избиран пряко от всички членове на партията, а не от определен кръг в БСП. Ограничихме председателя с два мандата. Целият този процес на промяна и на обновление с нови лица доведе до тези вътрешнопартийни тревоги в БСП\", коментира тя пред Нова тв.\n\r\n\"Не отхвърлям лидерския въпрос като изключително важен, тъй като именно той беше поставен в писмото, в алтернативния доклад, като единствения начин за разрешаване на всички проблеми в партията. В него бяха изредени оценки, проблеми и т.н. и накрая се казва, че всичко това може да бъде решено, ако сменим Корнелия Нинова. Следователно на някого в главата стои лидерският въпрос и всички въпроси вътре в партията могат да бъдат решени, само ако ме няма мен\", посочи още тя.\n                    \n                    \n                \n                \n                \n                \r\n\"Тези 50 човека, които ми поискаха оставката се оказаха 21. Оказа се, че вътре има имена на колеги, чиито имена са ползвани, а те не знаят за това. Т.е. това е фалшива новина\", каза Нинова.", "date": "2019.11.19", "title": "Нинова от пост не се отказва, не била причината за проблемите на БСП "}
{"url": "https://www.dnes.bg/usa/2019/11/19/lekariat-na-trymp-niama-ostri-zdravoslovni-problemi.430065", "text": "Президентът на САЩ Доналд Тръмп не страда от остри здравословни проблеми. Прегледът, на който той се подложи в събота, беше рутинен, заяви неговият лекар, цитиран от световните агенции.\r\n\"Въпреки някои спекулации, президентът не е изпитвал болки в гърдите, нито е бил преглеждан или лекуван за спешни проблеми\", заяви личният лекар на Тръмп, Шон Конли от американските военноморски сили.\r\nПрезидентът на САЩ \"не беше подложен на специализирани кардиологични или неврологични прегледи\", подчерта Конли. Той уточни, че прегледът е бил рутинен и част от рутинните грижи, които се полагат за държавния глава през цялата година.\r\nТой не съобщи много подробности за здравето на Тръмп, но каза, че холестеролът му е 165 милиграма на децилитър, което е в рамките на оптималните стойности, предаде БТА, позовавайки се на Асошиейтед прес.\r\n                    \n                    \n                \n                \n                \n                Неочакваното посещение на президента на САЩ във военната болница \"Уолтър Рийд\" предизвика спекулации в социалните мрежи, защото се състоя месеци по-рано от времето, когато по принцип се извършват годишните му медицински прегледи, отбелязва Ройтерс.", "date": "2019.11.19", "title": "Лекарят на Тръмп: Няма остри здравословни проблеми"}
{"url": "https://www.dnes.bg/sofia/2019/11/19/chasti-ot-centyra-na-sofiia-ostavat-na-suho-v-chetvyrtyk.430072", "text": "От 23:00 часа на 20 ноември 2019 г. (сряда) до 04:00 часа на 21 ноември 2019г. (четвъртък), във връзка с извършване на тест на налягането във водопроводната мрежа по бул. \"Патриарх Евтимий\" и ул. \"Христо Белчев\" Център, се налага спиране на водоподаването на клиентите на \"Софийска вода”, живеещи в района на:\r\nбул. \"Витоша\", бул. \"Цар Освободител\",  ул. \"Александър Батемберг\" ,ул. \"Алабин\", ул. \"Георги С. Раковски, ул. \"Граф Игнатиев\" и бул. \"Патриарх  Евтимий\".\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. \"Васил Левски\" ъгъла с ул. \"Граф Игнатиев\".\n                    \n                    \n                \n                \n                \n                \r\nНа 20 ноември 2019 г. (сряда), във връзка с извършване на строително-монтажни работи на ул. \"Чумерна\" Център се налага спиране на водоподаването от 09:00 до 18:00 часа на клиентите на \"Софийска вода”, живеещи в района на: ул. \"Чумерна\" от ул. \"Искър\" до ул. \"Росица\"\r\nул. \"Росица\" от бул. \"Васил Левски\" до ул. \"Дунав\"\r\nул. \"Искър\" от бул. \"Васил Левски\" до ул. \"Дунав\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул.\"Чумерна\"№3. \n\r\nНа 20 ноември 2019 г. (сряда), във връзка с монтаж на спирателни кранове на ул. \"Трепетлика\" кв. \"Лозенец\" се налага спиране на водоподаването от 10:00 до 20:30 часа на клиентите на \"Софийска вода”, живеещи в района на:\r\nул. \"Персенк\" от ул. \"Драгалевска\" до ул. \"Плачковица\"\r\nул. \"Трепетлика\" от ул. \"Кричим\" до ул. \"Майор Томпсън\"\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул.\"Трепетлика\" ъгъла с ул. \"Персенк\". \n\r\nНа 20 ноември 2019 г. (сряда), във връзка с подмяна на сградно водопроводно отклоненние до бл. 94 жк. \"Младост\"1 се налага спиране на водоподаването от 09:00 до 17:00 часа на клиентите на \"Софийска вода”, живеещи в района на: бл. 94 вх. А, Б, бл.98, бл. 98А, ул. \"Полк. Георги Янков\" № 17, 8-мо СУ \"Васил Левски\" , Професионален колеж и първа ЧПГ по охрана и сигурност  \"Св. Георги Победоносец\"  на  ул. \"Полк. Георги Янков\" № 3.\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес:пред бл. 94. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.19", "title": "Части от центъра на София остават на сухо в четвъртък"}
{"url": "https://www.dnes.bg/notifikacii/2019/11/19/veche-mesec-shofioryt-ubil-velosipedist-vse-oshte-neizvesten.430076", "text": "Вече измина почти месец от инцидента в близост до столичния стадион \"Локомотив\" в столицата, при който шофьор удари и уби велосипедист. МВР все още не е открил виновника, издирват се очевидци.\r\n\r\nНа 21 октомври, около 8.20 часа, на бул.\"Рожен\", близо до кръстовището с ул.\"Петър Панайотов\", 42-годишният Константин Касабов, който е отивал на работа с колело, е бил блъснат от автомобил.\n\nШофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\", Константин почина от тежките травми. Остави вдовица и две момиченца - сираци.\r\n\r\nОт СДВР апелират хората, станали свидетели на инцидента или разполагащи с информация за водача или за автомобила, да подадат сигнал на тел.: 112, 02/982 0516 и 02/982 0069.", "date": "2019.11.19", "title": "Вече месец: Шофьорът, убил велосипедист, все още неизвестен"}
{"url": "https://www.dnes.bg/muzika-drugi/2019/11/19/shtraus-viena-orkestyr-kani-na-vals-v-ndk.430073", "text": "Легендарният \"Щраус Виена Оркестър\" добавя още два вокални диаманта в колекцията си от солисти за Коледния гала концерт на 1 декември в НДК.\r\nЗвездите на „Волксопер Виена“ Михаел Халвичек и Роман Мартин ще канят дамите на валс под диригентската палка на маестро Райнер Роос. Баритонът с визия на младия Синатра и един от най-популярните австрийски тенори в Азия се присъединяват към грациозната Мириам Портман и пеещият актьор Марко ди Сапиа.\n\r\nБългарската публика ще бъде основен герой в официалното DVD, с което музикалната магия на \"Щраус Виена Оркестър\" ще завладее света през 2020-та. Осем камери, кран и специален робот-камера ще заснемат приказните изпълнения на виртуозите в София. Маестро Роос препоръчва с намигване на гостите и публиката да облекат най-хубавите си рокли и костюми - все пак присъствието им ще се увековечи на дигитален запис, който ще остане за бъдещите поколения!\n                    \n                    \n                \n                \n                \n                \r\nЕпичните си истории по тънката струна в празничната програма ще разказва концертмайсторът на \"Щраус Виена Оркестър\" и втора водеща цигулка на „Волксопер Виена“ Урсула Грайф. Австрийската сензация ще се включи в тричасовото приключение с 300-годишен инструмент, който е най-скъпата й вещ и е застрахован за шестцифрена сума. Грайф стартира кариерата си във Volksoper, с чиито репертоар обикаля света още преди да е навршила 25.\n\r\nНа официална церемония в президентския дворец Хофбург във Виена, \"Щраус Виена Оркестър\" е признат за част от културното наследство на Австрия от бившият президент на Австрия д-р Хайнц Фишер. Оркестърът обикаля свeтa с едничката цел да разпространява и популяризира наследството на  династията Щраус.\n\r\nНачалото е 19:00 часа, а билети можете да закупите на касите на НДК, онлайн в системата на eventim.bg или в търговската им мрежа.", "date": "2019.11.19", "title": "Щраус Виена Оркестър кани на валс в НДК"}
{"url": "https://www.dnes.bg/zvezdi/2019/11/19/jenite-vyv-fermata-gladni-za-meso-hvanaha-bradvite.430079", "text": "Веганската диета, която бе наложена във \"Фермата\" не се оказа по силите на участниците и гладът лека-полека достигна своя пик. Гладните фермери не се посвениха да подгонят животните в двора, а жените се оказаха по-зависими от месото.\r\n\r\n\"Аз винаги най-много мрънкам да ядем месо, често подтиквам останалите да колят животните. Редно е да се заема лично с тази работа\", заяви домакинята Красимира.\r\n\r\nТя хвана секирата, а Велислава държеше на дръвника осъдената на смърт пуйка. \r\n\r\nОцелялата в последния двубой футболистка призна, че трудно издържа при гледка на кръв, но гладът за месо се оказа по-силен и асистира на Красимира.\r\n\r\nВили описа смъртта й като най-отвратително си преживяване в шоуто, докато Краси остана хладнокръвна. ", "date": "2019.11.19", "title": "Жените във \"Фермата\" гладни за месо, хванаха брадвите"}
{"url": "https://www.dnes.bg/world/2019/11/19/15-zaginaha-pri-ekzploziia-na-mina-v-kitai.430075", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         15 души загинаха в северната китайска провинция Шанси след газова експлозия в мина. Още девет души са ранени от експлозията, която е станала в понеделник следобед, предаде Bulgaria ON AIR. \r\n\r\n35 миньори са работили под земята, когато се е случил взривът, като само 11 са успели да избягат.\r\n\r\nРанените миньори са в стабилно състояние, а властите разследват причината за експлозията.", "date": "2019.11.19", "title": "15 загинаха при екзплозия на мина в Китай"}
{"url": "https://www.dnes.bg/sofia/2019/11/19/oprovergavat-dannite-na-airbg-za-mrysniia-vyzduh-v-sofiia.430080", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        От AirBg.Info отчетоха опасно замърсяване на въздуха в София. Тази сутрин отново гъста мъгла \"захлупи\" столицата.\n\n\"Нормата за азотен диоксид е 200 микрограма - това е средна часова норма. Тя не трябва да бъде повишавана повече от 18 пъти. В момента стойностите за азотен диоксид в столицата са около 60 микрограма\", каза в ефира на \"България сутрин\" главният експерт в Изпълнителната агенция по околната среда Тодорка Петкова.\n\r\nTя обясни, че ако в рамките на час осреднената стойност е над 200 микрограма, може да се говори за превишени нива.\n\r\n\"В последния месец няма превишени норми за азотен диоксид по средната часова норма. Няма място за притеснение у хората. В годишен аспект на 2 или 3 места е привишена норма, в София има 2 превишения за цялата година\", увери Тодорка Петкова в ефира на .\n                    \n                    \n                \n                \n                \n                \r\nПеткова обясни, че средногодишната норма, която е 40 микрограма, не е превишавана в последните 3 години.\n\r\n\"Последните 4 дни има единични превишения на нормата за фини прахови частичи, но те са незначителни. Говорим за районите \"Павлово\", \"Надежда\" и \"Хиподрума\". Това замърсяване по принцип е със сезонен характер\", каза още Петкова.", "date": "2019.11.19", "title": "Опровергават данните на AirBg за мръсния въздух в София "}
{"url": "https://www.dnes.bg/obshtestvo/2019/11/19/zaradi-mizeriiata-semeistvo-na-kosym-da-zagubi-decata-si.430082", "text": "Семейство е на косъм да загуби децата си заради мизерия в дома, който обитават. То е 9-членно и е без ток от 3 месеца. Условия в дома им са повече от потресаващи.\n\r\nЗапочнат е вече ремонт. Подът и таванът имат спешна нужда от ремонт. Трябва да се оправят стените, електрическата инсталация. Трябва да се сменят и електроуредите. Семейство е в това положение от 1994 година, когато са пострадали при тежки наводнения.\n\r\n\"Поддържам малко с ремонти, но не мога повече, нямам средства. Работя на две места, съпругата ми е настанена в белодробната болница в София. Дъщеря ми получава пенсия. Аз взимам заплата 600 лв. Като ходя да работя частно получавам допълнително средства - около 900 лв.\", разказва бащата на децата пред Нова тв.\n                    \n                    \n                \n                \n                \n                \r\n\"Три месеца сме без ток, защото жена ми влезе в болница и всички пари отиват за нея. Тя не е здравноосигурена и всичко се плаща\", допълва той. \n\r\nОт доброволческата инициатива на Лео Кадели \"Приятели, помагайте\" са започнали ремонти по къщата.\n\r\n\"Аз също съм от семейство със седем деца и сигурно и заради това така ме грабна случаят\", призна той. \n\r\n\"Няма нужда от думи. Продължаваме по правилата, благодарение на добрите хора.  От 3 месеца нямат ток. Когато постъпи сигнала при мен, дойдох да проверя. Момиченцето рисуваше на тъмно в единия ъгъл. Стана ми абсолютно болно, до един час вече светеше лампата. Платихме тока и купихме хранителни продукти. От тогава организацията е на лице\", споделя доброволецът Лео Кадели.\n\r\nРемонтът трябва да бъде завършен след 2 седмици.\n\r\nДоброволци ще учат децата на труд, за да могат сами да изкарват прехраната си. \n\r\n\"Има една приказка в България – не дай рибата на гладния, а го научи да си я лови\", каза Лео.\n\r\nСемейството има две пълнолетни деца – едното живее в София, а другото в Ихтиман. \n\r\nПет от децата са непълнолетни и ходят на училище. \n\r\nТърсят се още доброволци, които да помогнат със средства и с труд.\n\r\nОсновната организация ще бъде на 30 ноември и на 1 декември.", "date": "2019.11.19", "title": "Заради мизерията семейство на косъм да загуби децата си"}
{"url": "https://www.dnes.bg/health/2019/11/19/pacientite-s-ocenki-za-bolnicite-no-ne-i-za-medicinskite-griji.430070", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пациентите ще могат да оценяват болничните заведения - добра или лоша е болницата. Това ще става с онлайн въпросник, а идеята е на Центъра за защита правата в здравеопазването. \n\r\n\"Направихме този сайт с идеята и да има обективна оценка от страна на пациента. Той е изграден върху три основни направления - безопасност на болницата, правата на пациента в болницата и битовите условия, и екипите в лечебното заведение\", каза в студиото на \"България сутрин\" председателят на сдружение \"Дара хелп\" Невена Манолова.\n\r\nОбщо 10 са въпросите, на които пациентите могат да отговарят.\n\r\n\"Основното, което присъства в сайтовете на болниците, са битовите условия. А всъщност дори не всички болници имат електронна страница\", коментира Манолова.\n                    \n                    \n                \n                \n                \n                \r\nТя обясни, че оценката на сайта не е медицинска, а субективно мнение.\n\r\n\"Един от най-важните въпроси в сайта е: \"Препоръчвате ли тази болница?\". Искам да наблегна, че ние не оценяваме медицинската дейност и качеството ѝ\", заяви Невена Манолова в ефира на .", "date": "2019.11.19", "title": "Пациентите с оценки за болниците, но не и за медицинските грижи"}
{"url": "https://www.dnes.bg/notifikacii/2019/11/19/otkriha-trup-na-prostrelian-v-gyrdite-myj-v-burgas.430087", "text": "Труп на млад мъж, който е прострелян в гърдите, е открит в Бургас, съобщиха от МВР.\r\n\r\nСигналът за зловещата находка е подаден вчера, 18 ноември, около 18:00 часа във Второ Районно управление на града. Трупът е намерен в землището на кв. \"Долно Езерово\", пише агенция \"Фокус\". \r\n\r\nРайонът е бил отцепен, извършен е щателен оглед на местопроизшествието. Констатирано, че тялото на мъжа е с огнестрелна рана в областта на гръдния кош. Засега не е установена самоличността му.\r\n\r\nТрупът е откаран за аутопсия в отделение \"Съдебна медицина\" към УМБАЛ – Бургас.\r\n\r\nПо образуваното досъдбено производство са назначени множество експертизи. \r\n ", "date": "2019.11.19", "title": "Откриха труп на прострелян в гърдите мъж в Бургас"}
{"url": "https://www.dnes.bg/eu/2019/11/19/evroparlamentyt-ne-uspia-da-uvelichi-biudjeta-na-es-za-2020-g.430077", "text": "Европейският парламент не успя да договори по-висок бюджет на ЕС за 2020 г в приключилите рано тази сутрин преговори със страните членки. Така разходите на Съюза за догодина остават в размера, предложен от Европейската комисия - 153,6 млрд.евро. Леко са завишени само планираните резерви в случай на нужда. \n\nПреговорите започнаха още в петък, но страните не успяха да се споразумеят и те бяха подновени в понеделник. \n\r\nМалко след 1 ч сутринта българско време парламентът и страните членки съобщиха, че са постигнали компромис. \n\r\nПланираните разходи на ЕС включват и вноска от Обединеното кралство, което планира да излезе от Съюза до 31 януари. Въпреки това в споразумението за напускане, което все още предстои да бъде ратифицирано от британския и от Европейския парламент, е предвидено Лондон да продължи да внася своя дан към бюджета. Британските бенефициенти ще продължат да бъдат финансирани по европейски проекти.\n                    \n                    \n                \n                \n                \n                \r\nБюджетът за 2020 г е по-голям с 3,4% от тазгодишния, тъй като се очаква в Брюксел да пристигнат повече фактури за осребряване. Догодина е последната година на настоящите европрограми и повече проекти са в завършваща фаза и трябва да бъдат платени. Заделен е и резерв от €1.5 милиард за непредвидени разходи.\n\r\nВъпреки, че не успяха да постигнат желаното от тях увеличаване на бюджета с 5,5 милиарда евро, евродепутатите все пак предотвратиха намаление на разходите с половин милиард, което беше желание на страните членки. \n\r\nТака в следващия европейски бюджет ще има 500 млн.повече за борба с климатичните промени и 50 млн.в плюс за студентската програма за обмен “Еразъм”. С 24 млн.евро е увеличена програмата за младежка заетост.\n\r\nЕвропейският парламент ще приеме бюджета следващата седмица. 93% от парите отиват за финансиране на европейски програми, 7 на сто са за издръжка на европейските институции.", "date": "2019.11.19", "title": "Европарламентът не успя да увеличи бюджета на ЕС за 2020 г. "}
{"url": "https://www.dnes.bg/cars/2019/11/19/koi-e-avtomobilyt-na-godinata-spored-damite.430084", "text": "По време на автосалона в Дубай бяха обявени победителите в конкурса \"Световен автомобил на годината\" (Women’s World Car of the Year 2019). Дамите определиха за №1 Mazda3.\n\r\nОбщо 41 експерти от 32 държави участваха в гласуването, като то трябваше да избере най-добрите автомобили в 6 категории: Urban (градски автомобил), Family (семеен), Green (електромобил), Luxury (луксозен), Performance (спортен), а също така и SUV (кросоувъри/всъдеходи). \n\r\nЕто ги победителите и финалистите:\n\r\nUrban - Kia XCeed, Renault Clio, Skoda Skala\n\r\nFamily - Mazda3, Toyota Corolla, BMW 3-Series\n\r\nGreen - Kia Soul EV, Audi e-tron, Tesla Model 3\n\r\nLuxury - BMW 8-Series, Porsche Cayenne Coupe, BMW X7\n                    \n                    \n                \n                \n                \n                \r\nPerformance - Porsche 911, Mercedes-AMG A35/45, Toyota GR Supra\n\r\nSUV - Range Rover Evoque, Citroen C5 Aircross, Lexus UX\r\n", "date": "2019.11.19", "title": "Кой е автомобилът на годината според дамите? "}
{"url": "https://www.dnes.bg/obshtestvo/2019/11/19/bylgarskite-rabotnici-masovo-pretovareni-i-bolni.430074", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Предложението на управляващата коалиция първият ден от болничните да не се заплаща, за да се намали броя на фалшивите такива, стана причина за масово недоволство.\n\n\n\r\n\"Съгласни сме на тази начална стъпка, защото тя е облекчаване на работодателите. Първият ден все пак също е разход. Всички работодателски организации настояваме и трите дни да не се плащат от работодателите. Според нас най-добрият вариант е те да се плащат от Държавното обществено осигуряване\", коментира Любомир Левичаров от Българската търговско-промишлена палата.\n\r\nСпоред него ще има хора, които ще са губещи, но проблемът с фиктивните болнични бил голям. \n                    \n                    \n                \n                \n                \n                \r\n\"Предлагаме мярката да е за една година, за да се направи една оценка на въздействието и за работодателите, и за държавата как ще въздейства този процес, и тогава да се разгледа отново\", допълни той в студиото на \"България сутрин\".\r\n \r\nФинансистът Мика Зайкова контрира, че този проблем няма да се разреши по такъв начин.\n\r\n\"Това е въпрос на контрол и криминализация на деянието\", заяви тя в ефира на . \n\r\nСпоред нея българският работник е болен и претоварен. По нейни думи българите получавали най-ниските заплати и нямали достъп до качествено здравеопазване. \n\r\nИ двамата гости в студиото са на мнение, че трябва да се упражнява контрол за да се намалят случаите на фалшиви болнични. \n\r\nЛевичаров пък допълни, че е редно държавата да поеме плащането на болничните, защото работодателите плащат осигуровките.", "date": "2019.11.19", "title": "Българските работници - масово претоварени и болни"}
{"url": "https://www.dnes.bg/politika/2019/11/19/krachka-nazad-borisov-tvyrd-pyrviiat-den-ot-bolnichnite-ostava-platen.430092", "text": "Предложението първият ден от болничните да не се плаща няма да бъде внесено в Народното събрание, съобщи премиерът Бойко Борисов, който днес направи обход на Габрово.\r\nТой отсече, че трябва да се спрат всякакви спекулации и попита журналистите къде са видели такива промени в законодателството.\n\r\nПрез миналата седмица стана ясно, че управляващите са готови на тази крачка, защото имало много злоупотреби  с болничните. Според финансовия министър Владислав Горанов наетите взимали фалшиви болнични и отивали на почивка за няколко дни в Северна Гърция. \n\n\n\n\r\nРаботодателите също веднага застанаха зад идеята, но синдикатите предупредиха, че стигне ли се дотам, ще организират национален протест. \n                    \n                    \n                \n                \n                \n                \r\n\"Това, което синдикатите знаят, е, че ще обсъждаме този въпрос на Тристранката. До този момент не само че няма входирано предложение, но няма и да има. Не може да проверяваме дали всеки е болен\", отсече днес Борисов, цитиран от \"\". \n\r\nТой обеща, че темата въобще няма да стигне обсъждане в парламента. \n\r\n\"Прави са хората, няма да го входираме, защото не може да наказваме истински болните хора и те да си плащат първия ден от болничните\", коментира премиерът. \n\r\n\"Ще обсъждаме в Тристанката темата за болничните и фалшивите ТЕЛК-ове. Ще видите, че ако бяхме приели такова предложение, гръцките хотелиери щяха да протестират повече от синдикатите\", добави той.\r\nМинистър-председателят коментира избора на Иван Гешев за главен прокурор и отказа правителството да издигне кандидат.\n\r\n\"Дали ако Дани Кирилов беше издигнал кандидат и го бяха избрали, когато той повдига обвинения на кмет от БСП, дали щяха да го приемат с чиста монета. Виждате какво лицемерие. Не се хванах в капана. Изцяло сме стъпили на професионалните качества на Гешев. Ние не го избираме за булка. Колкото го познават другите, толкова и аз. С Христо Иванов така променихме закона, че прокурорите да си избират прокурори, съдиите - съдии\", разясни Борисов.", "date": "2019.11.19", "title": "Крачка назад, Борисов твърд: Първият ден от болничните остава платен "}
{"url": "https://www.dnes.bg/dnes-te-kazaha/2019/11/19/19-11-2019.430094", "text": "ова, което синдикатите знаят, е, че ще обсъждаме този въпрос на Тристранката. До този момент не само че няма има входирано предложение, но няма и да има. Не може да проверяваме дали всеки е болен!Премиерът Бойко Борисов за предложението да отпадне плащането за първия ден болнични. ", "date": "2019.11.19", "title": "19.11.2019"}
{"url": "https://www.dnes.bg/index/2019/11/19/sasht-s-nova-poziciia-izraelskite-selishta-na-zapadniia-briag-sa-zakonni.430054", "text": "САЩ вече не смятат, че израелските селища на Западния бряг на река Йордан нарушават международното право, заяви на пресконференция днес държавният секретар Майк Помпейо.\r\n\"Администрацията на президента Доналд Тръмп преразгледа подхода на администрацията на президента Барак Обама към еврейските селища. Строителството на израелски граждански селища на Западния бряг не представлява нарушение на международното право\", каза Помпейо, цитиран от световните агенции.\n\n\n\n\r\nДържавният секретар на САЩ добави, че с тази промяна на позицията си Вашингтон \"увеличава вероятността за мир\", отбелязва ДПА. Според Помпейо тази стъпка отговаря на \"фактите на терена\" и дава шанс на израелци и палестинци \"да се срещнат и да намерят политическо решение на този продължаващ безкрайно проблем\".\r\n                \n                \n                Политиката на предишния президент Барак Обама не е допринесла за напредък към мира, отбеляза държавният секретар.\r\nДействията на САЩ не предполагат какъв ще бъде статутът на Западния бряг в евентуалното бъдещо мирно споразумение за решаване на конфликта, подчерта Помпейо.\r\nДосегашната американска политика се основаваше на юридическа позиция на Държавния департамент от 1978 г., според която създаването на колонии в тези територии \"не съответства на международното право\", припомня АФП. Помпейо обаче отбеляза, че изявленията на Вашингтон са били непоследователни и САЩ са заели категорична позиция едва през 2016 година, предаде ТАСС.\r\nПосолството на САЩ в Ерусалим издаде предупреждение за пътуващите американски граждани в Ерусалим, Западния бряг и ивицата Газа малко след като държавният секретар Майк Помпейо обяви, че Вашингтон смекчава позицията си към израелските селища, предаде Ройтерс.\r\n\"Посолството на САЩ съветва гражданите на САЩ, намиращи се във или планиращи да пътуват в или през Ерусалим, Западния бряг или ивицата Газа да поддържат висока стрепен на бдителност\" поради \"сегашната обстановка\", се казва в изявлението. \"Лица и групи, противопоставящи се на неотдавнашното изявление на държавния секретар, може да вземат на прицел американски правителствени обекти, граждани на САЩ или тяхна частна собственост\", добавя посолството.\r\nИзраелският премиер Бенямин Нетаняху приветства позицията на САЩ.\r\nТова решение \"е отражение на една историческа истина - че евреите не са чуждестранни колонизатори\" на Западния бряг, заяви Нетаняху. Той подчерта, че самото име юдеи произлиза от \"народа на Юдея\". Юдея и Самария е библейското име, което Израел използва за обозначаване на Западния бряг на река Йордан, припомня АФП.\r\nИзявлението на Помпейо беше осъдено от палестинската страна още преди  той да го произнесе, отбелязва Ройтерс. Ханан Ашрауи, палестински  преговарящ и член на изпълнителния комитет на Организацията за  освобождение на Палестина, заяви в Туитър преди пресконференцията, че  позицията на САЩ е \"нов удар по международното право, справедливост и  мир\".\r\nПалестинската автономия порица позицията на САЩ. Вашингтон \"няма  квалификацията или правото да променя разпоредбите на международното  право и не може да узаконява израелските колонии\", се казва в изявление  за медиите, публикувано от Набил Абу Рудейна, говорител на палестинското  президентство. (БТА)", "date": "2019.11.19", "title": "САЩ с нова позиция: Израелските селища на Западния бряг са законни!"}
{"url": "https://www.dnes.bg/stranata/2019/11/19/20-deca-sa-v-mbal-iambol-sys-simptomi-na-hranitelno-natraviane.430059", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Двадесет деца са приети късно снощи в болница в Ямбол със симптоми на хранително отравяне. Те са на възраст между 7 и 12 години, всички са от ямболското село Хаджидимитрово.\n\r\nОколо 22 ч. снощи, с остри коремни болки и многократно повръщане в „Спешно отделение“ на многопрофилната болница „Св. Пантелеймон“ в Ямбол пристигат повече от 20 деца. Децата са приети в „Инфекциозно отделение“, съобщава\r\nСимптомите започнали след прибиране от училище, разказа родител на 8-годишно момченце. \r\nВсички деца са от ямболското село Хаджидимитрово, а учат в съседното село Дражево.\r\n                    \n                    \n                \n                \n                \n                В училищния стол яли десерт с нишесте и пиле с каша. Според родители, именно храната вкарала децата в болница. \n\r\nЕдна фирма доставя храната за над 1000 ученици във всички 10 училища на територията на община Тунджа. \n\r\nОбластната дирекция по безопасност на храните и Регионалната здравна инспекция проверяват дали храната в училищния стол е причина за натравянето.", "date": "2019.11.19", "title": "20 деца са в МБАЛ-Ямбол със симптоми на хранително натравяне"}
{"url": "https://www.dnes.bg/sofia/2019/11/19/mrysen-vyzduhyt-v-sofiia-kolko-vreden-e-azotniiat-dioksid.430057", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Опасно замърсяване на въздуха в София с азотен диоксид. Това установиха измерванията на мрежата от доброволци AirBG.Info през изминалата седмица. От Изпълнителната агенция по околна среда опровергаха данните.\n\r\nДва пъти над нормата е нивото на азотен диоксид в София според данните на AirBG INFO. При допустима средна годишна концентрация от 40 мкг/куб. м. за месец октомври в центъра на София са отчетени средни нива от 70-80 мкг/куб.м. \n\r\nДържавата е на друго мнение. Според Изпълнителната агенция по околна среда превишение няма. \n\n\r\n\"Имаме само епизодични случаи на превишаване на азотен диоксид, така че той не е проблем за замърсяването в цялата страна включително и за София\", коментира директорът на \"Мониторинг и оценка на околната среда\" Валери Серафимов.\n                    \n                    \n                \n                \n                \n                \r\n\"Азотният двуокис е газ, той прониква освен в дихателните пътища и в кръвоносната система и оттам води до подобни промени и в кръвонсните съдове, с което се увеличава вероятността за сърдечно-съдови инциденти и всички други съдови заболявания\", обясни пулмологът Александър Симидчиев пред \n\r\nАзотният диоксид е причина още за белодробна болест, астма и бронхит.  Да избегнем вредите от азотния оксид оказва се е невъзможно. \n\r\n\"Краткосрочни хватки няма, това, което можем да направим, е да искаме политика в областта, не политика, а политики, които да ограничават възможността да се генерират такива вредни газове\", смята Симидчиев.\n\r\nДържавната агенция и неправителствената организация мерят с различни уреди - изпълнителната агенция има шест станции, а от AirBG.Info поставят 30 дифузионни тръби на ключови места в града. \n\r\n\"Слагаме ги веднъж в месеца на 30 места в София, зад пътни знаци, на дървета, на места където има по-голямо струпване на хора\", обясни Стефан Димитров от AirBG.Info.\n\r\nФактите са красноречиви, колкото по-голям е трафикът, толкова по-високи са и стойностите на азот във въздуха, който дишаме. \n\r\nНай-голямо замърсяване в София от AirBG.Info отчитат в района на Орлов мост, където държавата няма измервателен уред.", "date": "2019.11.19", "title": "Мръсен въздухът в София: Колко вреден е азотният диоксид?"}
{"url": "https://www.dnes.bg/notifikacii/2019/11/19/es-vs-sasht-izraelskata-zaselnicheska-deinost-e-nezakonna.430055", "text": "Европейският съюз заяви, че продължава да смята израелската заселническа дейност в окупирани палестински територии за незаконна според международното право, предадоха световните агенции.\r\n\"ЕС призовава Израел да прекрати всякаква заселническа дейност, съгласно задълженията си като окупираща сила\", се казва в публикувано снощи изявление на върховния представител на ЕС по външната политика и сигурността Федерика Могерини, цитирано от Франс прес.\r\n\"Всяка колонизационна дейност е незаконна от гледна точка на международното право и компрометира приложимостта на решението с две държави и перспективите за траен мир, както подчертава резолюция 2334 на Съвета за сигурност на ООН\", подчерта тя.\r\n                \n                \n                \"ЕС ще продължи да подкрепя подновяването на конструктивен дипломатически процес с цел достигането на решение, предвиждащо създаването на две държави, единственото реалистично средство\" за постигането на целите и на двете страни, добави Могерини.\r\nЕвропейската външна министърка заяви това след като Вашингтон на практика подкрепи правото на Израел да строи еврейски селища на окупирания Западен бряг, отбелязва Ройтерс.\r\nПозицията на Русия към въпроса за строежа на израелски селища на Западния бряг остава непроменена, заяви руското външно министерство след като снощи държавният секретар на САЩ Майк Помпейо заяви, че Вашингтон вече не ги смята за незаконни, предаде ТАСС.\r\n\"Руската позиция по този въпрос не се е променила\", подчерта представител на външното министерство.\r\nРусия смята, че е необходимо комплексно политическо решение на израелско-палестинския конфликт на основа на решението с две държави в границите от 1967 година. Външното министерство в Москва неведнъж е заявявало, че единственият начин за решаване на противоречията между страните са преките преговори, припомня БТА.\r\nЙорданският външен министър Айман ас Сафади предупреди, че промяната на позицията на САЩ за израелските селища на Западния бряг може да има \"опасни последствия\" за перспективите за подновяването на мирния процес в Близкия изток, предаде Ройтерс.\r\nАс Сафади заяви в Туитър, че еврейските селища на Западния бряг са незаконни и премахват перспективите за решението с две държави, при което Израел трябва да съществува редом с палестинска държава. Според арабски страни това е единственият начин за разрешаване на десетилетния арабско-израелски конфликт.", "date": "2019.11.19", "title": "ЕС vs САЩ: Израелската заселническа дейност е незаконна"}
{"url": "https://www.dnes.bg/politika/2019/11/19/kamerite-za-tol-taksi-shte-slediat-i-cisternite-s-goriva.430058", "text": "Системата за контрол при плащането на тол такси от камионите ще бъде използвана от Агенция “Митници” за следене на цистерните с горива, съобщава “Труд”.\r\nКамионите над 3,5 тона ще плащат тол такси на базата на изминато разстояние. Затова на магистралите, както и на другите пътища, обхванати от тол системата, се поставят специални рамки. Те снимат всеки преминаващ камион и измерват тежестта му.\r\nОсвен това камионите ще имат маршрутна карта, GPS тракер или бордово устройство, чрез които ще се засича изминатото разстояние. Тази информация ще бъде използвана от Агенция “Митници” при контрола върху горивата като вече се работи в тази посока и се правят тестове за получаване на данните в реално време.\n                    \n                    \n                \n                \n                \n                \r\nЧрез използване на информацията от тол системата митничарите ще може да засичат дали подадените данни за превоз за гориво от данъчен склад до търговски обект съвпадат с реалното тегло на цистерната, която се движи по магистралата.\r\nОсвен това при отчитане на теглото на цистерната в началото и в края на маршрута ще се засича дали някъде по пътя нелегално не е разтоварено част от горивото. Възможен е и друг вариант – по документи цялото гориво да е разтоварено, а системата за тол таксите да отчете, че цистерната все още превозва определено количество и вероятно се движи към някой нелегален пункт за зареждане.\n\r\nАгенция “Митници” предстои да разшири и възможностите на модула “Пътни такси и разрешителен режим” (ПТРР) в информационната си система. При влизане на камиони в страната камери ще снимат номерата им и автоматично ще ги вкарват в системата, за да се провери дали са платили пътни такси.\r\nОсвен това в информационния модул ПТРР ще се събират данни за превозваните стоки и собствениците на камионите. Това ще позволи на митничарите бързо да откриват подозрителни курсове на камиони на една и съща фирма.", "date": "2019.11.19", "title": "Камерите за тол такси ще следят и цистерните с горива"}
{"url": "https://www.dnes.bg/world/2019/11/19/es-sys-sporazumenie-za-biudjeta-za-2020-godina.430061", "text": "ЕС постигна споразумение за бюджета си за 2020 г., предаде ДПА, ц цитирайки дипломати и евродепутати.\r\nПредставители на правителствата на 28-те страни членки и депутати се споразумяха снощи за 153,6 милиарда евро разходи за догодина. Допълнителни средства ще бъдат отпуснати за борбата с климатичните промени, с безработицата сред младежите и за дигитализацията.\r\nСредствата за подкрепа на Турция като страна кандидат за членство в ЕС са намалени с около 85 милиона евро в сравнение с първоначалните планове, заяви евродепутатката Моника Холмайер.\r\nПредвид ситуацията в страната в области като върховенството на закона и свобода на медиите, средства ще бъдат отпускани само за гражданското общество, сирийските бежанци и по програмата \"Еразъм\". (БТА)", "date": "2019.11.19", "title": "ЕС със споразумение за бюджета за 2020 година"}
{"url": "https://www.dnes.bg/sofia/2019/11/19/54-evro-kv-m-e-naemyt-na-vodeshtite-tyrgovski-ulici-v-sofiia.430060", "text": "Силната активност на наемателите и ограничените възможности за  разрастване са причини за продължаващия ръст на наемите в моловете. През  второто тримесечие на 2019 г. средният наем на първокласна площ във  водещите търговски центрове в София достигна 36 евро/кв.м, а на водещите  търговски улици – 54 евро/кв.м, показват данни на консултантска  компания на пазара на имоти.\r\nТенденцията е към плавно покачване на  цените и през следващите тримесечия. \r\nАктивният  наемен пазар доведе и до спад на дела на незаетите площи в София от 9%  на 7%. Прогнозата на експертите е понижението да продължи в краткосрочен  план, пише \"Труд\".\r\nОткриването на нов търговски център и разширението на вече  опериращи доведе до рекордна наемна активност в търговските центрове  през първата половина на 2019 г. За периода в моловете в страната са  отворили врати над 60 хил. кв.м нови търговски площи, което е рекорд за  последните пет години, показват данни на консултантската компания.\r\n                    \n                    \n                \n                \n                \n                “На  фона на относително спокойния пазар на търговски площи през последните  години, първото полугодие на 2019 г. беше изключително като нови  откривания. Без появата на нови големи проекти обаче едва ли ще видим  подобна активност през следващите години”, коментира Иван Граматиков,  мениджър “Търговски площи” в компанията.\r\nАнализът на експертите  показва, че с навлизането на пазара в по-зряла фаза София и големите  градове вече са наситени с площи в търговски центрове. Нови проекти  излизат все по-рядко и наемният пазар е движен най-вече от размествания и  обновяване на миксовете от наематели във вече работещите.\r\nСегашната  вълна от нови откривания бе благоприятна и за наемателите, тъй като  даде възможност на бързо разрастващи се брандове да увеличават  присъствието си на пазара.", "date": "2019.11.19", "title": "54 евро/кв.м е наемът на водещите търговски улици в София"}
{"url": "https://www.dnes.bg/snimka-na-denia/2019/11/19/vremeto-dnes-oblachno-i-myglivo-v-nizinite.430062", "text": "Времето във вторник ще е облачно, в низините и по поречието на Дунав ще се задържи мъгливо.\r\nПреди обяд след временно намаление на облачността, главно над планинските райони, от запад тя отново ще се увеличи.\r\nЩе духа слаб вятър от изток-югоизток. Максималните температури ще са предимно между 13° и 18°, по-ниски в местата с трайна мъгла. Атмосферното налягане ще се задържи малко по-високо от средното за месеца.\r\nНад Черноморието облачността ще е значителна, на места видимостта ще е намалена. Ще духа слаб вятър от изток-югоизток. Максимални температури на въздуха между 16° и 18°. Температурата на морската вода е 17-18°. Вълнението на морето ще е 2-3 бала.\r\nНад планините ще преобладава слънчево време, но след обяд облачността ще се увеличи. Ще духа слаб до умерен южен вятър. Максимална температура на 1200 метра около 12°, на 2000 метра – около 6°.", "date": "2019.11.19", "title": "Времето днес: Облачно и мъгливо в низините"}
{"url": "https://www.dnes.bg/obshtestvo/2019/11/19/knsb-i-podkrepa-se-sybirat-na-zasedanie-obmisliat-stachka.430064", "text": "Националните стачни комитети на КНСБ и Конфедерация на труда \"Подкрепа\" се събират на заседание. На него ще бъдат обсъдени бъдещите действия на двата синдиката относно предложението на управляващата коалиция първият ден от болничните да не се плаща от работодателите от 1 януари 2020 година и да остава за сметка на работещите.\r\nОчаква се двата синдиката да заявят готовност за обща стачка в края на месеца, ако управляващите не оттеглят предложението си за болничните. Синдикатите искат също така среща с премиера. \r\n\r\nОт \"Подкрепа\" още в края на миналата седмица обявиха намерението си да напуснат тристранния съвет, както и готовност за национален протест.", "date": "2019.11.19", "title": "КНСБ и \"Подкрепа\" се събират на заседание, обмислят стачка"}
{"url": "https://www.dnes.bg/sport/2019/11/19/georgi-dermendjiev-shte-e-na-tegleneto-na-jrebiia-za-barajite.430066", "text": "Селекционерът на националния отбор по футбол Георги Дерменджиев ще присъства на тегленето на жребия в Швейцария за баражите от турнира Лига на нациите. България ще научи своя съперник на 22 ноември, петък, а събитието ще се проведе в Нион, където е централата на УЕФА.\n\r\nНаставникът ще бъде част от делегацията на “лъвовете” в компанията на настоящия президент на централата Михаил Касабов и други представители на администрацията на БФС, пише “Труд”.\n\r\nВеднага след като паднат въпросителните около противника, с който ще спорят нашите за място на финала, от футболния съюз ще стартират преговори за приятелски мач. Той трябва да се играе през февруари и да бъде генерална репетиция за предстоящите важни срещи.\n                    \n                    \n                \n                \n                \n                \r\nАко “трикольорите” спечелят в тези два мача, то те ще си осигурят място сред 24-те финалиста на Евро 2020. Първият бараж е на 26 март. Най-вероятният ни съперник е отбора на Шотландия.\r\nОще за спорт четете в \n\r\n ", "date": "2019.11.19", "title": "Георги Дерменджиев ще е на тегленето на жребия за баражите"}
{"url": "https://www.dnes.bg/world/2019/11/19/pekin-samo-nie-mojem-da-vzemem-resheniia-za-honkong.430063", "text": "Китайският парламент е единствената институция, която може да взема  тълкувателни решения по хонконгската конституция, заяви говорител на  парламентарната комисия по юридически въпроси на Общокитайското събрание  на народните представители, цитиран от Франс прес.\r\n\"Решението на Висшия съд на Хонконг отслабва сериозно управлението на  главния администратор и на правителството на Специалния административен  регион\", според говорителя Цзан Тевей. Вчера  Висшият съд отмени забраната за носене на маски по време на протестите,  наложена миналия месец от хонконгските власти, обявявайки я за  противоречаща на конституцията на града.\r\nВ отговор Цзан заяви, че само Общокитайското събрание на народните  представители може да взема решения дали разпоредбите на хонконгските  власти противоречат на основния закон или не. \"Никоя друга институция  няма правото да дава оценки или да взема решения\", подчерта той.\r\n                    \n                    \n                \n                \n                \n                Главната администраторка на Хонконг призова протестиращите, блокирани в кампуса на университет в Коулун, да се предадат ако искат мирно решение, предаде Франс прес.\r\n\"Тази цел може да бъде постигната само с пълното сътрудничество на протестиращите и особено, разбира се, на бунтуващите се, които трябва да прекратят насилието, да сложат оръжие и да излязат мирно, следвайки инструкциите на полицията\", заяви Кари Лам на първата пресконференция от началото на обсадата на Политехническия университет в неделя.\r\nВ кампуса остават още стотина души, съобщава Асошиейтед прес. Лам съобщи, че 600 души вече са напуснали университетските сгради. 200 от тях не са били навършили 18 години. Останалите 400 са арестувани.\r\nНепълнолетните няма да бъдат арестувани веднага, но може по-късно да им бъдат повдигнати обвинения, уточни главната администраторка.\r\nПо предложение на Лам китайското правителство назначи днес нов началник на полицията на специалния административен регион, предаде ТАСС. Крис Тан встъпи в длъжност днес, заменяйки на поста Лу Вейцун.\r\nВ интервю за в. \"Саут Чайна морнинг пост\" Тан заяви, че силите на реда не могат да сложат край на протестите без активната подкрепа на населението и призова всички да осъдят протестите. Мълчанието и търпимостта \"само подбуждат радикалите да продължават да създават хаос\", подчерта той.\r\nТан добави, че полицията в Хонконг не използва неоправдана сила. Много нейни служители се подлагат на жестоки нападения и използват служебното си оръжие за самозащита, а не за да разпръсват протестиращите, подчерта новият началник на полицията. (БТА)", "date": "2019.11.19", "title": "Пекин: Само ние можем да вземем решения за Хонконг"}
{"url": "https://www.dnes.bg/index/2019/11/19/receptata-dnes-salata-s-riba-ton-i-bob.430040", "text": "\r\n500 г рукола\r\n2 консерви риба тон\r\n1 голяма глава червен лук\r\n300 г сварен боб от консерва\r\n¼ чаша пресен магданоз, ситно нарязан\r\n3 супени лъжици зехтин\r\n2 супени лъжици пресен лимонов сок\r\n½ чаена лъжичка настъргана лимонова коричка\r\n¼ чаена лъжичка сол\r\n¼ чаена лъжичка черен пипер\r\n\r\nОтцедете рибата тон от собствения сос. Отцедете и боба, ако е от консерва. Нарежете магданоза на ситно. Лука може да е нарязан на по-едри полумесеци. Смесете всички съставки в купа за салата. Овкусете с предварително смесените подправки, зехтин и лимонов сок за дресинга.", "date": "2019.11.19", "title": "Рецептата Dnes: Салата с риба тон и боб"}
{"url": "https://www.dnes.bg/obshtestvo/2019/11/19/bylgarinyt-jivee-sredno-74-g-na-posledno-miasto-sme-v-es.430056", "text": "Българите живеят най-късо сред хората в страните от ЕС. У нас средната продължителност на живота е 74,8 години, обявиха от европейската статистическа служба Евростат. Така се нареждаме на последно място в ЕС. Точно преди нас са Латвия (74,9 г.), Румъния (75,3 г.) и Литва (75,8 г.).\n\r\nНавсякъде в Европа жените живеят по-дълго от мъжете. Като у нас разликата е точно седем години. Средната продължителност на живот на мъжете е 71,4 г., а на жените е 78,4 г., показват данните, цитирани от \"Труд\".\n\r\nС развитието на медицината през годините и подобряването на битовите услови животът на хората нараства. През 1960 г. средната продължителност на живота в България е била 69,3 г. За периода от тогава насам живеем средно с 5,5 години повече.\n                    \n                    \n                \n                \n                \n                \r\nНай-дълго живеят хората в богатите страни, както и в тези, които са известни с хубавата си храна и по-спокойния начин на живот, показват данните на Евростат. В Европа най-дълъг е животът на хората в Швейцария и Лихтенщайн – средно по 83,7 години. След тях са Испания с 83,4 г. и Италия с 83,1 г. Хората в тези държави живеят с близо 9 години повече от нас.\n\r\nОказва се, че при изпълнение на плана за постепенно повишаване на пенсионната възраст у нас до 65 години за мъжете и жените, българите ще се радват на пенсията си малко повече от 10 г. (защото продължителността на живота продължава да расте). А в редица страни от ЕС хората ще взимат пенсия над 19 години, или близо два пъти по-дълго време.\n\r\nДоходите в Швейцария и Лихтенщайн са едни от най-високите в Европа. В резултат мъжете там рядко се притесняват за плащането на сметки и издръжката на семейството и живеят най-дълго – средно по 81,6 години. На следващите места са мъжете в Исландия (81,1 г.), Норвегия (81 г.), Италия и Швеция (по 80,6 г.)\n\r\nВ Испания животът върви на по-бавни обороти отколкото в индустриално по-развитите страни. Съответно жените в Испания са на първо място по дълголетие – средно по 86,1 г. След тях са жените в Лихтенщайн (86 г.), Франция и Швейцария (по 85,6 г.) и Италия (85,2 г.).\n\r\nВръзката между продължителността на живота и доходите се потвърждава и от данните на Евростат за най-бедните страни. Най-кратък в Европа е животът в Беларус (74,5 г.), Грузия (73,5 г.) и Украйна (73,3 г.), където доходите са по-ниски от тези в България.", "date": "2019.11.19", "title": "Българинът живее средно 74 г., на последно място сме в ЕС"}
{"url": "https://www.dnes.bg/stranata/2019/11/19/pak-tragediia-na-pytia-dvama-zaginaha-na-am-hemus.430069", "text": "Двама мъже са загинали при катастрофа на автомагистрала \"Хемус\", съобщиха от МВР-Варна. \r\n\r\nИнцидентът е станал тази нощ, около 01:30 часа, в посока Варна на магистралата, малко след ПВ Слънчево. По неизяснени към момента причини, 51-годишен шофьор на \"Мерцедес\" блъска мотоциклет \"Хонда\", след което колата излетяла от платното за движение. Той е загинал на място, а мотористът - на 58 години, е отведен в болница, където по-късно е починал. \r\n\r\nПо случая има образувано досъдебно производство. Изясняват се причините и обстоятелствата около катастрофата.", "date": "2019.11.19", "title": "Пак трагедия на пътя, двама загинаха на АМ \"Хемус\""}
{"url": "https://www.dnes.bg/sofia/2019/11/19/boris-bonev-s-meraci-za-zam-predsedatel-v-stolichniia-os.430068", "text": "Партията, която е спечелила най-много мандати е нормално да има председател на ОС. Да бъда обвиняван във форми на колаборация или подкрепа е абсурдно, ГЕРБ знаят, че не могат да разчитат на моята подкрепа, заяви Борис Бонев, независимият общински съветник в столичния ОС. Така той отговори на въпрос дали е подкрепил кандидатурата на Елен Герджиков за председател на Общинския съвет.\n\n\n\n\n\r\n„Обвиненията, че съм дал гласа си за Елен Герджиков и че съм му осигурил подкрепа, не са верни, понеже ГЕРБ и ВМРО си имаха мнозинство, с или без моя глас, независимо за кого съм го дал”, каза още Борис Бонев пред bTV.\n                    \n                    \n                \n                \n                \n                \r\nНовата власт в София официално встъпи в длъжност. Йорданка Фандъкова зае кметския пост за четвърти път. Клетва положиха и 61 общински съветници, 24-ма районни кметове и 32-ма кметове на кметства.\n\r\nДосегашният председател на Столичния общински съвет Елен Герджиков беше избран за нов мандат.\n\r\nНа въпроса защо не иска да казва за кого е дал гласа си, след като едно от предложенията на \"Спаси София\" беше вотът да е явен, Бонев обясни, че ще работи в новия правилник това да е именно така, но не разкри тайната на вота. И поясни, че когато се промени, ще поиска да заеме зам.-председателското място в Общинския съвет. \n\r\n„Процедурен въпрос е гласуването за председател на Общинския съвет, свързан с конституирането и вършенето на работа на съвета\", коментира Бонев. \n\r\n\"Партията, която е спечелила най-много мандати и е управляваща, е нормално да има председател”, добави още той. \n\r\nТой допълни, че заедно с екипа на \"Спаси София\" са започнали работа с писане на доклади и внасяне на предложения и заяви готовност организацията да бъде много активна.", "date": "2019.11.19", "title": "Борис Бонев с мераци за зам.-председател в столичния ОС"}
{"url": "https://www.dnes.bg/world/2019/11/19/poziciiata-na-sasht-za-izrael-podaryk-ot-trymp-za-netaniahu.430078", "text": "\"Селищата на Израел на Западния бряг не нарушават международното право, казват САЩ\", гласи заглавието на в. \"Ню Йорк таймс\".\n\r\nДържавният секретар на САЩ Майк Помпейо обяви вчера обрата в политиката на САЩ, с който всякакви усилия за постигане на мир може да са обречени. Така се премахва важна бариера пред анексирането на палестинска територия, коментира американският ежедневник.\n\r\nДосега САЩ определяха тези селища като нелегитимни, а палестинците искат Западния бряг за своя бъдеща държава, пише БТА. Тази тяхна цел се подкрепя от ООН, европейските правителства и американските съюзници в Близкия изток, припомня \"Ню Йорк таймс\".\n\n\n                    \n                    \n                \n                \n                \n                \r\nИзявлението на държавния секретар Майк Помпейо е най-новият политически подарък на администрацията на Тръмп за израелския премиер Бенямин Нетаняху, който обеща в две предизборни кампании тази година да работи за анексирането на Западния бряг. Главният му опонент Бени Ганц има срок до утре вечер да събере мнозинство в израелския парламент или ще изгуби шанса си да състави ново правителство, което поражда възможността от произвеждане на парламентарни избори за трети път, отбелязва \"Ню Йорк таймс\".\n\r\nМесец преди встъпването в длъжност на президента Тръмп, Барак Обама, чиято администрация определяше селищата като \"нелегитимни\", стана първият президент на САЩ, който не наложи вето на една от безбройните резолюции на ООН, които ги окачествяват като незаконни. В едно от последните си управленски действия администрацията на Обама се въздържа при гласуване в ООН по текст, наричащ селищата \"явно нарушение на международното право\", което позволи резолюцията да бъде приета, пише в. \"Вашингтон пост\".\n\r\nВ реч, с която обясняваше въздържането, тогавашният държавен секретар на САЩ Джон Кери спомена \"множенето на селища, които са незаконни според самите закони на Израел\", припомня американският ежедневник.\r\nПомпейо каза, че администрацията на Тръмп се връща към политиката от времето на Роналд Рейгън, като посочи, че в интервю от 1981 г. тогавашният президент е заявил, че селищата \"не са незаконни\".\n\r\nВ същото интервю обаче Рейгън казва, че селищата \"не са добра идея\". В неговия мирен план от 1983 г. пише, че \"незабавното приемане на замразяване на селищата от Израел повече от всяко друго действие\" ще подобри перспективите за мир, отбелязва \"Вашингтон пост\".\n\r\nБританският в. \"Гардиън\" обръща внимание, че изявлението на Помпейо е в тон с досегашната политика на Тръмп, която е белязана от редица радикални произраелски решения и отказ от историческата посредническа роля на Вашингтон.\n\r\nАдминистрацията вече призна Ерусалим за столица на Израел и израелския суверенитет над окупираните Голански възвишения. Сегашното й решение е подарък за израелския премиер Бенямин Нетаняху, който се бори за политическото си оцеляване в очакване да разбере дали опонентът му Бени Ганц ще успее да състави коалиционно правителство, отбелязва \"Гардиън\".", "date": "2019.11.19", "title": "Позицията на САЩ за Израел: Подарък от Тръмп за Нетаняху"}
{"url": "https://www.dnes.bg/stranata/2019/11/19/ekshyn-v-planinata-turisti-sreshtnaha-vylci-padnaha-v-propast.430085", "text": "Млади мъже оцеляха по чудо след като близо денонощие бедстваха в Стара планина над Калофер. Те са преживели истински кошмар – срещнали са вълци, паднали са в пропаст и са зъзнели часове наред в река.\n\r\nЕкшънът като на кино се е разиграл в нощта срещу вторник. \n\n\r\nНяколко планински спасители са участвали в акцията по издирването им.\n\r\nМъжете, на 25 и на 26 години, са потеглили от град Калофер към връх Ботев в неделя около обяд в мъгла, влага и вятър. \n\r\nТе са се движили по зимната пътека към върха.\n\r\n\"Тръгнали са към връх Ботев. По пътя, в посока заслон Маринка, до един изоставен трафопост се натъкват на вълци. Панически започват да бягат назад. Така те попадат в улей, който минава през много пресечена местност\", каза  кметът на Калофер Румен Стоянов, който е научил за случилото се от спасителите.\n                    \n                    \n                \n                \n                \n                \r\n\"Единият от тях успява някак да се задържи. Връща се по маркировката и се качва до връх Ботев. Другият полита надолу. За радост, той успява да падне до реката. Тръгва по нея и стига до хижа Рай. Обадил се е оттам и е казал къде точно се намира и нашите спасители са го открили\", каза още той пред Нова тв.\n\r\n\"Другото момче, което е било на Ботев връх, след подаването на сигнала, на другия ден тръгва за хижа Рай. \r\nМинавайки оттам съобщава на хижаря за случилото се. Той информира мен. Аз се свързах със спасителите и тогава той е слязъл при колата си и е разбрал какво се е случило с приятеля му\", разказа Георги Князов от туристическо дружество \"Калофер\".", "date": "2019.11.19", "title": "Екшън в планината: Туристи срещнаха вълци, паднаха в пропаст..."}
{"url": "https://www.dnes.bg/kino/2019/11/19/komediiata-iatagan-nishto-ne-e-kakvoto-e-v-bylgariia.430086", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С привидна усмивка екипът на комедийния филм \"Ятаган\" разкрива тъжната сатира на нашето съвремие, включваща корупция, бюрокрация, шуробаджанащина, медийни манипулации и страх от тероризъм.\n\r\n\r\n\"Тази комедия е по-различна от другите. Нищо не е каквото е в България... Участват много от големите професионалисти, ще видите и Жени Калканджиева, която е черешката на тортата. Не ѝ личи, че няма опит като актриса, бързо навлиза в образите емоционално и всякак\", посочи в \"България сутрин\" режисьорът Андрей Андонов.\r\n\r\nПо думите му това не бил филм, по време на който да чуваш смях постоянно, а забавлявал и увличал публиката като цяло. Снимките продължили 23 дни. \r\n\r\n\"По план лентата ще е в кината на 20 януари\", каза още Андонов пред .", "date": "2019.11.19", "title": "Комедията \"Ятаган\" - \"Нищо не е каквото е в България\""}
{"url": "https://www.dnes.bg/stranata/2019/11/19/vodata-v-pernik-se-gubi-po-trybite-zagubite-sa-ogromni.430071", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вече денонощие Перник е на воден режим. От снощи на такъв минаха също Ловеч и Плевен. Официалната причина за всичко са сухите лято и есен, но хората подозират, че човешки пропуск е довел до кризата в миньорския град. Утре в града ще протестират.\n\n  \n\r\n\"За мен причините са комплексни - природни, инфраструктурни и човешки. Последните месеци нямаше нормални валежи, за да се поддържа нормален баланс. Инфраструктурата във ВиК дружествата, не само в Перник, е стара и амортизирана\", посочи бившият директор на Гражданска защита Андрей Иванов в \"България сутрин\".\n\r\nПо думите му вината за това касае човешкия фактор. Не можело да се борим срещу природата, но в последните 50-60 г. амортизираните участъци, които подлежали на замяна, не били подменяни поради липса на финанси.\n\r\n\"В Перник загубите на вода са огромни и ги плащаме всички ние\", посочи още той за . \n\r\nВсеки язовир има санитарен минимум, под който водата е неизползваема. По думите на Иванов този на водоема в Перник е малко над 2 млн. куб./метра. В момента се лансирала тезата, че обем от около 5 млн. куб./метра вода ще е достатъчен до април. Месечно обаче нужните за водоснабдяване разходват около 1 милион куб./метра вода, което означавало, че след януари-февруари наличният в момента обем може да бъде изчерпан и да се стигне до безводие, ако природата не е благосклонна. \n\r\n\"Всяко ВиК дружество има сондажни кладенци, правени преди 50-60 г., предвидени точно за такива случаи. Има много населени места у нас, които целогодишно са на воден режим\", подчерта още събеседникът.", "date": "2019.11.19", "title": "Водата в Перник се губи по тръбите, загубите са огромни "}
{"url": "https://www.dnes.bg/obshtestvo/2019/11/19/d-r-spaskov-neizplashtaneto-na-pyrviia-den-bolnichen-e-grupovo-nakazanie.430095", "text": "„Невинаги се издават болнични по предназначение. Поради това се решава да се предприеме крачка, която да спре този проблем, но тя е в грешна посока. Крачката е по правилата на т.нар. групово наказание. Това няма да доведе до позитивен резултат.“, каза доц. д-р Спас Спасков, бивш директор на УМБАЛСМ \"Н.И.Пирогов\", в ефира на .\n\n \n\r\nПо думите му този механизъм е изключително неправилен.\n\r\n\"Това е посегателство срещу правата на хората. Все някой трябва да плаща тези болнични. Това са пари, които се преразпределят. Явно те не достигат и се търси механизъм как друг да ги плати\".\n                    \n                    \n                \n                \n                \n                \r\nСпасков говори и за злоупотребата с фалшиви болнични.\n\r\n„След като всички знаем за това, някой трябва да контролира и може да покаже кои са нарушителите. Ако нарушителите бъдат санкционирани, проблемът ще изчезне. Сега не правим нищо, за да изчезне проблемът, а правим групово наказание“.\n\r\nЦелия разговор вижте по . \n\r\n ", "date": "2019.11.19", "title": "Д-р Спасков: Неизплащането на първия ден болничен е групово наказание"}
{"url": "https://www.dnes.bg/stranata/2019/11/19/piian-shofior-bez-knijka-se-vriaza-v-patrulka.430098", "text": "Пиян младеж без книжка удари полицейски автомобил в Хасково, съобщава полицията в града. Инцидентът е станал тази сутрин в 1:50 часа.\n\n\r\n\r\n21-годишно момче от село Спахиево се е движило с леката си кола „Опел“ по улица \"П. Р. Славейков\". Младежът не е спазил пътен знак и е ударил служебен полицейски автомобил на Районно управление-Хасково.\r\n\r\nОт удара колата е с материални щети, леко огънат преден ляв калник и предна лява врата. Водачът е тестван за алкохол, дрегерът е отчел 1,4 промила.\r\n\r\nМладежът е отказал кръвна проба. При справка се оказало, че е неправоспособен и не притежава свидетелство за правоуправление, което довело до задържането му за 24 часа.", "date": "2019.11.19", "title": "Пиян шофьор без книжка се вряза в патрулка "}
{"url": "https://www.dnes.bg/temida/2019/11/19/17-se-ozovaha-v-aresta-za-droga-sled-specakciiata-v-sofiia.430102", "text": "17 души са задържани при наркоакцията в София, която беше проведена вчера. \r\n\r\nГлавният секретар на МВР Ивайло Иванов уточни, че на всички адреси, на които са правени обиски, са намерени наркотици и пари. \n\nГрупата, атакувана при акцията, била наблюдавана от една година.\r\nКато причина за убийството в Бургас разследващите не изключват версия за случайна стрелба. Тяло с огнестрелна рана беше намерено край Долно Езерово. По случая са задържани мъж и жена.\r\nИвайло Иванов, заедно с вътрешния министър Младен Маринов и представители на различни институции дадоха начало на учение, свързано с авария в АЕЦ \"Козлодуй\".\r\nСитуацията симулира изпускане на радиация и задействане на националната система за защита на населението.", "date": "2019.11.19", "title": "17 се озоваха в ареста за дрога след спецакцията в София "}
{"url": "https://www.dnes.bg/obshtestvo/2019/11/19/radev-podpisva-za-geshev-v-obozrim-srok-ne-priema-ultimatumi.430091", "text": "\nПрезидентът Румен Радев заяви, че ще се произнесе \"в обозрим срок\" по процедурата за избор на нов главен прокурор. \nСлед като той върна на Висшия съдебен съвет избора на Иван Гешев за обвинител №1, магистратите отново избраха заместника на Сотир Цацаров за негов наследник.\r\nПо Конституция президентът не може да откаже назначаването на главен прокурор при повторно направено предложение.\r\nУлтиматуми не приемам от никого, заяви обаче днес Радев. Той допълни, че не е човек, който протака и използва \"различни машинации\", но отговорът на всички въпроси бил в Конституцията, която трябвало да се чете внимателно.\r\n                    \n                    \n                \n                \n                \n                Радев каза още, че в тази процедура и той се обърнал с настояване към ВСС, \"което те не изпълниха по най-добрия начин\".\r\nПрезидентът и върховен главнокомандващ на Въоръжените сили присъства на празника на Сухопътните войски, който беше отбелязан тържествено във Военната академия.\r\nТой заяви, че е оптимист за най-многочисления вид въоръжени сили, защото там има истински лидери и командири, прекрасни специалисти и отдаден личен състав.\n\r\nПрезидентът изрази убеждението си, че изоставането в процеса на модернизация на Сухопътните войски ще бъде преодоляно и напомни, че винаги е настоявал модернизацията на трите вида въоръжени сили да тече едновременно като най-добър и балансиран подход. \r\nТой посочи, че тя означава преди всичко трансформация на подготовката, въвеждането на по-малки системи и технологии, въоръжение, но с ключово значение в една операция.\r\nСпоред него основният проблем е неокомплектоваността с личен състав и трябва да се възстановят привлекателността и достойнството на военната професия.", "date": "2019.11.19", "title": "Радев подписва за Гешев в \"обозрим срок\", не приема ултиматуми"}
{"url": "https://www.dnes.bg/zvezdi/2019/11/19/maili-sairys-pak-ostana-bez-gadje.430099", "text": "Майли Сайръс и Коди Симпсън може да са се разделили. Певицата е решила да прекрати връзката с 22-годишния австралийски певец, тъй като искала да се фокусира над себе си, но двамата искали да останат приятели и има шанс в бъдеще да се съберат.\r\n\"Те си взимат почивка, но искат да останат приятели. Майли каза, че просто има нужда да се фокусира над себе си\", твърди източник на \"RadarOnline.com\".\r\n \r\nЗа връзката между Майли и Коди се разбра през октомври. Тогава В Instagram се появи клипче, на което се вижда как звездата на \"Дисни\" и австралиецът са в ресторант в Ел Ей и хапват суши. После двамата се целували.\r\n \r\nИнтересното е, че Симпсън и Сайръс бяха близки приятели няколко години преди да станат двойка.\r\n \r\n", "date": "2019.11.19", "title": "Майли Сайръс пак остана без гадже"}
{"url": "https://www.dnes.bg/world/2019/11/19/nevidimiiat-sidni-pojari-i-mygla-obviha-grada-v-pelena.430088", "text": "\nСидни потъна днес в дебела отровна мъгла, подхранвана от пушека от пожарите, които бушуват по източното крайбрежие на Австралия петък, предаде Франс прес.\n\r\nЗамърсяването на въздуха в града стигна \"опасни нива\", сочат официални съобщения, според които концентрацията на фини прахови частици е достигнала в някои квартали 186 на милион - сравнима с тази в индийската столица Делхи. На местните жители е препоръчано по възможност да не излизат навън.\n\n\n\r\nПо обяд мъглата започна да се разсейва, но според метеоролозите вечерта отново ще се сгъсти.\n\r\nСмята се, че фините частици дразнят дихателните органи и влошават сърдечните и белодробните заболявания, каза Ричард Брум от здравните власти в югоизточния щат Нов Южен Уелс.\n                    \n                    \n                \n                \n                \n                \r\nМъглата в щатската столица Сидни се дължи до голяма степен на дима на гигантския пожар, вилнеещ в два национални парка на стотина километра северозападно от града.\n\r\nПламъците бушуват от няколко дни и са изгорели вече близо 140 000 хектара савана.\n\r\nШестима души са загинали и стотина къщи - разрушени, при пожари в щатите Нов Южен Уелс и Куинсланд от началото на пожароопасния сезон през септември. \n\r\nОчакват се повишени температури - до 40 градуса по Целзий, силни ветрове и намалена влажност на въздуха, което увеличава риска от нови пожари утре.\n\r\nНад 110 огнища на пожари все още са активни. Пламъците са обхванали повече от един милион хектара растителност.", "date": "2019.11.19", "title": "Невидимият Сидни: Пожари и мъгла обвиха града в пелена"}
{"url": "https://www.dnes.bg/world/2019/11/19/chestit-den-na-toaletnata-60-ot-zemlianite-niamat-takava.430090", "text": "С резолюция на Общото събрание на ООН датата 19 ноември е обявена за Световен ден на тоалетната, който е призван да фокусира вниманието върху проблемите на хората, които нямат достъп до санитарно-технически средства, съобщава ТАСС, цитирана от БТА.\n\n\n\r\nИнициативата беше лансирана и утвърдена на проведената през 2001 година в Сингапур Международна конференция, посветена на тази тема. На 19 ноември беше взето решение за създаването на Световната организация на тоалетната.\r\n\n                    \n                    \n                \n                \n                \n                \r\nВсяка година Денят на тоалетната е посветен на дадена тема. През 2019 година мотото е \"Да не изоставяме никого\", като идеята е никой да не бъде лишен от достъп до безопасни тоалетни.\n\r\nОт ООН отбелязват, че близо 60 процента от световното население / около 4,2 милиарда души/ или нямат тоалетни вкъщи, или че те не са оборудвани с канализация. Достъп до основни санитарни условия имат 74 процента от населението на Земята /5,5 милиарда души/.\n\r\nВ световен мащаб около 80 процента от фекалните води попадат обратно в екосистемите без каквато и да било обработка или вторично използване. Едва 39 процента от глобалното население /около 2,9 милиарда души/са обезпечени с адекватното санитарно обслужване, при което фекалните води подлежат на безопасна обработка.\n\r\nПо данни на ООН подобряването на санитарното обслужване заедно с осигуряването на безопасна питейна вода, може да предотврати в планетарен мащаб всяка година около 842 хиляди смъртни случая.\n\r\nЕдна трета от училищата по света не са оборудвани с тоалетни. Около 900 милиона ученици нямат възможност дори да си измият ръцете, след ползването на тоалетна.\n\r\nИсторическа справка ни връща 2600 години пр.Хр., когато е била използвана първата седяща тоалетна от шумерска кралица. В Древен Египет свидетелства за съществуването на седящи тоалетни е имало от 2100 г. пр.Хр. В Древна Индия канализация е съществувала още през третото хилядолетие пр.Хр., а двуетажни и триетажни къщи в Мохенджо Даро са имали отделни помещения за тоалетна. Първите обществени тоалетни са се появили в Древния Рим в периода на управлението на император Веспасиан /69-79 година/. Негов е изразът \"Парите не миришат\", след като е взимал такса от тях, постъпваща в бюджета.", "date": "2019.11.19", "title": "Честит ден на тоалетната, 60 % от земляните нямат такава! "}
{"url": "https://www.dnes.bg/world/2019/11/19/hvanaha-oshte-edin-trafikant-vyv-vietnam-prekarval-hora-kym-germaniia.430096", "text": "Виетнамската полиция задържа мъж за опит за трафик на хора към Германия, съобщиха вчера виетнамските държавни медии, цитирани от ДПА.\n\r\nЗадържането става на фона на продължаващата кампания срещу трафика на хора в азиатската държава вследствие на смъртта на 39 виетнамски мигранти в хладилен камион във Великобритания.\n\r\nЗадържаният 55-годишен Нгуен Мин Кам произхожда от същата провинция Ха Тин в централен Виетнам, от която са повечето жертви от трагедията миналия месец в Есекс, пише БТА.\n\n\n\r\nКам е разследван за организиране и посредничество на незаконна имиграция на виетнамци към Германия, според местния вестник \"ВнЕкспрес\".\n                    \n                    \n                \n                \n                \n                \r\nЗа арестуваният мъж, който по-рано е работил в Германия, се твърди, че е искал по 1000 долара на човек за прехвърляне на виетнамци към Европа чрез използване на туристически визи.\n\r\nТе първо трябвало да пътуват до Азербайджан преди да бъдат прехвърлени в Европа. Никой от тях обаче на стигнал до Германия. Те издали Кам на полицията, след като били депортирани от Азербайджан, според информация на вестника.\n\r\nМеждувременно опечалените семейства на 39-те жертви, намерени в хладилен камион в британското графство Есекс на 23 октомври, бяха уведомени, че сами ще трябва да покрият разходите по връщането на телата на близките им във Виетнам.\n\r\nЗаместник-председателят на народния комитет на окръг Кан Лок в провинция Ха Тин, откъдето са повечето от жертвите, съобщи, че нито Великобритания, нито Виетнам могат да поемат разходите по репатрирането.\n\r\nСтотици виетнамци стават жертва на трафик към Великобритания всяка година, според неправителствени организации, посочва ДПА.", "date": "2019.11.19", "title": "Хванаха още един трафикант във Виетнам, прекарвал хора към Германия"}
{"url": "https://www.dnes.bg/notifikacii/2019/11/19/globa-ot-200-evro-za-hvyrlen-fas-v-briuksel.430106", "text": "Хвърлянето на цигарен фас по улиците на Брюксел може да ви струва 200 евро. Толкова е глобата за това нарушение в белгийската столица, която влиза в сила от 1 януари. Санкцията се увеличава четири пъти спрямо сегашният размер от 50 евро.\n\r\nПричината според новата отговорничка на общината за чистотата Зубида Джелаб е, че фасовете не само цапат града, но и замърсяват реките и моретата. 30% от отпадъците, събирани от метачите на улиците в Брюксел, са фасове на цигари.\n\r\nБелгийското кметство среща трудности да събира угарките, тъй като метящите машини не успяват да ги захванат, когато настилките са мокри. Затова общината е решила да намали броя на хората, които хвърлят фасовете си на улиците и по тротоарите.\n                \n                \n                \r\nЦелта на глобата е не да се събират пари от нарушителите, а да бъдат информирани гражданите, че хвърлянето на угарки е нарушение, казва Джелаб пред обществената телевизия VRT.\n\r\nОбщината ще увеличи и броя на инспекторите, които ще санкционират недисциплинираните пушачи. Полицията също има право да налага санкции за нарушаване на обществения ред, но минималната глоба от униформен е 250 евро.\n\r\nОт дни в града започна информационна кампания, която да напомни на жителите и на туристите, че замърсяването на улиците с фасове е нарушение, подлежащо на глоба. Плакати, информиращи за новите санкции са окачени из целия град, а на централната туристическа атракция - \"Гран плас\", са поставени подвижни пепелници, в които пушачите да изхвърлят угарките си.", "date": "2019.11.19", "title": "Глоба от 200 евро за хвърлен фас в Брюксел"}
{"url": "https://www.dnes.bg/muzika/2019/11/19/chastica-ot-teb-novata-pesen-na-iavi-s-misiia-za-donorstvoto.430093", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Със силно послание и желание да подпомогне инициативата за донорство на органи Явор Велчев-Яви направи песента си \"Частица от теб\". Клипът към парчето е и режисьорски дебют на Веси Бонева.\n\r\n\"В момента сме в комуникация с Министерството на здравеопазването, Изпълнителната агенция по медицински надзор и Нов български университет. Тези институции са организатори на кампанията \"Да! За живот!\", която е свързана с насърчаване на донорството. Това е нещо изключително важно, защото \"частица от нас\" може да помогне на някой да се върне към живота\", каза изпълнителят в студиото на \"България сутрин\".\n                    \n                    \n                \n                \n                \n                \r\nТой бил поразен от едно от изображенията в изложбата на кампанията, която е разположена край НДК.\n\r\n\"Песента вече беше готова и аз реших, че трябва да се свържа с тези хора за инициативата. Музиката е само и единствено мисия и послание, за да се стига до аудиторията\", сподели Яви в ефира на \n\r\nСпоред него артистът носи много голяма отговорност как може да повлияе на аудиторията.\n\r\n\"Много вярвам във Веси Бонева, избрах тя да бъде режисьор на клипа. Знам каква сърдечност влага тя във всичко, което прави. Тя се справи блестящо, много се зарадва\", обясни Яви.", "date": "2019.11.19", "title": "\"Частица от теб\" - новата песен на Яви с мисия за донорството"}
{"url": "https://www.dnes.bg/notifikacii/2019/11/19/iadosan-ot-silna-muzika-myj-nahlu-s-motorna-rezachka-v-krychma.430127", "text": "Мъж от петричко село влезе в ресторант с моторна резачка и заплаши  музикантите, които се грижили за доброто настроение на гостите му. \r\n\r\nСлучката се разиграла в понеделник около 1.30 часа, съобщи Нова тв.\r\n\r\nМъжът е бил силно подразнен от силната музика и решил да демонстрира, че може да създаде повече шум.\r\n\r\nЗа целта той взел резачката и влязъл в заведението. \r\n\r\nСлед като заплашил музикантите, скъсал панталона на собственика на ресторанта с веригата на уреда.\r\n\r\nЗаради случката той е осъден да плати глоба в размер на 100 лева. Решението е на Районен съд - Петрич.\r\n\r\n\r\n\r\n\r\n ", "date": "2019.11.19", "title": "Ядосан от силна музика мъж нахлу с моторна резачка в кръчма "}
{"url": "https://www.dnes.bg/science/2019/11/19/predstaviha-karta-na-saturnoviia-spytnik-titan.430123", "text": "Учени представиха първата глобална геоложка карта на скритата зад мъглива атмосфера сатурнова луна Титан, осеяна с обширни равнини, дюни от замръзнала органична материя, езера от течен метан и планини, хвърляйки светлина върху екзотичен свят и потенциален кандидат за търсенето на живот отвъд Земята, съобщават Ройтерс и Франс прес.\n\r\nКартата е изготвена на базата на радарни, инфрачервени и други данни, събрани от сондата \"Касини\", която изследваше планетата Сатурн и спътниците й от 2004 до 2017 г.\r\nТитан, чийто диаметър е 5150 километра, е вторият най-голям спътник в Слънчевата система след юпитеровия Ганимед, пише БТА. \n\r\nОрганичната материя - въглеродни съединения, които са важна предпоставка за развитието на живи организми, играе водеща роля на Титан.\n                    \n                    \n                \n                \n                \n                \r\n\"Органичната материя е ключова за възможността за живот на Титан, който според мнозина от нас би се развил в течния воден океан под ледената кора на спътника\", казва ръководителката на изследването Розали Лопес от Лабораторията за реактивно движение на НАСА в Пасадена, Калифорния.\n\r\n\"Хидроложкия цикъл\" на сатурновата луна с течни въглеводороди, които падат под формата на дъжд, текат през повърхността и се изпаряват обратно в атмосферата, е сравним с водния цикъл на Земята.\n\r\nВалежите са повсеместни на Титан, но екваториалните региони на спътника са по-сухи от полярните. Равнините и дюните, покриващи съответно 65 процента и 17 процента от повърхността, са доминиращи характеристики на средните ширини и екватора.\n\r\nТитан е единственото място освен Земята с басейни в течно състояние на повърхността. Основната характеристика на полярните региони на спътника са езерата и моретата от метан. На Земята метанът е газ, но на Титан е в течна форма заради мразовития климат.\r\nНа места сатурновата луна е осеяна с хълмисти и планински райони, които съставляват 14 процента от повърхността й.\n\r\nГеоложката карта на Титан е изготвена седем години преди старта на планираната мисия \"Дрегънфлай\" на НАСА. В рамките й към спътника ще бъде изпратен дрон, който да изследва химията и годността за живот. По план \"Дрегънфлай\" трябва да бъде изстрелян през 2026 г. и да пристигне на Титан през 2034 г.", "date": "2019.11.19", "title": "Представиха карта на сатурновия спътник Титан "}
{"url": "https://www.dnes.bg/notifikacii/2019/11/19/otpuskat-ni-63-mln-evro-za-1-4-blok-na-aec-kozlodui.430124", "text": "Има индикация, че за България ще бъдат отпуснати 63 млн. евро за извеждане от експлоатация на блокове 1-4 на АЕЦ \"Козлодуй\" за следващия програмен период 2021-2027 г.\r\n\"Ние ще се справим с финансирането на тази програма за извеждане на малките блокове до 2030 г.\", коментира зам.-изпълнителният директор с ресор \"Финанси, администрация и сигурност\" на ДП РАО Маргарита Коркинова в отговор на журналистически въпрос на брифинг след семинара на предприятието днес в София.\r\nПо последната оценка недостигът на средства за програмата за извеждане на експлоатация на блокове 1-4 от АЕЦ \"Козлодуй\" до 2030 г. е 91 млн. евро.\r\nМаргарита Коркинова изтъкна, че българското съфинансиране се спазва от около 31-32 процента годишно от общите разходи. \"Засега нямаме проблеми във финансирането на тези дейности\", уточни тя. Освен това България изключително пестеливо изразходва средства за тези дейности, предаде БТА.\r\n                \n                \n                Като пример тя даде това, че финансирането за извеждането на четирите блока у нас е по-малко, отколкото в Словакия, където се извеждат от експлоатация два блока. Според нея точно това прави страната ни по-силна, \"защото се прави нещо уникално с по-малко средства, отколкото в другите държави\".\r\n ", "date": "2019.11.19", "title": "Отпускат ни 63 млн. евро за 1-4 блок на АЕЦ \"Козлодуй\"? "}
{"url": "https://www.dnes.bg/world/2019/11/19/shveciia-prekrati-razsledvaneto-sreshtu-djulian-asandj.430141", "text": "Шведската прокуратура прекрати разследването срещу Джулиан Асандж, който в момента се намира в затвор във Великобритания, съобщи прокурор, свързан с разследването срещу основателя на WikiLeaks. Той беше разследван по обвинение в изнасилване. \n\r\nЗаместник-главния прокурор на страната Ева-Мари Першон даде пресконференция във връзка с разследването, съобщи Guardian.\n\n\r\nЕва-Мари Першон обяви, че разследването е прекратено, защото доказателствата са вече ненадеждни, заради дългото време, което е минало от въпросните събития. \n\r\nПрез юни шведският съд постанови, че Асандж не е нужно да е задържан. Това означаваше, че макар и предварителното разследване да не се преустановява, той няма да бъде екстрадиран и може да бъде разпитван във Великобритания. \n                    \n                    \n                \n                \n                \n                \r\nДва месеца по-рано Асандж беше изведен от посолството на Еквадор в Лондон, където той се укриваше от 2012 г. Той беше арестуван непосредствено след това и в момента излежава 50-седмична присъда за нарушаване на гаранция, постановена от британския съд през 2012 г. \n\r\nСрещу него има и заповед за екстрадиция в САЩ. Вашингтон обвинява Асандж в публикуването на засекретени документи.", "date": "2019.11.19", "title": "Швеция прекрати разследването срещу Джулиан Асандж"}
{"url": "https://www.dnes.bg/politika/2019/11/19/dar-za-trymp-ot-borisov-gabrovska-pushka-unikat.430130", "text": "Премиерът Бойко Борисов ще подари ловна пушка - уникат на президента на САЩ Доналд Тръмп.\r\nВизитата на Борисов е планирана за 25 ноември.\n\n\r\nДарът за Тръмп ще бъде произведен в Габрово, обяви премиерът, който днес инспектира обхода на града.\r\n\"За президента Тръмп един от заводите в града ще направи специална ловна пушка и ще я подарим от името на Габрово\", каза министър-председателят.\r\n\r\nНовината за посещението му бе съобщена за първи път от Белия дом.\r\n\"САЩ и България са съюзници в НАТО и президентът очаква с нетърпение да обсъди пътищата за укрепване на общите интереси на двете страни в сигурността, особено в осигуряването на стабилност в региона на Черно море, улесняването на енергийната диверсификация и противодействието на зловредното влияние, заплашващо суверенитета на България\", се казва в съобщението на прессекретаря на президента на САЩ.\r\n ", "date": "2019.11.19", "title": "Дар за Тръмп от Борисов: Габровска пушка уникат"}
{"url": "https://www.dnes.bg/sport/2019/11/19/ot-azerbaidjan-roden-nacional-siguren-za-levski.430135", "text": "Българският национал Симеон Славчев ще напусне шампиона на Азербайджан по футбол Карабах, пише аpasport.az.\r\n\r\nВ информацията се казва, че Славчев е близо до завръщане в родината си, където е постигнал договорка с Левски.\r\n\r\nПолузащитникът обаче все още още има действащ договор с Карабах.\r\n\r\nОсвен от Левски, той има още няколко оферти от България и от чужбина, но ще реши къде ще продължи кариерата си, след като се разбере с управата за азерския първенец за прекратяване на взаимоотношения си с клуба.\r\n", "date": "2019.11.19", "title": "От Азербайджан: Роден национал сигурен за Левски"}
{"url": "https://www.dnes.bg/stranata/2019/11/19/22-godishen-syhraniava-droga-vkyshti-policiiata-go-pretyrsi.430113", "text": "Полицията в Петрич е обискирала дома на 22-годишен след подаден сигнал за наличието на дрога у младежа, съобщава ОДМВР – Благоевград.\n  \r\n\r\nПри проверката са открити около 80 топчета обвити в алуминиево фолио, съдържащи общо около 61.81 грама тревиста маса, реагираща положително на канабис. \r\n\r\nВ дреха на лицето са намерени и иззети още около 10 бр. топчета обвити в алуминиево фолио, съдържащи общо около 6.5 грама канабис. \r\n\r\nЗа случая е уведомена Районна прокуратура - Петрич. Образувано е досъдебно производство.", "date": "2019.11.19", "title": "22-годишен съхранява дрога вкъщи, полицията го претърси "}
{"url": "https://www.dnes.bg/eu/2019/11/19/siriec-podgotvial-atentati-v-berlin-arestuvaha-go.430126", "text": "Сирийски гражданин е арестуван в германската столица по подозрение, че е подготвял терористични атентати. Това съобщи днес федералната прокуратура в Берлин, предадоха осведомителните агенции, цитирани от БТА.\n\r\n\r\nФедералната криминална служба и специални полицейски сили обискираха тази сутрин берлинския апартамент на 37-годишния заподозрян.\r\n\r\nПо данни на следствието сириецът е започнал през януари да купува химикали и материали за направата на взривно устройство. От пролетта е членувал в група чрез приложението \"Телеграм\", близка до групировката \"Ислямска държава\", от която е получавал инструкции за приготвяне на експлозиви.", "date": "2019.11.19", "title": "Сириец подготвял атентати в Берлин, арестуваха го "}
{"url": "https://www.dnes.bg/temida/2019/11/19/vlastta-iska-sotir-cacarov-da-oglavi-antikorupcionnata-komisiia.430149", "text": "\nКакто се очакваше досегашният главен прокурор Сотир Цацаров е предложението на ГЕРБ и \"Обединени патриоти\" за шеф на Антикорупционната комисия.\n\r\nУтре изтича срокът за внасяне на предложение за кандидат за нов председател на Комисията за противодействие на корупцията и отнемане на незаконно придобито имущество (КПКОНПИ).\n\r\nТова се налага, след като на 31 юли Пламен Георгиев подаде оставка заради скандала с терасата на апартамента му в столичния кв. \"Гео Милев\". \n\r\nВ разгара на скандала „Апартаментгейт“ беше замесен и Георгиев, след като стана ясно, че над тризонета му са построени барбекю и сауна, а достъп до терасата има само той, въпреки че тя по документи е обща част. \n                    \n                    \n                \n                \n                \n                \r\nСлед оставката си Георгиев трябваше да се върне на работа в Специализираната прокуратура, но на 2 октомври Прокурорската колегия на ВСС гласува оставката му и като прокурор, след като на 9 август той беше назначен от правителството за консул във Валенсия. \n\r\n\"Важно е борбата с корупцията да бъде успешна. Създаването на икономическа стабилност и среда, лишена от корупция, привлича чужди инвеститори\", обясни шефката на групата на ГЕРБ Даниела Дариткова по повод предложението Цацаров да наследи Георгиев.\n\r\n\"Предложението не е спонтанен, а дълъг процес. Той не желаеше, но намерихме аргументи, с които го убедихме\", каза Емил Димитров от Обединени патриоти.\r\nСпоред  Явор Нотев от \"Атака\" няма по-подходяща кандидатура за председател на Антикорупционната комисия от тази на Сотир Цацаров. \n\r\n\"Има известен шанс за всички ни в съвпадението на обстоятелството, че мандатът на главния прокурор Сотир Цацаров завършва. През същото време сме изправени пред предизвикателството да изберем председател на тази много важна и проблемна комисия. Изборът падна върху г-н Цацаров и този избор е продиктуван на първо място от неговата професионална биография“, коментира той.\n\r\nСпоред него юридическата школовка, която дават тези длъжности, безспорно осигурява поглед и оценка, каквато е необходима на председателя на КПКОНПИ.\n\r\nОсвен това Цацаров има своята нагласа и професионална готовност да поеме тежестта на тази длъжност, смята Нотев. \n\r\nСпоред бившия МВР шеф и настоящ депутат от ГЕРБ Валентин Радев Сотир Цацаров ще успее да съживи КПКОНПИ и да направи така, че успешно да се бори с недъзите в обществото. \n\r\n\"Този човек освен, че е професионалист, той много добре съзнава колко е важна държавността. Убеден държавник\", каза още Радев. \n\r\nОсвен ГЕРБ и ОП от Воля също имат кандидат за поста. \n\r\nОт партията предлагат Симеон Найденов, който е депутат \"Воля\". \n\r\n\"Найденов е с над 35 години юридически стаж, при изискване 10 години за поста. Участва в комисиите по правни въпроси и за борба с корупцията\", обясниха от политическата сила на Веселин Марешки в съобщение до медиите.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.19", "title": "Властта иска Сотир Цацаров да оглави Антикорупционната комисия "}
{"url": "https://www.dnes.bg/stranata/2019/11/19/plovdivski-policai-iskal-pari-ot-horata-sega-go-sydiat.430145", "text": "Пловдивски полицай е искал пари на заем от граждани в града под тепетата, става ясно след образувано дисциплинарно производство срещу младши инспектор, съобщава Радио „Фокус“ - Пловдив.\n\n\r\n\r\nПроизводството е във връзка с постъпила информация за поведение, несъвместимо с етичните правила на служителите от МВР. По неофициална информация полицаят е взел от десетки семейства хиляди левове. За да му дадат пари на заем, хората се принуждавали дори да теглят кредити.\r\n\r\nВ Областната дирекция е сформирана комисия, която ще проведе дисциплинарното производство и ще даде становище за това какво наказание да бъде определено на служителя. Дотогава полицейският инспектор е отстранен от работа. \r\n ", "date": "2019.11.19", "title": "Пловдивски полицай искал пари от хората, сега го съдят"}
{"url": "https://www.dnes.bg/akoshtete-vqrvaite/2019/11/19/10-obshtestveni-mesta-na-koito-ni-debnat-bakterii.430036", "text": "Намираме се в сезона на грипа и все по-често ни се случва да мислим как можем да се предпазим от разболяване. Освен да се храним възможно най-здравословно и разнообразно, да се движим повече, да си набавяме достатъчно витамини, следва да помислим и за местата в ежедневието ни, които имат най-много болестотворни бактерии и да се опитаме да ги избегнем, доколкото можем.\r\n\r\nНа много места в града вече има устройства с тъчскрийн – в обществения транспорт, магазини, ресторанти, но имайте предвид, че точно те изобилстват от бактерии и рискувате доброто си здраве, ако ги използвате.\r\n\r\nВсеки път, когато сушите ръцете си с подобна машина в заведение, кино, мол, си спомнете, че средно един сешоар за ръце разпръсква до 1300 пъти повече микроби в сравнение с хартиените кърпи за попиване. Производителите на подобни машини твърдят, че модерните устройства са снабдени с филтър, който оказва превенция на подобно замърсяване, но все пак е по-сигурно да изберете старомодния начин на изсушаване, а именно – с хартия.\r\n                    \n                    \n                \n                \n                \n                ", "date": "2019.11.19", "title": "10 обществени места, на които ни дебнат бактерии"}
{"url": "https://www.dnes.bg/zvezdi/2019/11/19/mamalev-skechovete-na-nlo-sa-aktualni-i-dnes-no-tova-ne-me-radva.430128", "text": "\n\r\nНЛО издават общо 9 албума за периода 1987 г.-2000 г., като може би най-голяма популярност печелят с \"Ех, Канада\", излязъл на пазара през 1995 г.\n\r\nНа 20 декември, в зала 1 на НДК, спектакълът \"Спомен за НЛО\" ще върне лентата към легендарната формация. Режисьор е Лъчезар Аврамов, а сценарист Димитър Стоянович. Музиката и идейната концепция пък е дело на композитора Стефан Димитров. Ние пък се завръщаме в ерата на НЛО с един от основните двигатели - Георги Мамалев.\n                    \n                    \n                \n                \n                \n                \r\n\n\r\nЕдин от най-ярките ми спомени от НЛО е моментът, в който се роди случайно името на групата. В основата е едно събитие - голям концерт на живо, във Варна, за закриване на Световното първенство по художествена гимнастика 84-та. Голям концерт, в който участваме Павел, Велко и аз и разбира се, нямаме име. И започнахме да мислим някакви глупости за име, но нищо не ни хареса. Водещ на събитието беше Йосиф Сърчаджиев и той дойде малко преди концерта при нас и ни каза: “Ще ви обявя като НЛО, защото във вестник “Работническо Дело” излязло съобщение, че се появило НЛО над Велико Търново. Ще кажа така - НЛО от Велико Търново се завъртя и дойде до тук във Варна, над Летния Театър! Сега ще видите НЛО. И така стана “НЛО”. Това е един от първите ми и най-ярките спомени от НЛО.\r\n\n\r\nНай-много ми липсват приятелите и младостта. Липсва ми личния контакт с всички актьори и музиканти, които участваха в групата и в ТВ предаването. \n\r\n\n\r\nАма ние никога не сме мислели, че сме певци и не сме се представяли като такива. Ние пеем толкова, колкото можем. Разликата беше в това, че като актьори изпълнявахме много интересни текстове. Писани от едни от най-добрите текстописци - Недялко Йорданов, Живко Колев и Иван Ненков. Получаваше се чудесна симбиоза между добрите текстове и букета от много добри актьори, които ги изпълнявахме. \r\n\n\r\nАми да ви кажа, част от скечове и до ден днешен са актуални, което откровено казано не ме радва - за 20-30 години проблемите у нас не са се решили и затова се появяват нови и изскачат стари скечове, които са на същата тематика. \n\r\n\n\r\nМисля, че има място и днес в ефира. Разбира се, с участието на други по-млади актьори, за да може предаването да е с по-свеж и по-модерен облик и визия, както и с текстове на съвременни автори - пак по същата причина. \r\n\n\r\nТрябва да очакват, че с едно умиление и един приятен и хубав поглед поглеждаме назад към тези песни и някои от емблематичните скечове, за да си спомним част от героите и хубавите години на групата и предаването  клуб НЛО. А и събитието е предколедно, надяваме, се че със забавните музика и представление ще повлияем още повече за празничното настроение. \n\r\n\n\r\nС чудесния актьорски ансамбъл, който ще участва - Антон Радичев, Катето Евро, Тончо Токмакчиев, Камен Воденичаров, аз - Георги Мамалев и други замесени. Невероятните текстове и закачливия спомен и сантимент по едно чудесно, незабравено предаване - клуб НЛО. \r\n\n\r\nРазбира се, те са наши близки приятели, които много ни липсват. И няма как да не си спомним и да отдадем почит към тях. Предвидили сме поклон пред големите български актьори  Велко Кънев и Чочо Попйорданов. \r\n ", "date": "2019.11.19", "title": "Мамалев: Скечовете на НЛО са актуални и днес, но това не ме радва"}
{"url": "https://www.dnes.bg/stranata/2019/11/19/zaradi-uhapvane-sobstvenichka-na-kuche-plashta-4500-lv.430162", "text": "Жена осъди собственичка на куче да й плати 4500 лв, след като четириногото я нахапало. Случаят е от 26 юли 2018 г. в Горна Оряховица.\r\n\r\nПородистият домашен любимец се разхождал из улицата сам, без каишка и намордник. Внезапно кучето се нахвърлило върху минаващата край него жена, съборило я на земята и започнало да я ръфа ожесточено, пише \"Монитор\".\r\nВ резултат на това пострадалата получила две рани на крака и една на ръката, и се наложило да бъде оперирана два пъти. След като се възстановила, завела съдебно дело срещу стопанката на кучето.\r\nВ отговор последната опитала да се измъкне от отговорност, като твърдяла, че кучето е на сина й, а самата тя нямала нищо общо с животното. Съдът обаче отсъжда в полза на ищцата, като само намалява предявения от нея иск от 5000 на 4500 лв.\r\n ", "date": "2019.11.19", "title": "Заради ухапване: Собственичка на куче плаща 4500 лв"}
{"url": "https://www.dnes.bg/zvezdi/2019/11/19/megan-nai-vliiatelnata-modna-ikona-na-godinata.430148", "text": "Херцогинята Меган Маркъл - съпругата на британския принц Хари, е най-влиятелната модна икона за 2019 г., според търсачката Lyst, съобщи БТА, позовавайки се на Контактмюзик.\r\nТоалетите на бившата актриса са предизвикали цели 216 процента повишаване на търсенето на нещо подобно в интернет. Слабостта й към роклите тип риза доведе до 45 процента по-голям интерес по време на посещението в Южна Африка, а роклята й от марката \"Клуб Монако\" беше разпродадена за по-малко от ден, като търсенето се повиши с 570 процента.\r\nНа второ място е актьорът Тимъти Шаламе заради слабостта му към експерименталната мода. Суичърът му с пайети от премиерата на \"Кралят\" в Лондон увеличи популярността на тези мъжки дрехи със 192 процента. Костюмът му от Хайдър Акерман повиши търсенето на марката с цели 806 процента.\r\n                    \n                    \n                \n                \n                \n                Зендая е на трето място. Тоалетът й от галата в \"Метрополитън\" предизвика 54 процента увеличение на търсенето на марката \"Томи Хилфигър\". Когато се появи с рокля на Вера Уанг на наградите \"Еми\", търсенето се увеличи с 33 процента.\r\nЧелната петица допълват певиците Били Айлиш и Карди Би.", "date": "2019.11.19", "title": "Меган - най-влиятелната модна икона на годината"}
{"url": "https://www.dnes.bg/obshtestvo/2019/11/19/zashto-pochina-3-godishno-dete-ot-pediatrichnata-bolnica-govoriat.430171", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДен преди да приключи проверката на три болници, разпоредена от здравния министър заради смъртта на тригодишно дете, от една от болниците оправдаха действията си. \n\n\nСпоред родителите лекарите от трите лечебни заведения не обърнали внимание на детето им навреме и затова се е стигнало до фаталния край. Момченцето не било прието в Педиатричната болница и от болница \"Лозенец\".\n\r\nСъстоянието на детето се влошава и родителите се върнали в Педиатрията, където този път е прието. Късно в четвъртък е преместено в \"Пирогов\", тъй като състоянието му се влошава. \n                    \n                    \n                \n                \n                \n                \r\nОт Педиатричната болница обясниха, че при първоначалния преглед детето не е имало симптоми, показващи тежкото му състояние.\r\n", "date": "2019.11.19", "title": "Защо почина 3-годишно дете? От Педиатричната болница говорят"}
{"url": "https://www.dnes.bg/blizak-iztok/2019/11/19/sled-reshenieto-na-sasht-netaniahu-na-zapadniia-briag.430137", "text": "\nИзраелският премиер Бенямин Нетаняху направи посещение на окупирания Западен бряг, за да отпразнува решението на САЩ, че не смятат израелските селища, построени там, за нарушение на международното право, предаде Асошиейтед прес.\r\n\r\nТой нарече направеното от администрацията на Доналд Тръмп съобщение \"огромно постижение\", което \"поправя една историческа грешка\".\n\n\n\r\n\r\n\"Мисля, че това е един голям ден за държавата Израел и постижение, което ще запази своето значение за десетилетия напред\", каза Нетаняху.\r\n\r\nТой говори пред екзалтирани поддръжници и еврейски заселници в Ефрат - голямо селище недалече от Ерусалим.\r\n\r\nПалестинците, които смятат Западния бряг за част от бъдещата си държава, заявиха, че решението на Тръмп подкопава всякакви шансове за цялостно мирно споразумение.\r\n\r\n/БТА/", "date": "2019.11.19", "title": "След решението на САЩ: Нетаняху на Западния бряг"}
{"url": "https://www.dnes.bg/obshtestvo/2019/11/19/jiveem-nai-kratko-ot-celiia-es-zaradi-bednost-stres.430173", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарите са с най-ниска продължителност на живота в Европейския съюз, сочат данните на Евростат. Защо обаче сме на дъното в целия ЕС?\n\r\nБедност, стрес и лошо здравеопазване - това са всеизвестни фактори, които тормозят българина от край време. А това пряко влияе върху здравословното състояние и продължителността на живот на хората. \nЗаради липса на достатъчно средства много от нашите сънародници не пият всички необходими лекарства, а мнозина стоят и на студено през зимата. \r\n \r\nОбвързано с ниските доходи у нас е и консумация на некачествена храна. А всичко това се съчетава с липсата на прием на достатъчно вода. От своя страна това води до здравословни проблеми, oбясни диетологът д-р Анна Йорданова пред Bulgaria ON AIR.\n                    \n                    \n                \n                \n                \n                \r\nС постепенното повишаване на пенсионната възраст у нас до 65 години за мъжете и жените, се оказва че българите ще се радват на пенсия около 10 години.\n\r\nДокато в редица европейски страни хората ще взимат пенсия над 19 години.", "date": "2019.11.19", "title": "Живеем най-кратко от целия ЕС. Заради бедност, стрес..."}
{"url": "https://www.dnes.bg/index/2019/11/19/holandiia-razdelena-za-i-protiv-cherniia-pit-pomoshtnik-na-diado-koleda.430083", "text": "\n\r\nЧерният Пит съществува в холандската култура от 1850 година насам. Тогава за пръв път се появява като помощник на Синтерклас (Дядо Коледа) в книгата на учителя от Амстердам Ян Шенкман. \r\nКожата на Черният Пит е черна, защото е мароканец пристигнал в Холандия от Испания. За това онези, които всяка Коледа поемат ролята на Пит, боядисват лицата си с черна боя. Но през последните няколко години, политкоректното общество обърна гръб на традицията и обяви образа за расистки.  \n\r\nПразненствата в Холандия по случай посрещането на Синтерклас вече започнаха. В град Апелдорн празникът обаче беше придружен и от протест на антирасистка организация. Полицията имаше тежката задача да раздели активистите от хората, които просто бяха отишли да се забавляват.\r\n                \n                \n                \"Според мен Синкерклас е празненство за хората и трябва да си остане такъв, какъвто е. За това сме тук“, каза пред BBC младежът, който тази година влезе в образа на Черния Пит в Апелдорн.\r\n\"Искаме Черният Пит да остане черен. Това не трябва да е политически въпрос, а празненство за всички хора“, категоричен бе той.\r\nВ знак на контрапротест самолет прелетя над главите на протестиращите, дърпайки надпис \"Обичаме Черния Пит“.\r\n\"Според нас всичко мина добре. Хората от другата страна ни освиркваха, но все пак останахме и това е важното“, зави една от участничките в антирасисткия протест. \r\nМного градове в Холандия оставят Черния Пит в миналото и го заместват с по-сиво лице. Сякаш помощниците на Дядо Коледа са се изцапали, докато са минавали през комина.", "date": "2019.11.19", "title": "Холандия разделена: За и против Черния Пит, помощник на Дядо Коледа "}
