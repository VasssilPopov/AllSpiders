{"url": "https://www.dnes.bg/obrazovanie/2019/09/30/nad-26-hiliadi-pyrvolaci-poluchiha-pomosht-ot-dyrjavata.424587", "text": "До 15 октомври се подават заявленията за отпускане на помощи за първолаци, напомниха от Агенция социално подпомагане.\n\r\nДо момента са подадени 30 230 заявления – декларации за помощ, а издадените заповеди за отпускане на помощта са 25 912 и се отнасят за 26 492 деца. Няма издадени заповеди за отпускане на помощта в натура, а заповедите за отказ са 1362.\n\r\nПомощта е в размер на 250 лева, а заявленията се приемат след записване на детето в първи клас.\n\r\nПомощта за първокласници се отпуска по реда на Закона за семейните помощи за деца, като право да я получат имат семейства, чиито деца са записани за пръв път в първи клас на държавни или общински училища. \n\r\nЗадължително условие е средномесечният доход на член от семейството за предходните 12 месеца да е по-нисък или равен на 450 лв. \n                    \n                    \n                \n                \n                \n                \r\nЗа деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето, помощта се отпуска без условия за доход. Заявлението за отпускане на помощта се подава в съответната дирекция „Социално подпомагане“ по настоящ адрес. \n\r\nКъм него се прилагат удостоверение за брутните доходи на семейството за предходните 12 месеца и удостоверение от съответното учебно заведение, че детето е записано в първи клас на държавно или общинско училище.\n\r\nОт тази година изплащането на еднократната помощ за ученици, записани в първи клас се извършва на два пъти: 50% след влизане в сила на заповедта за отпускането й,а другата половина - в началото на втория учебен срок, ако детето продължава да учи. Родителите ще връщат помощта, ако детето не постъпи в училище, освен ако това е невъзможно поради здравословното му състояние. Ако в рамките на един месец от учебната година има допуснати 5 неизвинени, родителите също трябва да възстановят помощите.\n\r\nПомощта се отпуска без доходен тест за деца с трайни увреждания, деца с един жив родител и за деца, настанени в семейства на роднини и близки и приемни семейства.", "date": "2019.09.30", "title": "Над 26 хиляди първолаци получиха помощ от държавата "}
{"url": "https://www.dnes.bg/stranata/2019/09/30/rabotnici-postradaha-tejko-v-tec-marica-iztok.424613", "text": "Инцидент в ТЕЦ \"Марица изток\" - двама души са пострадали по време на работа в централата. Те са паднали от голяма височина по време на работния процес. \r\n\r\nПървият работник е паднал в шахтата, която е почиствал и е бил обгазен. Вторият се е опитал да го спаси, но също е бил обгазен. \r\n\r\nРанените са били транспортирани в болница в Стара Загора. \r\n\r\n\"Единият от мъжете е в изключително тежко състояние с опасност за живота. Той има белодробен оток и в момента е на апаратна вентилация. Лекарите се борят за живота му\", каза за  директорът на болницата в Стара Загора.\r\n\r\nДругият пострадал е в добро състояние, има лека контузия на мозъка и е настанен в клиниката по неврохирургия без опасност за живота.", "date": "2019.09.30", "title": "Работници пострадаха тежко в ТЕЦ \"Марица изток\""}
{"url": "https://www.dnes.bg/akoshtete-vqrvaite/2019/09/30/top-3-na-nai-golemite-kliukari-sred-zodiite.424550", "text": "Някои зодии просто се наслаждават на клюките. Харесва им да разбират лични неща и истории на близки, приятели, познати, колеги, съученици и т.н. Интересно им е какво се случва с другите и самите те разказват много неща. Вижте кои са те.\r\n\r\n \r\nТези зодиакални знаци нямат проблем с говоренето на лоши неща за хората от обкръжението си и за хората, които не познават добре. Просто обожават да комуникират, да слушат истории, да уведомяват другите за нови неща.\r\n \r\nПонякога завиждат, което стимулира желанието им да клюкарят. С клюките отвличат вниманието от себе си и крият своите лични неща. Социални са, познават много хора, затова знаят и много неща. \r\n \r\n", "date": "2019.09.30", "title": "Топ 3 на най-големите клюкари сред зодиите"}
{"url": "https://www.dnes.bg/cars/2019/09/30/kak-prodadoha-pyrviia-mustang-bez-da-iskat.423917", "text": "Преди Ford да пуснат Мустанг официално на пазара през 1964 година, те подготвили няколко предварителни модели, които да покажат в шоурумите си. От Ford нямали намерение да ги продават.\r\nНо една от машините, която притежавала и първия сериен номер на Мустанг била в Нюфаундленд... и хванала погледа на местен пилот.\r\nЗа Хари Филипс това била най-лесната сделка, която някога е сключвал. Той работил в шоурума на Ford в  Нюфаундленд, когато чисто новият Мустанг тъкмо пристига от фабриката. Автомобилът е оставен на показ близо до пътя.\r\n„Революционна кола“, казва Филипс пред CNN. 55-години по-късно той вече е пенсионер. А съвсем скоро отново ще се изправи пред автомобила, който някога е продал.\r\n                    \n                    \n                \n                \n                \n                Красивата кола омаяла капитан Стенли Тъкър, а Хари бил най-близо до него. Той бързо се приближил към него, а пилотът му казал: „Моя е.“\r\nТъкър брои 4300 канадски долара за Мустанг-а. Датата е 14 април. Ford Mustang официално тръгва в продажба на 17 април.\r\nРазбира се, Тъкър се съобразил с този факт и въпреки че купил колата три дни по-рано, той обещал на продавачите в шоурума, че ще я остави да поседи там в следващите няколко седмици.\r\n„В този ден преместихме колата вътре. Всеки ден той идваше да я проверява и да се увери, че никой не й е направил нещо“, разказва Филипс. Той не знаел колко е важна тази кола. Разбира едва няколко месеца по-късно, когато изпитва затруднение да разбере, къде точно е отишъл Мустанг-а със сериен номер 5F08F100001.\r\n„Колата е била от предварителната продукция, която е трябвало да изпратят обратно на Ford”, казва отговорникът на музея на Хенри Форд, Мат Андерсън. Колата нямала силата, нито качеството на онези, които били произведени за продажба. Липсвали й дори някои от елементите.\r\nНа Ford им отнело две години, за да се договорят с Тъкър да върне първия Мустанг. В замяна той получил едномилионният модел от 1966 година. За тези две години, пилотът навъртял 10 хил. мили с автомобила, но въпреки това машината била в добро състояние.\r\nСлед като Тъкър върнал колата, тя била съхранена в гараж, докато не била преместена в музея на Хенри Форд през 1984 година.\r\nПрез това врем Филипс продължил да продава коли. След една добра кариера се пенсионирал през 1955 година. Така и не видял Мустанг-а, който без да иска продал през 1964 г.\r\nНо това се променя, след като внучката му започва кампанията „Изпратете Хари при Хенри“ във Facebook. В края на седмицата той отново ще види легендарния Mustang, а от музея на Хенри Форд са му подготвили ВИП обиколка и множество забавни активности.\r\n„Рядко се среща човек, който е свързан с нашите автомобили и най-вече с толкова значима кола, като първия произведен Мустанг”, казва Андерсън.", "date": "2019.09.30", "title": "Как продадоха първия Мустанг, без да искат "}
{"url": "https://www.dnes.bg/index/2019/09/30/kitai-70-g-po-kysno-preobrazen-sled-radikalni-promeni.424563", "text": "Китай утре чества годишнина от обявяването на Китайската народна република на 1 октомври 1949 г. Днес тази държава силно се различава от земеделската страна, която беше завладяна преди 70 години от комунистите под предводителството на Мао Цзедун, пише Франс прес.\n\r\n\r\nС 1,4 милиарда жители Китай е най-населената страна в света.\n\r\nПреди 70 години огромното мнозинство от населението живееше в селата. Само 10 процента от китайците живееха тогава в градове.\n\r\nПрез 2019 г. Китай е страна, където преобладават гражданите - те са около 60 процента от населението.\n\r\nСтотина китайски града са с над един милион жители. В страната има поне шест мегаполиса с над 10 милиона жители.\n                \n                \n                \r\nПекин и Шанхай имат по над 20 милиона жители.\n\r\nСтроителна треска преобрази страната през последните три десетилетия. Пет от най-големите сгради в света се издигат в континентален Китай.\r\n\r\nПрез 1949 г. на власт идва Мао Цзедун. Дългото му управление е хаотично. \"Големият скок напред\", амбициозна програма за индустриализация и колективизация, стартирала през 1958 г., води до гладната смърт на десетки милиони души. Културната революция, която Мао започва през 1966 г., предизвиква хаос и гражданска война. Мао умира през 1976 г.\n\r\nДнес държавен глава на Китай е Си Цзинпин. Генерален секретар на Китайската комунистическа партия от 2012 г., избран за президент през 2013 г., новият управник на Китай укрепи личната си власт. Държавните медии изграждат култ на личността около него, а парламентът промени конституцията, за да му позволи да остане президент за неограничено време.\n\r\n\r\nПризнаването на Китайската народна република отнема време. Сред първите страни, които я признават през 1949 г., са Съветският съюз и Източна Германия.\r\nСедемдесет години по-късно Китай се е превърнал във велика сила, с която всички се съобразяват, и във втората най-голяма световна икономика.\n\r\nВ икономиката на Китай настъпи подем благодарение на приемането на страната в Световната търговска организация през 2001 г. Китай стана световната фабрика.\n\r\nПекин вече се стреми да разшири влиянието си с изграждането на \"нови пътища на коприната\", програма за инвестиции в сухопътни и морски инфраструктури между Азия, Европа и Африка, която тревожи някои страни.\r\n\r\nПрез 2018 г. Китай наброява 829 милиона интернет потребители, което го прави най-големия интернет пазар в света.\n\r\nОт тях 817 милиона браузват интернет от мобилния си телефон, което прави страната и най-големия пазар за смартфони в света.\n\r\nПреди десет години броят на потребителите на интернет в Китай беше само 298 милиона.\n\r\nКитай е и най-големият световен пазар за онлайн търговия на дребно. Годишното му събитие - Денят на ергена, отново подобри рекорда на 11 ноември 2018 г. с похарчени общо 30,8 милиарда долара.\n\r\nПекин обаче налага цензура върху мрежата, с въвеждането на все по-строги правила за съдържанията и блокиране на чуждестранни сайтове като Facebook, Тwitter и редица западни медии.\n\r\n\r\nПрез 1949 г. в Китай е имало 50 000 автомобила.\n\r\nСега в страната има 409 милиона шофьори по правителствени данни. Само през 2018 г. китайците са купили 32 милиона нови коли.\n\r\nТази върволица от коли обаче създава проблеми в гъстонаселените градове, с огромни задръствания и замърсяване.\r\n\r\nКитай може да се похвали с най-дългия мост в света (Макао-Чжухай), най-високия мост (Гуейчжоу), най-голямата мрежа високоскоростни влакове, най-големия аквариум и, разбира се, най-голямата стена.\n\r\nС население от 1,4 милиарда души Китай е най-големият автомобилен пазар в света, най-големият потребител на свинско месо, най-големият потребител на тютюн и има най-много болници от всяка друга страна.\n\r\nКитай обаче държи и печалния рекорд за екзекуции на осъдени на смърт, които според Амнести интернешънъл са по няколко хиляди на година. \r\n \r\n/БТА/\r\n ", "date": "2019.09.30", "title": "Китай 70 г. по-късно: Преобразен след радикални промени "}
{"url": "https://www.dnes.bg/obshtestvo/2019/09/30/izpratiha-kristalina-georgieva-v-mvf-s-horo.424612", "text": "Близо 1000 служители на Световната банка се събраха в петък в края на работния ден в централното фоайе на централата на банката във Вашингтон, за да изпратят Кристалина Георгиева.\r\nБългарката поема поста на управляващ директор на МВФ, съобщиха днес от офиса на Световната банка в София.\r\nПрез последните три години тя беше главен изпълнителен директор на Световната банка, а тази година за няколко месеца оглави най-голямата международна финансова институция като временен президент.\r\nНовоизбраният президент на Световната банка Дейвид Малпас е бил подготвил изненада за Кристалина Георгиева, която се е обърнала към служителите с емоционално изказване. Изненадата е включвала изпълнение на народни танци, а самата Кристалина повела хорото, на което са се включили както работещите в банката българи, така и много други служители.\r\n                    \n                    \n                \n                \n                \n                В изпращането задочно са участвали множество световни лидери, които във видеобръщение са й пожелали успех. Сред тях са бившите президенти на Световната банка Пол Уолфънсън и Робърт Зелик, бившият председател на ООН Бан Ки Мун, бившият председател на ЕК Жозе Мануел Барозо, както и Мелинда Гейтс и Кристин Лагард, пише в съобщението.\r\nКристалина Георгиева влезе в народна носия в Международния валутен фонд ден преди официално да встъпи в длъжност като управляващ директор на институцията. \n\r\nВ специално обръщение за българските медии Георгиева благодари за подкрепата и определи като своя дългосрочна задача държавите да осигурят по-добър живот за хората. \n\r\n ", "date": "2019.09.30", "title": "Изпратиха Кристалина Георгиева в МВФ с хоро"}
{"url": "https://www.dnes.bg/notifikacii/2019/09/30/shofior-ubi-20-kengura-v-avstraliia-tyrsiat-go.424614", "text": "Австралийската полиция започна разследване за прояви на жестокост към животните, след като автомобилист е блъснал и убил 20 кенгура, предаде ДПА.\r\nТелата на умъртвените кенгура, включително няколко малки, бяха открити в Меримбула в югоизточната част на страната. Полицията в Нов Южен Уелс смята, че животните са били блъснати от един-единствен автомобил малко преди полунощ.\r\nПолицията търси свидетели на няколко прояви на жестокост към животните в щата през уикенда, заяви неин говорител.\r\nОт местната служба на националните паркове също са започнали разследване.\r\nНай-малко три малки кенгура са били спасени от доброволци от местна неправителствена организация за спасяване на фауната в Австралия. Смята се, че виновникът е шофирал бял автомобил и нарочно е блъснал животните.\r\n\"Хората обичат кенгурата - заяви доброволката Джанин Грийн. - Когато сутринта се събудили и видели телата на убитите животни, местните жители не можели да повярват на очите си\". (БТА)\r\n ", "date": "2019.09.30", "title": "Шофьор уби 20 кенгура в Австралия, търсят го"}
{"url": "https://www.dnes.bg/notifikacii/2019/09/30/ungariia-predlaga-opiten-diplomat-za-evrokomisar.424616", "text": "Унгария ще предложи дипломата Оливер Вархели за свой еврокомисар за следващите 5 години, след като Европейският парламент не допусна първоначалния избраник на премиера Виктор Орбан, съобщи представител на ЕС, цитиран от Ройтерс. \nГоворител на бъдещата председателка на Европейската комисия Урсула фон дер Лайен е потвърдил същата информация пред ДПА.\r\nОпитният дипломат Вархели ще смени бившия унгарски правосъден министър Ласло Трочани, чиято кандидатура бе отхвърлена по-рано днес от юридическата комисия на ЕП заради конфликт на интереси. Ресорът, който бъдещата председателка на Европейската комисия Урсула фон дер Лайен бе предвидила за Трочани, бе еврокомисар за разширяването на съюза.\r\n                \n                \n                Последното назначение на 47-годишния Вархели бе като шеф на дипломатическата мисия на Унгария при Европейския съюз.\r\nСпоред френския телевизионен канал \"Франс 24\" отхвърлянето на две от предложените кандидатури - на унгареца Трочани и на румънката Рована Плумб, поставя в трудно положение Урсула фон дер Лайен, тъй като може би новите номинации ще наложат пренареждане на ресорите.\r\nПреди да представи оригиналните си номинации за утвърждаване от ЕП, тя бе провели лични разговори с всеки един от кандидатите за еврокомисари и се бе съобразила с техните компетенции в съответните области.", "date": "2019.09.30", "title": "Унгария предлага опитен дипломат за еврокомисар "}
{"url": "https://www.dnes.bg/obshtestvo/2019/09/30/kak-da-namaleiat-abortite-i-zashto-ima-nejelani-bremennosti.424615", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Църквата винаги е заклеймявала аборта, а в днешно време дори се стига до забрана за въвеждане на сексуално обучение в училищата.\r\n\r\nЕдинствено превенцията може да намали абортите: образованието, говоренето у дома, възпитаването на самоуважение у жените, което да не им позволява да попадат в клопката на мъже-насилници, да сме информирани, да мислим.\r\nНо дори и всичко това да е налице, пак ще има нежелани бременности - темата в \"Директно\" по .\r\n\r\nПрезумпцията, че женската утроба принадлежи на някой друг, а не на самата жена, е отвратително опасна. Няма свободен човек по смисъла на всички права и свободи, с които се ползваме в съвременния свят, който да няма контрол върху собственото си тяло.\r\nКаква е ситуацията у нас - гледайте във видеото!", "date": "2019.09.30", "title": "Как да намалеят абортите и защо има нежелани бременности?"}
{"url": "https://www.dnes.bg/temida/2019/09/30/18-g-zatvor-za-shofior-pomel-bremenna-i-deteto-i-na-pytia.424595", "text": "Състав на Врачанския окръжен съд е осъдил на 18 години \"лишаване от свобода\" 35-годишен мъж от Бяла Слатина, като го е признал за виновен за причиняването на катастрофа, в която са загинали бременна жена и двегодишно дете, съобщиха от пресцентъра на съда.\n\r\nИнцидентът стана 17 септември 2018 г. на третокласния път между Бяла Слатина и Попица. Мъжът е признат за виновен от съда, че на тази дата е управлявал лек автомобил с превишена скорост от 104 километра в час при разрешени до 90 километра в час извън населено място.\n\nТой е бил пиян, като е установено, че концентрацията на алкохол в кръвта му е била 1,40 промила. \n                    \n                    \n                \n                \n                \n                \r\nОбвиняемият е изгубил управлението на автомобила, излязъл е от пътя и се е блъснал в дърво. При удара загиват 23-годишната жена, която била бременна в деветия месец, и двегодишната й дъщеря. Двете са пътували на предната седалка до шофьора.\n\r\nПодсъдимият е признат за виновен и в това, че управлявал автомобила без да има необходимата правоспособност. Автомобилът пък бил нерегистриран и с регистрационни табели, издадени за друга кола. \n\r\nДопълнително утежняващо вината е обстоятелството, че той многократно е осъждан за нарушения на Закона за движение по пътищата, допълват в съобщението.\n\r\nПостановената присъда трябва да се изтърпява при първоначален общ режим за подсъдимия. Съдът е променил и мярката за неотклонение на К.Д.- от \"подписка\" в \"задържане под стража\", тъй като е преценил, че подсъдимият може да се укрие при свои близки в чужбина. \n\r\nМъжът е бил задържан незабавно и приведен във Врачанския затвор, уточняват от съдебната палата. \r\nПостановената присъда може да бъде обжалвана или протестирана в 15-дневен срок.", "date": "2019.09.30", "title": "18 г. затвор за шофьор, помел бременна и детето й на пътя"}
{"url": "https://www.dnes.bg/index/2019/09/30/ot-pyrvo-lice-kak-komunisticheskata-partiia-promeni-kitai.424566", "text": "Преди 70 години, на 1 октомври, комунистическата партия в Китай взима властта. Онези, които навършват 70 г. заедно със страната си, са видели много – глад, политически хаос, рязка икономическа промяна, растеж, богатство.\r\nРодителите на Ма Дзиенгоу били толкова развълнувани от събитието, че й дали това име, което буквално означава \"да построиш страна“.\r\n\"Много деца по онова време се казваха така“, казва той пред CNN.\r\nКакво донесе ерата на Мао Дзъдун на китайците? 70-годишните Дзиенгоу, Ву Шъин и Сяо Дзиенуън отговарят.\r\nСпоред фермера Ву Шъин ерата на Мао безспорно е допринесла много за развитието на Китай. За бизнесмена и собственик на магазин за комикси Дзиенгоу мисълта за Мао е свързана с глад и хаоса на културната революция.\r\n                \n                \n                През 1949 година, когато се появява Китайската народна република, народът й вече е изморен - първо от гражданската война между националисти и комунисти, а след това и от конфликта с Япония. Обещанието за мир и стабилност е примамливо. И въпреки че кампаниите, стартирани от новоизлюпеното комунистическо правителство, водят до още кръвопролития, първите спомени на Сяо Дзиенуън от Китайската република са почти идеалистични.\r\nТой израства в така наречената „буржоазия на партията“. Живее в голям дом, с голям двор, в центъра на Пекин. По цял ден играе на пинг понг и шах с другите деца. Той помни първо малките паради на 1 октомври, а после и масовите събития, които преминавали през площада.\r\n\"Чувствах се страхотно, когато хората минаваха покрай мен и ме галеха по главата“, казва той.\r\nНо от другата страна на Пекин, Ма Дзиенгоу живее напълно различен живот. Баща му умира от туберкулоза. Майка му се омъжва повторно и го оставя. Но дори и в тежките дни, бизнесменът откривал по малко радост.\r\n\"Липсата на родители ми позволяваше да съм малко по-палав в училище. По онова време училищата не бяха толкова стриктни и не ни даваха толкова домашни. С децата от квартала ходихме заедно, а след занятията, играехме заедно на билички“, спомня си той. Но през това време, комунистическата партия подготвя промени, които ще доведат до най-големият глад в историята на страната.\r\nДесетки милиони китайци умират. Икономическата кампания, носеща името „Големият скок напред“, която обещава страната до 15 години да е надминала Обединеното кралство, е неуспешна. През 1958 година частните ферми са елиминирани и са заменени от огромни колективи. До радикален растеж така и не се стига, следва рязко потъване.\r\n\"Ядяхме билки от нивите, разказва Ма, който по онова време все още живее в бедния квартал в Пекин. - Животът беше тежък по онова време, но не се чувствахме точно така, когато бяхме млади.“\r\nНо дори и богатите семейства не били имунизирани. От другата страна на града, Дзиенуън гледал как баба му и дядо му умират. Дрехите му ставали все по-дрипави. Оцелявали на остатъци от изварен боб, с които се хранели прасетата.\r\n\"В квартала ни нямаше достатъчно зърно, да не говорим за месо, разказва той. - Правителството ни казваше, че гладът се дължи на дълговете на Съветския съюз, както и на природни бедствия. За това хората го приеха и решиха да вървят редом със страната си.“\r\nРецептите в неговия край включвали кълнове и листа. А в по-бедните райони хората се хранели с трева и кори за да оцелеят.\r\n\"Комунистическата партия не искаше да сме гладни, но все пак много хора умряха от глад“, казва Дзиенуън.\r\nСлед глада идва Културната революция. И тримата мъже са на по 17 години. Ву Шъин с радост се присъединява към Червените стражи на Мао, които пазят личността му издигната в култ. Сяо също се присъединява, но бавно осъзнава, че комунистите започват бавно да се пречупват под натиска на протестиращите.\r\n\"Всичко стана хаотично след Културната революция“, казва той.\r\n\"Най-ясният спомен от Културната революция, който имам, е унищожението на книгите“, споделя Ма, който отчаяно се опитвал да спаси любимите си комикси. Стотици от тях предал на властта по-късно, страхувайки се, че ще навредят на семейството му. Най-ценните обаче крие под дюшека си.\r\nКултурната революция приключва със смъртта на Мао. Според Ву тя е била нужна, защото „е развила следващото поколение от лидери“.\r\nКапитализъм с китайски характер – така нарича своите идеи следващият лидер на Китай Дън Сяопин. Той насочва страната към пазарни реформи. Благодарение на тях, страната се възстановява бързо от травмата на революцията. За 4 десетилетия Китай се превръща във втората най-силна икономика.\r\nМа започва да продава ценните си комикси. Сега той е бизнесмен, който притежава добре развиващ се магазин за комикси в Пекин. Според него Дън Сяопин е „най-мъдрият и брилянтен водач на Китай“.\r\nИ тримата мъже са били впечатлени от бързия растеж на страната си. Започнало се с позволението фермерите да отглеждат и да продават продукцията си. Прераснало в небостъргачи, пазари, безпрецедентно богатство.\r\nСега Сяо живее в скъп апартамент в центъра на Пекин. Хората около него могат да си позволят всякакви стоки и луксозни глезотии. За него най-големият успех е, че е успял да влезе в университет. Нещо, възпирано от Културната революция.\r\nПо думите на Сяо Дзиенуън всичките му някогашни съученици били разделени относно управлението на Мао.\r\n\"Работата на Мао не беше лесна. Той направи грешки, но не може да бъде отречено, че допринесе за развитието на Китай“, казва той.\r\nСлед 70 години фермерът Ву вече се е пенсионирал и не работи на полето. Живее в провинцията, а децата му – в големия град. През всички тези 70 години нищо не е успяло да разклати вярата му в Мао. А благодарение на икономическият растеж в Китай, той най-накрая може да пътува в чужбина и да се занимава с хобито си – астрономията.\r\n\"Много хора докато са били живи не са виждали слънчево затъмнение, но аз съм го наблюдавал цели девет пъти. Щастлив човек съм“, казва той.\r\nМа Дзиенгоу не може да се пенсионира, прекалено зает е с магазина за комикси. Миналото го е научило на много. Не иска да коментира сегашната политика на Китай, само се надява управляващите да съхранят традициите на страната му.\r\nГодини след като семейството му се е смятало за буржоазно, Сяо Дзиенуън отново живее в центъра на Пекин. Не се оплаква от комунистическата партия или лидерите й, а и не иска избори в страната, тъй като това ще доведе до появата на много партии, а хората ще гласуват за онези, които им платят най-много.\r\n\"Китай ще потъне в хаос, ако се появи истинската демокрация“, твърди той.", "date": "2019.09.30", "title": "От първо лице: Как Комунистическата партия промени Китай? "}
{"url": "https://www.dnes.bg/notifikacii/2019/09/30/arda-stigna-do-obrat-s-etyr-izravni-se-s-beroe.424617", "text": "Арда стигна до обрат и победи Етър с 2:1 в двубой от 11-ия кръг на efbet Лига, игран на стадион \"Локомотив\" в Пловдив.\r\n\r\nКрасимир Станоев (50') даде аванс за \"виолетовите\", след като бе точен от дузпа, а Жоао Аморим (52) възстанови равенството. Илиас Хасани (61) направи пълен обрат и донесе победата за Арда.\r\n\r\nТака тимът от Кърджали вече има в актива си 18 точки и се изравни с Берое на петото място във временното класиране. Новакът в елита изостава само на точка от четвъртия ЦСКА. Етър пък е 9-и с 11 пункта.\r\n", "date": "2019.09.30", "title": "Арда стигна до обрат с Етър, изравни се с Берое"}
{"url": "https://www.dnes.bg/eu/2019/09/30/sebastian-kurc-shte-se-prevyrne-li-vundervuci-v-orban.424583", "text": "Австрийският политик Себастиан Курц увеличи списъка на успехите си, печелейки парламентарни избори за втори път за две години, подкрепян от поддръжниците си, които виждат в него \"Вундервуци\" - политическо дете-чудо, докато противниците му го порицават, че е \"на път да се превърне в Орбан\", пише Франс прес.\n\r\nПобедата в неделя е личен успех за 33-годишния лидер, последвал четири хаотични месеца на корупционен скандал, който доведе до падането на неговия крайнодесен съюзник и прогонването му от австрийското управление.\n\r\nВъншен министър на 27 години, най-младият европейски лидер на 31 години, Себастиан Курц премина през всички етапи на своя политически възход, до първия непредвиден момент в кариерата му: сривът през май на коалицията от 2017 г. с Австрийската партия на свободата.\n                    \n                    \n                \n                \n                \n                \r\nСпоред анализатора Йоханес Хубер, ако Австрия е достатъчно уверена в себе си, за да постави за втори път съдбата си в ръцете на младеж, роден през 1986 г., с баща техник и майка учителка, причината е, че е била привлечена от неговото \"съвършено овладяно риторично майсторство\".\n\r\nНосейки се на вълната на отхвърлянето на традиционните политически фигури, Себастиан Курц почисти от прахта имиджа на австрийските консерватори, които управляват без прекъсвания от 1987 година.\n\r\nТой им наложи нов цвят (бледо тюркоазено) и названието \"Листата на Курц\". Това безцеремонно завладяване на уважаваната християндемократическа партия даде храна на сравненията със стратегията, следвана от Еманюел Макрон на президентските избори във Франция през 2017 година.\n\r\n\n\r\nАнтуражът на канцлера смята, че като налага своята позиция за имиграцията, той е възпрял възхода на Австрийската партия на свободата (АПС), която през 2016 г. беше начело на проучванията и се смяташе, че е в позиция да спечели национални избори.\n\r\nТой следва стъпките на друг австрийски канцлер, който беше критикуван много за съюза си с крайната десница през 2000-та година. Също като консерватора Волфганг Шусел, Себастиан Курц даде \"целувката на смъртта\" на националистите, съюзявайки се с тях, за да ги отслаби по-добре. Опетнена от скандалите, АПС загуби десет пункта в неделя (16 на сто) в сравнение с предишните избори.\n\r\nНа проспериращата, но дестабилизирана от притока на мигранти Австрия младият лидер предложи затварянето на европейските граници и по-строги условия за даване на убежище.\n\r\nОт бойкота на пакта на ООН за миграцията до намаляването на социалните плащания за търсещите убежище, потокът от антиимиграционни мерки, гласувани в неговия мандат, го превърнаха в разделяща личност, по подобие на неговия унгарски колега Виктор Орбан, който вижда в него архитекта на \"мост\" между десницата и крайната десница.\n\r\nСтилът му на управление копира идеи, защитавани от крайната десница и някои популистки лидери от Централна Европа, но в същото време избягва семантичните провокации и отстоява проевропейските му убеждения.\n\r\nТой рядко призоваваше АПС към сдържаност, макар че ксенофобските изявления на крайната десница влошиха имиджа на Австрия пред европейските партньори. Тази пасивност му донесе прякора \"мълчаливият канцлер\".\n\r\nБившият лидер на либералната формация Неос Матиас Щролц го описва като \"опортюнист без визия\", водеща фигура на ново \"националконсервативно\" течение.\n\r\nПрез април Райнхолд Митерленер, бившият лидер на Австрийската народна партия, свалена от власт от Курц, изрази притеснение, че наблюдава как под неговото управление Австрия се превръща в \"авторитарна демокрация\".\n\r\nВъпреки младежкия си вид Себастиан Курц чупи рекордите за популярност сред най-възрастните. Профилът му на идеален зет се обръща предимно към тази част от електората. Хората над 45 години са 65 на сто от населението на Австрия.\n\r\nРоден във Виена, той обича да напомня за селските си корени, \"сякаш иска да каже на жителите на провинциалните райони, че е един от тях\", смята Йоханес Хубер. И че смята да ги представлява още много време на най-високото равнище на властта. \r\n \r\n/БТА/\r\n ", "date": "2019.09.30", "title": "Себастиан Курц: Ще се превърне ли \"Вундервуци\" в Орбан?"}
{"url": "https://www.dnes.bg/index/2019/09/30/akciia-bg-kamion-po-germanska-magistrala-kakvi-sa-problemite.424551", "text": "\r\nНа магистрала А4 близо ьо Кьолн германската митническа служба и полицията провеждат акция. \n\r\nДали шофьорът е застрахован, какво е състоянието на камионът, справедливо ли е възнаграждението - за тези неща проверяват службите, предава .\n\r\nОт години Германия изпитва остър недостиг на шофьори, и повечето фирми назначават чужденци. Те са склонни да работят за по-малко пари и твърдят, че са частни превозвачи, въпреки че не притежават камион. \n                \n                \n                \r\nСлужителите на митническата служба спират и камион с българска регистрация. Дъното на ремаркето е провиснало, но това се оказва, че далеч не е единственият проблем. \n\r\nГумите са износени, товарътне е подсигурен и е тежък. Товарната платформа е счупена. \n\r\n \r\n   ", "date": "2019.09.30", "title": "Акция: BG камион по германска магистрала... Какви са проблемите?"}
{"url": "https://www.dnes.bg/notifikacii/2019/09/30/djonsyn-otreche-obvineniiata-ne-bil-obarval-jurnalistka.424588", "text": "Британският премиер Борис Джонсън отрече днес, че е докосвал непристойно журналистка преди години и каза, че обществото повече се интересува от плановете му да подобри публичните услуги, предаде Ройтерс.\n\r\n\r\nЖурналистката Шарлът Едуардс написа в \"Сънди таймс\", че през 1999 г., когато е бил главен редактор на списанието \"Спектейтър\", Джонсън я опипал по време на обяд.\r\n\"Под масата усетих ръката на Джонсън на моето бедро. Той го стисна\", твърди Едуардс. \r\n\r\nПо думите й после, когато усетила дланта на Джонсън по-нагоре по крака си, тя рязко се изправила, предава БТА.\r\n\r\nСлед обяда Едуардс споделила случилото се с жена, която седяла от другата страна на Джонсън, и тя казала, че той опипвал и нея.\r\n\r\nСлед опровержението на \"Даунинг стрийт Едуардс написа в Twitter: \"Ако премиерът не си спомня ясно случилото се тогава, аз имам по-добра памет от него\".", "date": "2019.09.30", "title": "Джонсън отрече обвиненията, не бил обарвал журналистка"}
{"url": "https://www.dnes.bg/stranata/2019/09/30/policai-otkriha-trup-na-krystovishte-v-elin-pelin.424589", "text": "Тяло на 71-годишен мъж бе намерено на кръстовище в Елин Пелин, съобщиха от МВР. \r\n\r\nПри извършване на обход, автопатрул на РУ - Елин Пелин е установил на кръстовище в града лежащ на пътното платно мъж в безпомощно състояние. Веднага е повикана линейка, екип на Спешна помощ е констатирал смъртта му. \r\n\r\nПри извършения оглед на местопроизшествието е установена самоличността на починалия - на 71 години от самоковското село Ковачевци. По случая е образувано досъдебно производство. \r\n ", "date": "2019.09.30", "title": "Полицаи откриха труп на кръстовище в Елин Пелин"}
{"url": "https://www.dnes.bg/index/2019/09/30/iadrena-voina-globalno-zatopliane-migraciia-bednost-kakvo-trevoji-oon.424592", "text": "\"Проблемите на нашето време са изключителни\", каза преди няколко дни пред Общото събрание на ООН Ибрахам Мохамед Солих, президент на Република Малдиви, островна държава в Индийския океан, заплашена от повишаващите се води в резултат на промените в климата, пишат от БТА. Има сутрини, когато отиваш на работа и там всички са изглеждат раздразнени. Така беше през миналата седмица в ООН, на годишното събиране на световни лидери. Една от друга по-мрачни речи на лидери от всички кътчета на планетата навеждаха към едно още по-безрадостно заключение: човечеството наистина има нужда от кратка оздравяваща почивка. Организацията на обединените нации беше създадена като изблик на оптимизъм след опустошението на Втората световна война, с идеята, че съвместен орган от държави може да изгради по-светло бъдеще като се научим да си помагаме. Въпреки че тази надежда остава съществена опора, истинската тенденция тези дни изглежда поставя по-ниска летва: опитайте се да смекчите климатичния Армагедон и да предотвратите усърдните действия на някои от 193-е членки да се дестабилизират взаимно и понякога да се унищожат една друга. Така че думи като \"екзистенциална заплаха\" бяха дотолкова част от формулировките в речите на лидерите през изминалата седмица, колкото и обичайните споменавания на \"този величествен орган\". \"Живеем във време, когато величината и броят на продължаващите кризи постоянно се увеличават\", каза Игор Додон, президентът на Молдова. \"Преживяхме достатъчно войни. Не искаме нови войни\", каза иракският президент Бархам Салих, който със сигурност разбира от това. А от Рош Марк Кристиян Кабире, президент на Буркина Фасо, дойде сдържано твърдение: \"Международните новини са белязани от напрежение\". Част от това е чиста риторика. Ако сте държава в света и искате нещо - пари, войски, действия, разбирателство, трябва да изложите проблем, така че да можете да предложите решение или поне да убедите колегите си, че решение е необходимо. Затова лидерите и дипломатите внасят много проблеми в ООН по това време на годината, с надежда да използват максимално тази световна сцена, която е и рядко достижима, ако сте по-малък член на общността на нациите.  Промените в климата станаха централна тема. Решение на ООН да постави темата наистина на челно място доведе както до младежка среща на високо равнище за климата, така и до пълноценно събитие в деня преди започването на обръщенията на лидерите. Много държави откликнаха на призива да бият тревога, достатъчно убедителна, за да бъде колективно забелязана. Предизвикателствата пред хората и планетата са сблъскват с дългосрочни последици\", каза външният министър на Белиз Уилфред Ерлингтън. Дори и като се имат предвид тези обстоятелства, имаше усещане, че като че ли витае много повече безпомощност от обикновено. Генералният секретар на ООН Антониу Гутериш даде началото му миналия вторник с откриването на разискванията, като нарисува безрадостна картина на този момент в човешката история. \"Живеем в свят на тревоги\", каза Гутериш. \"Много хора са страхуват да не бъдат прегазени, да им бъде попречено, да не бъдат изоставени\", каза той. \"Машините отнемат работата им. Трафикантите отнемат достойнството им. Демагозите отнемат правата им. Войнолюбците отнемат живота им. Изкопаемите горива отнемат бъдещето им\". И все пак толкова ли е различно това отпреди? Имало е много моменти в 74-годишната история на ООН, когато сме били на ръба заради политика, авантюризъм, разселени хора, епидемии, възможна ядрена война. Хаосът винаги е господствал, нали? Не е съвсем така. Съботната програма на ораторите беше затрупана с островни държави от целия свят, които са, както казаха мнозина от тях, на фронтовата линия на климатичните промени. От тяхна гледна точка не става дума просто за топящи се ледници или измиране на животински видове; става дума за засилващите се урагани, които може да ги заличат и да повишат нивото на океана, което може бавно да ги превърне в подводни призраци. Така че те усещат особено остро това настроение. \"Общата родина е само една и човешката раса е само една. Няма планета Б или жизнеспособна алтернативна планета, на която да живеем\", каза Гастон Браун, министър-председател на Антигуа и Барбуда, островна държава в Карибите. Но други държави едва ли бяха жизнерадостни относно това къде сме като цивилизация, докато правеха обръщения пред Общото събрание. Две от най-големите, Китай и Русия, бяха също толкова прями в преценката си за глобалния пейзаж, който виждат. \"Светът днес не е спокойно място\", заяви китайският външен министър Ван И. \"Броят на конфликтите на планетата не е намалял, а враждебността не е отслабнала\", каза руският му колега Сергей Лавров. \"От година на година става по-трудно да се занимаваме с тези и много други предизвикателства. Фрагментирането на международната общност продължава да се засилва\". По традиция в ООН, лидерите наистина дадоха решения на предложеното, от тематичното (намалете \"дефицита на доверие\") до твърде специфичното (променете коренно Съвета за сигурност, за да засилите постоянното представителство на Африка). Вероятно най-често споменаваното беше подновен призив за цялостно възприемане на мултилатерализма, като много държави - особено по-малките с по-малък магнетизъм в света, гледат на това като единствено спасение. Това е най-вече вярно в епоха, когато растящ брой известни лидери - основните примери включват американския президент Доналд Тръмп и британския министър-председател Борис Джонсън, се насочват към по-едностранен подход към света. \"Десетилетието след 2020 г. може да остане в историята като повратна точка или като момент, когато мултилатерализмът е изгубил пътя си\", каза президентът на Руанда Пол Кагаме. ООН често е критикувана, че говори много, а не върши достатъчно. Но като стане дума за красноречиво говорене, особено за бъдещето, тя винаги е била един от най-силните играчи на терена. Разбира се, имаше и зрънца оптимизъм, които блестяха в калта - за способността на ООН да формира това по-светло бъдеще, за потенциала да пречиства конфликта в проекти и споразумения, решения и мироопазване. \"Вече не вярвам в песимизма. Прекалено лесно е\", каза френският президент Еманюел Макрон. Хубави думи, оттам започват идеите. И все пак, след седмица на ораторско униние на някои от най-умните, най-информираните, най-овластените хора на Земята, човек трябва да си зададе въпроса: ако ООН не е мястото за оптимизъм за процъфтяващо общо бъдеще, дали не е дошъл моментът да започнем наистина да се тревожим.По публикацията работи: Нели Христова", "date": "2019.09.30", "title": "Ядрена война, глобално затопляне, миграция, бедност... Какво тревожи ООН?"}
{"url": "https://www.dnes.bg/sport/2019/09/30/balykov-obiavi-systava-za-cherna-gora-i-angliia-vikna-debiutant.424597", "text": "Селекционерът на мъжкия национален отбор на България Красимир Балъков обяви финалния списък с футболисти, повикани за предстоящите европейски квалификации срещу Черна гора (11 октомври) и Англия (14 октомври). Към вече обявените играчи, състезаващи се извън граница, старши треньорът добави 14 представители на Първа лига.\n\r\nОт отбора отсъства опитният Николай Бодуров, който не получава игрово време в клубния си отбор ЦСКА. Новото лице е крилото на Локомотив (Пловдив) Бирсент Карагарен. Той е вторият дебютант след Камен Хаджиев. Прави впечатление, че е викнат и Николай Михайлов, който през този сезон има едва един мач за Левски.\n\r\n\r\nНиколай Михайлов (Левски), Пламен Илиев (Лудогорец), Христо Иванов (Етър);\n                    \n                    \n                \n                \n                \n                \r\n: Страхил Попов (Касъмпаша, Турция), Васил Божиков (Слован Братислава), Георги Пашов (Арарат-Армения), Камен Хаджиев (Академия Пушкаш), Кристиан Димитров (Ботев Пловдив), Антон Недялков (Лудогорец), Иван Горанов (Левски), Петър Занев (ЦСКА);\r\nИвелин Попов (Ростов, Русия), Кирил Десподов (Щурм Грац, Австрия), Георги Костадинов (Арсенал Тула, Русия), Симеон Славчев (Карабах, Азербайджан), Георги Сърмов (Кемниц, Германия), Божидар Краев (Жил Висенте), Кристиян Малинов (ЦСКА), Марселиньо (Лудогорец), Вандерсон (Лудогорец), Галин Иванов (Славия), Васил Панайотов (Черно море), Исмаил Иса (Черно море), Бирсент Карагерен (Локомотив Пловдив).\n\r\nСтартът на подготвителния лагер в Национална футболна база \"Бояна\" е в неделя, 6 октомври, като селекционерът Балъков ще даде традиционната си пресконференция в 11:30 същия ден. На 8 октомври в 18:00 ч. трима футболисти ще говорят пред представители на медиите, а на 10 октомври тимът пътува за Черна гора с полет от летище \"София\" в 11:45 часа.\r\nСъщата вечер в 19:00 ч. местно време Красимир Балъков ще даде официалната си пресконференция в Подгорица, а в 19:30 стартира тренировката на тима, която ще бъде открита за журналистите в първите си 15 минути.\n\r\nОфициалната пресконференция преди мача с Англия в София ще се състои на 13 октомври, неделя, от 17:00 ч. в Национална футболна база \"Бояна\", а половин час по-късно стартира и официалната тренировка. Мениджърът на съперника Гарет Саутгейт ще говори пред медиите в 19:15 ч. в зала \"Родина\" на Националния стадион \"Васил Левски\".\n\r\n", "date": "2019.09.30", "title": "Балъков обяви състава за Черна гора и Англия, викна дебютант"}
{"url": "https://www.dnes.bg/stranata/2019/09/30/sofiia-varna-plovdiv-testvat-sirenite-na-1-oktomvri.424519", "text": "В няколко града в страната утре в 11 часа ще бъдат тествани сирените, съобщиха от МВР.\r\n\r\nТестовете ще бъдат в Бургас, Варна, Кърджали, Монтана, Пазарджик ,Плевен, Пловдив, Русе, Смолян, София, Стара Загора, Враца, Гълъбово,както и в населените места в 30-километровата зона около АЕЦ \"Козлодуй\".\r\n\r\nЩе бъдат излъчвани националните сигнали за тревога и край на тревогата. \r\n\r\nСигналите ще бъдат съпътствани от гласова информация. \r\n\r\nТренировката се извършва, за да се провери техническото състояние на Националната система за ранно предупреждение и оповестяване и за обучение на населението.", "date": "2019.09.30", "title": "София, Варна, Пловдив...тестват сирените на 1 октомври"}
{"url": "https://www.dnes.bg/stranata/2019/09/30/tejka-katastrofa-vyv-varna-myj-e-otkaran-v-bolnica.424594", "text": "Тежка катастрофа е станала във Варна на  кръстовището на бул. \"Владислав\" и ул. \"Отец Паисий\", съобщават от полицията в морската столица. \r\nСигналът за инцидента е подаден в 11.50 часа. Мъж се е оплакал от болки в корема и е бил отведен с линейка  в болнично заведение. Щетите по автомобилите са сериозни. Тепърва  органите на реда ще изясняват дали има и други пострадали при пътния  инцидент и какви са причините, довели до инцидента.\r\nСпоред очевидци причината по всяка вероятност е липсата на лява секция на светофара,  което създава редовно предпоставки за подобни катастрофи на това  натоварено кръстовище.\r\n ", "date": "2019.09.30", "title": "Тежка катастрофа във Варна, мъж е откаран в болница "}
{"url": "https://www.dnes.bg/notifikacii/2019/09/30/ivet-lalova-se-klasira-za-1-2-finalite-v-katar.424607", "text": "Българката Ивет Лалова-Колио се класира за полуфиналите в спринта на 200 метра на Световното първенство по лека атлетика в Доха (Катар).\r\n\r\nЕвропейската вицешампионка от Амстердам 2016 спечели втората квалификационна серия с отлично контролирано бягане и без максимално влагане за 22.79 секунди.\r\n\r\nВтора с 22.80 секунди остана Джоди Уилямс (Великобритания), а трета се нареди Муджинга Камбунджи (Швейцария) с 22.81 секунди.\r\n\r\nТрите продължават директно за полуфиналите във вторник вечерта.\r\n\r\n\r\n\r\n\r\n ", "date": "2019.09.30", "title": "Ивет Лалова се класира за 1/2-финалите в Катар"}
{"url": "https://www.dnes.bg/izlojbi/2019/09/30/kakvo-se-krie-zad-belejki-pod-liniiata.424507", "text": "Произведения на над 30 български автори, творили още от 90-те години до днес, събира изложбата \"Бележки под линията\", която бе подредена в \"Капана\" в Пловдив като част от проекта \"Open Art Files: Теми, Хора, Пространства, Документи в българското съвременно изкуство\".\r\nНеин куратор е Вера Млечевска, завършила Национална художествена академия, София и програмата CuratorLab, в университета Констфак  в Стокхолм. Проектите, които се трупат зад нейното име често са хибридни събития, които съчетават кураторски опит с перформативна практика като лекции-пърформанси в - \"Културните новини\", \"Гавазов и неговото време\" съвместно с Димитър Шопов и \"Свирепа природа\", както и  презентационният формат за художници \"15 минути слава\" .  Поговорихме с нея за \"Записки и бележки под линията\".\r\n                    \n                    \n                \n                \n                \n                \n\r\nИ двете ги събират и разделят. Струва ми се през 80-те и началото на 90-те много автори преосмислят тялото като обект на изкуството. Тялото не е идеализираното дистанцирано тяло, а тяло в действие, понякога тялото на художника е инстриментът. Произведенията са много различни, но логиката е сходна. Тази вълна от експерименти и търсения сякаш лека по лека се разсейва в други посоки и всеки един художниците се захваща с нещо различно. \r\nНещата, които обединяват и разделят художниците изобщо не са статични, те се променят във времето. \n\r\n\r\nТова беше един много приятен процес. Когато започнах да издирвам някои от картините по едни черно-бели репродукции, беше наистина вълнуващо да ги видя в цвят, а после и в реалността, също да науча за произведения, за които не знаех, че съществуват. Някои от тези картини се намират в различни галерии в страната, отдалечени една от друга, други буквално извадихме от домовете на художниците, които не са показвани от десетилетия. \r\nИначе аз исках да включа поне два пъти повече произведения, както и доста повече документални снимки, но някак това не се получи поради различни обстоятелства, а и площта на галерията има граници.\r\n\n\r\nМного  добре мина този процес. Интересът беше огромен, изложбата има хиляди  посещения. Почти всеки път като вляза в галерията попадам на хора, които  дискутират едно или друго произведение и често завързвахме разговор.\r\n\n\r\nПроменя се в много посоки. Например всички тези формати, които предлагат наред с изкуството донякъде развлекателни, донякъде комерсиални събития за публиката са нещо ново. Т.е. търси се много целенасочено масова публика, както и взаимодействие с нея. \r\nСъщо така българското изкуство като че ли лека по-лека излиза от това да бъде крайно обяснително и дискурсивно. Все повече има емоционални и интуитивни творби.\r\n\n\r\nОбикновено  те не крият нищо, те са отклонение в подробности от някаква основна  тема, за която иде реч. В случая много неща от бележките под линия,  които съм извлякла и от книги и от различни разкази са ми се сторили  изключително интересни. В много разговори за 80-те по различни теми и  поводи, все се намесваше името на Иван Кирков, винаги като някаква  бележка към основната история. Това ме накара да смятам, че той е имал  огромно влияние върху различни негови млади колеги, не само с изкуството  си, но и с разговори, информация, жестове, които е правел към тях, в  такава посока, че да им разширява мирогледа за изкуството.\r\nИли пък  историите за няколко картини сваляни или недопускани от изложби. Като  човек разгледа всяка една от тези истории, се вижда каква е  разделителната линия на легитимното тогава (през 80-те) изкуство.\n\r\n\n\r\nИзкуството отразява времето по много различни начини, като например този “нечовешки” перфекционизъм и космичност в живописта от 80-те се виждат много ясно в картините на Мичи Буюклийски, Иван Кирков, Сашо Стоицов, Асен Ушев, Текла Алексиева... Всички те са по един или друг начин устремени към едно несъществуващо в реалността място и време.\r\nСлед това – 90-те, освобождаването на тялото е видно в работите на наистина много автори като Венци Занков, Станка Цонкова-Уша, Албена Михайлова и много други всъщност. Много теоретици поставят тези изяви в логиката на различни съществуващи художествени направления, което със сигурност е с основание, но защо наистина не го погледнем като едно желание да се освободи тялото, след толкова много години правила, по които тялото трябва да изглежда и да бъде изобразявано за един дълъг период от време. В един момент тези млади тогава хора са потърсили начин да отпушат това постоянно пристягане и вкарване в норми на тялото. \r\nСлед 90-те - 2000 тялото се комерсиализира до крайност и тогава идват други норми на дневен ред. Това е усетено с пълна сила от Алла Георгиева, Аделина Попнеделева, Мариела Гемишева и е недвусмислено изразено в техните произведения.\r\nТялото като монумент е най-спорната тема. Нашето изкуство изобилства с произведения, които коментират смяната на идеологията и на културните ценнности. \r\nКато стигнем до изкуството на днешния ден виждаме колко активна е ролята на екрана в модулирането на образите, независимо дали художниците ги създават като живопис или принт. Една от залите в галерията е направо наелектризирана от наситените цветове на кратините, принтовет е и обектите, които са създадени първо на компютър. \r\n ", "date": "2019.09.30", "title": "Какво се крие зад \"Бележки под линията\"... "}
{"url": "https://www.dnes.bg/sofia/2019/09/30/zaradi-skysan-kabel-2000-jiteli-na-s-lozen-ostanaha-bez-tok.424581", "text": "При несъобразени изкопни работи бе скъсан кабел  20 киловолта, собственост на „ЧЕЗ Разпределение България“ АД, в резултат на което в понеделник по обяд без електрозахранване за около час останаха близо 2000 клиенти на дружеството в района на село Лозен, Столична община.\n\r\nКомпанията за пореден път призовава строителните компании навреме да съгласуват изкопните работи с цел да се сведат до минимум неудобствата за домакинствата и бизнеса. Строителните проекти би трябвало предварително да се координират с електроразпределителната компания. В рамките на това съгласуване дружеството в писмен вид информира строителя, че е длъжен да го уведоми за деня и мястото на изкопните дейности. В голяма част от случаите, обаче, тези изисквания не се спазват. Освен това често пъти информацията за започващите строителни дейности се получава предходния ден или в деня на тяхното стартиране, което прави реакцията на ЧЕЗ Разпределение невъзможна. \n                    \n                    \n                \n                \n                \n                \r\nДружеството призовава фирмите да го информират поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.\r\n ", "date": "2019.09.30", "title": "Заради скъсан кабел 2000 жители на с. Лозен останаха без ток"}
{"url": "https://www.dnes.bg/mish-mash/2019/09/30/s-grija-za-liubimcite-globa-ako-kucheto-ne-se-izvede.424585", "text": "Властите в Австралийската столична територия са приели разпоредба, според която стопаните на кучета, които не ги извеждат на разходка веднъж дневно, ще бъдат глобявани 2 700 австралийски долара, предаде агенция ЮПИ.\r\n\r\nСпециализираните служби ще следят и за това дали домашните любимци са отглеждани при подобаващи условия, дали редовно получават храна и са надлежно подслонени, пише БТА.\r\n\r\nСтопаните също се задължават, когато кучетата им са затворени по някаква причина в продължение на 24 часа, да ги пускат свободно да се движат поне 2 часа през деня.", "date": "2019.09.30", "title": "С грижа за любимците: Глоба, ако кучето не се изведе!"}
{"url": "https://www.dnes.bg/index/2019/09/30/tyrgyt-mechta-ferari-rols-rois-na-tezgiaha-zaradi-prane-na-pari.424536", "text": "\n\r\nЛамборгини, Ферари, Ролс-Ройс, Бугати... Преди дни край Женева, Швейцария, се състоя търга, за който всички автомобилни фенове си мечтаят. Но колите попаднаха там заради... пране на пари.\r\nПрез февруари синът на президента на една от най-богатите на нефт страни Екваториална Гвинея, Теодоро Нгуема Обианг, бе обвинен в множество измами. За да не бъде тикнат в затвора, той се споразумя с прокурорите и се съгласи автомобилите му да бъдат продадени, за да се помогне на страната му.\r\nЗаедно с тях бе конфискувана и яхта, но тя навярно е била прекалено ценна за Обианг, тъй като той се съгласи да плати 1,1 милиона паунда за разноски по делото и тя му бе върната.\r\n                \n                \n                Колите в колекцията на Теодоро Нгуема Обианг са наистина ценни. Сред тях е и доста рядко Lamborghini Veneno Roadster, което се продаде за цена 50% по-висока от тази, дадена на предварителната оценка. Новият собственик на красивото Ламборгини, което е едно от само девет автомобила, произведени за 50-тата годишнина на компанията през 2014 г., похарчи 8,28 милиона франка, пишат от Reuters. Купувачът остана анонимен, а Ламборгинито е карано едва 325 километра.\r\nСред перлите на аукциона, организиран от аукционна къща „Бонъмс“, са Ферари LaFerrari, вдъхновено от Формула 1, което се очакваше да се продаде за 2,1 милиона франка. Изключително бързият Aston Martin One-77, който се продаде за 1,55 милиона франка. Bugatti Veyron EB 16.4 купе и McLaren P1 купе, Ферари  F12tdf, произведено през 2015 година от което има само 799 автомобила, почти всички, от които се продават преди да слязат от производствената линия. Интерес привлече и Koenigsegg One:1, кола, която успява да достигне почти 400 км/ч максимална скорост. Тя бе продадена за 4,6 милиона франка.\r\nНо не всички коли на търга са сглобявани след 2014 година. Сред лъскавите автомобили можеше да се открие и модела Rolls Royce Silver Spur от 1998 г.. Въпреки че се нуждае от лек ремонт, той бе продаден за 82 250 франка.\r\nОще по-ретро бе Aston Martin Lagonda от 1956 година. В него са се возили Фреди Меркюри, Арета Франклин, Нина Симоне, Дейвид Бауи, Ролинг Стоунс и много други, тъй като е било собственост на Клод Нобс, , управителят на прочутия джаз фестивал в Монтрьо.\r\nНеговият наследник и партньор Тиери Амсалем присъства на търга и си тръгна от него с бяло  Bentley Azure за 112 125 франка. То е изминало едва 1300 километра.\r\nОбщо 25-те супер коли на Теодоро Нгуема Обианг бяха продадени за близо 27 милиона франка.", "date": "2019.09.30", "title": "Търгът мечта: Ферари, Ролс-Ройс на тезгяха заради пране на пари"}
{"url": "https://www.dnes.bg/obshtestvo/2019/09/30/ucheni-ot-ban-niama-da-izcheznem-no-moje-da-sme-pod-6-mln-prez-2040-g.424610", "text": "Населението на България може да падне под 6 милиона души до 2040 година, спроде изследване на Българската академия на науките.\r\nЗастаряването на нацията, социалните неравенства и миграцията са сред водещите фактори, които задълбочават демографската криза у нас.\r\nУчените прогнозират, че след 30 години всеки десети българин в страната ще бъде на възраст над 80 години, предаде БНР. \n\r\nБългария няма да изчезне. Според най-лошата прогноза до 2040 година населението на страната може да намалее до 5,8 млн. души, ако не се предприемат мерки за преодоляване на кризата.\r\n\"Структурата на населението няма да бъде добра. Ще има много повече  възрастни, отколкото млади хора. Добрата новина - няма да изчезнем,  лошата новина е, че няма да бъдем и 6 милиона\", обясни директорът на Института за изследване на населението и човека при БАН проф. Антоанета Христова.\n                    \n                    \n                \n                \n                \n                \r\nТенденцията може да се обърне в положителен план едва след 15 години.\n\r\n\"Независимо от това даже колко мерки се предлагат и в каква комплексност, до 2034-а година ние винаги ще имаме негативни резултати\".\n\r\nДемографската прогноза разбива мита, че миграцията е главната причина за намаляването на населението. \n\r\n\"Има и заминаващи, но и все повече връщащи се. Броят на влизащите в страната и завръщащите се българи се изравнява на излизащите през последните години\", според професор Катя Владимирова.\n\r\nМерките за преодоляване на демографската криза включват насърчаване на раждаемостта, подобряване на здравеопазването и социалните услуги, както и намаляване на смъртността и миграциите на населението.\r\nИзследването отчита промени в ценностите и нагласите на младите  поколения - те имат повишени изисквания към качеството на живот и към  отглеждането на децата.", "date": "2019.09.30", "title": "Учени от БАН: Няма да изчезнем, но може да сме под 6 млн. през 2040 г."}
{"url": "https://www.dnes.bg/obshtestvo/2019/09/30/kugar-na-specialen-polet-transportira-pacient.424602", "text": "Екипаж от състава на авиобаза Крумово с вертолет \"Кугар\" изпълни днес специален полет по искане на Министерството на здравеопазването за транспортиране на пациент от летище Щръклево до летище София.\r\nВертолетът излетя в 12.14 ч. от авиобаза Крумово. В 14.30 ч. пациентът беше транспортиран до летище София и беше поет от медицински екип от Центъра за спешна медицинска помощ, съобщиха от Министерството на отбраната.  \n\r\nСпоред  пациентът е ректорът на Русенския университет и председател на Общинския съвет в Русе, избран с листата на БСП, чл.-кор. проф. Христо Белоев. Тази сутрин той е получил тежък инсулт, докато е бил в дома си.\n                    \n                    \n                \n                \n                \n                \r\nПроф. Белоев се е почувствал зле и е извикал колеги от университета. Незабавно е бил закаран в болница в Русе, но състоянието му се е оказало изключително тежко.\n\r\nПолетът е извършен още по обед, след което лекари са пристъпили към животоспасяваща операция. За момента няма повече информация за състоянието на 61-годишния проф. Белоев.", "date": "2019.09.30", "title": "\"Кугар\" на специален полет, транспортира пациент "}
{"url": "https://www.dnes.bg/mish-mash/2019/09/30/blagoi-georgiev-pregyrna-sina-si-blagodari-na-zlatka.424611", "text": "Благой Георгиев и Златка Райкова вече са родители на момче.\r\n\"Вчера е история, утре е мистерия, днес е дар от Бога, ето защо ние го наричаме подарък.”\r\nБлагодаря ти,БОЖЕ,че ме дари с НЕГО!!!\r\nБлагодаря ти @zlatka_raykova за това прекрасно създание BLAGO JR\r\nОбичам ви\", написа футболистът в профила си във Facebook.\r\nТой е публикувал и кадър, на който държи бебето, а лицето на детето е закрито с емотикон. \r\nВ началото Златка криеше новината и не качваше много снимки в цял ръст в социалните мрежи. \r\nПо-късно тя сама съобщи, че очаква първото си дете, което е четвърто за Георгиев.\r\n\r\n\r\n ", "date": "2019.09.30", "title": "Благой Георгиев прегърна сина си, благодари на Златка"}
{"url": "https://www.dnes.bg/stranata/2019/09/30/vyzstanoven-e-rabotniiat-proces-v-zavod-dunarit.424557", "text": "Работният процес във военния завод \"Дунарит\", където в петък избухна пожар в един от цеховете, е възстановен от тази сутрин, съобщи изпълнителният директор на предприятието Петър Петров пред БТА. \n\nОгънят пламна в склад за авиационни и артилерийски бомби. Това наложи евакуация на работници и на хора от близки населени места. \r\n\r\nПо думите на Петров пожарът е унищожил между една трета и половината от цеха.\r\n\r\nИзпълнителният директор на завода обясни днес, че служители от служба КОС са изолирали цеха и района около него. Очаква се и екип от разследващи да влязат на оглед в засегнатите помещения.\r\n\r\nДиректорът каза още, че служители работят във всички останали цехове на предприятието.", "date": "2019.09.30", "title": "Възстановен е работният процес в завод \"Дунарит\""}
{"url": "https://www.dnes.bg/stranata/2019/09/30/medsestrite-v-karlovo-s-vtora-kolektivna-ostavka.424513", "text": "Медицинските сестри в Карлово подготвят втора колективна оставка. Днес своите молби за напускане депозират и всички медицинските сестри от Вътрешно отделение. Причината е, че медицинските специалисти не са получили желаното увеличение на основната заплата от управителя на болницата. \n\nПреди две седмици колективна оставка подадоха медиците от Детско отделение на лечебното заведение.\r\n В момента те получават между 720 и 750 лв. Управителят на болницата вече предложи увеличение на трудовите възнаграждения със 100 лв и каза, че чрез допълнително материално стимулиране 952 лв може да се достигне към декември.\r\n                    \n                    \n                \n                \n                \n                Солидарни с исканията на медицинските сестри са и лекарите в болницата.\r\nУвеличението на заплатите до 950 лв на всички сестри обаче ще утежни бюджета, каза управителят на болницата д-р Христо Пелев пред БНТ. Затова трябва да се повиши финансирането на клиничните пътеки с 20%, което, по думите му, е и искане на сдружението на общинските болници и Българския лекарски съюз чрез новия рамков договор, който предстои да се подпише.\r\nНа второ място, според ръководството на болницата Карловската болница получи от държавата 573 000 лв за това че е отдалечена и рискова, но тези средства са за дейност, а не за заплати, коментира Пелев.\r\nДо края на деня своите оставки подготвят и медицински сестри от детските ясли в Карлово.", "date": "2019.09.30", "title": "Медсестрите в Карлово с втора колективна оставка"}
{"url": "https://www.dnes.bg/sofia/2019/09/30/evakuiraha-terminal-1-na-letishte-sofiia-zaradi-pojar.424560", "text": "Евакуират заминаващите пътници от Терминал 1 на Летище София.\r\nПо първоначална информация  Аларма се е включила около 12:30 часа.\r\nи какво е предизвикало задействането на сигнализацията.\r\nЕдин от напусналите терминала сподели пред Dnes.bg, че са им съобщили само, че има пожар и не знае кога ще бъде възстановен достъпа. Той самият не видял пламъци.\r\n", "date": "2019.09.30", "title": "Евакуираха Терминал 1 на Летище София заради пожар"}
{"url": "https://www.dnes.bg/politika/2019/09/30/zashtitata-na-bylgarskata-istoriia-prepyni-kamykyt-za-severna-makedoniia.424561", "text": "Правителството ще изготви национална позиция с ясни изисквания и критерии за защита на българския национален интерес, която ще залегне в преговорната рамка и ще стане задължително условие за приемане на Северна Македония в ЕС. Около това мнение са се обединили участниците в срещата на \"Дондуков\" 2 заради очакваното определяне на дата за започване на преговори с югозападната ни съседка. \n\r\nПрезидентът Румен Радев обобщи резултатите от разговора и въпреки че призна, че приемането на Северна Македония в НАТО и ЕС е важна стъпка за гарантиране на мира, стабилното и устойчивото развитие и просперитета на Югоизточна Европа, България ще има своите условия. \n\n\n\n                    \n                    \n                \n                \n                \n                \r\nТой припомни, че именно нашата страна беше първата, която призна независимостта на Северна Македония. \n\r\n\"България винаги е подкрепяла принципно и последователно европейската перспектива на Северна Македония и водено от тези принципни убеждения българското правителство инициира подписването на Договора за приятелство, добросъседство и сътрудничество, който се очакваше да реши наслоените с десетилетия проблеми в нашите отношения и да им даде импулс и нова перспектива\", каза държавният глава. \n\r\nСпоред него обаче липсата на конкретни условия, измерители и срокове, е довела до драстичното изоставане на неговото изпълнение от процеса на европейска интеграция на Северна Македония.\n\r\n\"Нещо повече, въпреки огромните усилия положени от българската страна, съвместната комисия по исторически и образователни въпроси не постигна особени резултати, а напоследък те са обезпокоителни, а също така и поведението на нашата съседка поражда несигурност и недоверие\", каза Радев. \n\r\nПри тези обстоятелства и при очакваното в средата на този месец  започване на преговори са нужни незабавни действия за националната позиция с ясни изисквания и критерии, които да защитят националния ни интерес, смята президентът. \n\r\n\"Българското правителство се ангажира да формулира ясни крайни цели, които да бъдат постигнати преди приключване на преговорния процес за членство, а също така и конкретни междинни цели, които да бъдат решавани на всеки последователен етап от този процес и то с ясни измерители. Такава една позиция следва да бъде представена и с нея да се запознае и парламента\", отсече той.\n\r\nСпоред него особено внимание трябва да се обърне на учебните планове и програми, на текстовете в учебниците, на надписите в музеите и на позициите на обществените медии, защото постигането на европейско добросъседство трябва да е основният критерий за успешен преговорен процес.\n\r\n\"Важно е също така да се очертаят т. нар. червени линии,  които трябва да гарантират, че интеграцията на Северна Македония няма да бъде за сметката на употребата на българската история, език и идентичност като разменна монета. Трябва много ясно да се поставят открити условия,  при неизпълнението на които да не се дава ход на следващите етапи от преговорния процес. Това трябва да е ясно предварително, да е заложено ясно в самото начало на даването на старта на преговорния процес\", каза Радев.\n\r\nСпоред него една такава открита, коректна и конструктивна позиция ще е не само в защита на българския национален интерес, а и в ползва на ЕС, защото няма да допусне междусъседски проблеми.\n\r\nРадев съобщи още, че на срещата е поставил и въпроса за Air policing на въздушното пространство на Северна Македония. \n\r\n\"Имаме принципно съгласие, че българското правителство ще използва всички лостове в рамките на НАТО, за да поеме своята част от отговорността и да се включи в носенето на такова дежурство на ротационен принцип\", обобщи той.", "date": "2019.09.30", "title": "Защитата на българската история - препъни камъкът за Северна Македония "}
{"url": "https://www.dnes.bg/rock/2019/09/30/za-belite-petna-i-izborite-v-jivota-novata-pesen-na-slng.424554", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖитейските избори и белите петна, които засенчват спомените, засягат в последната си песен музикантите от рок бандата SLNG. Новата песен носи любопитното име \"Бели петна\". \n\r\n\"Бобо също участва в новото ни парче. Темата, която засягаме в песента, според мен е много важна. Нямаме предвид само да си трезвен, но и да си буден в изборите, които взимаш в живота\", разказа в студиото на \"България сутрин\" вокалистът на групата Владимир Михайлов.\n\r\nИмето на групата вече не е \"Сленг\", а SLNG.\n\r\n\"Решихме да направим лека разделителна линия. Това е просто един ребранд\",.\n                    \n                    \n                \n                \n                \n                \r\n\"Най-голямото предизвикателство пред нас е да се заявим наново. За съжаление, като напишеш \"Сленг\" в търсачките в интернет, излиза още трагичният инцидент с Дими, а не песните на групата. Надяваме се да променим това с времето\", сподели Калин Петров.\n\r\nДо края на годината от групата плануват да излезе новият им албум, ще имат и концерт с гости.", "date": "2019.09.30", "title": "За белите петна и изборите в живота: Новата песен на SLNG"}
{"url": "https://www.dnes.bg/mestni-izbori-19/2019/09/30/mestni-izbori-2019-kak-se-glasuva-po-nastoiasht-adres.424523", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАко не живеете на адреса си по лична карта и сте регистрирали настоящ преди 26.04.2019, може да поискате вписване в избирателния списък по настоящ адрес до 12.10.2019. \n\r\nИскането е писмено, по образец, или електронно, през сайта на съответната община. Общинската администрация заличава заявилите избиратели от списъка по постоянен адрес и ги вписва в списъка по настоящ адрес, разясняват от Централната избирателна комисия.\n\nПрепоръчваме навреме да проверите дали сте вписани в избирателен списък за вашата избирателна секция, заявиха от комисията.\n\r\nТова  може да направите по един  от следните три начина:\n                    \n                    \n                \r\n- Влизате на grao.bg/elections,\n\r\n- изпращате SMS с ЕГН на 18429 срещу 25 стотинки без ДДС\n\r\n- обаждате се безплатно на 0800 1 47 26\n\r\nАко откриете, че не фигурирате в списъка, или установите някаква неточност, може да поискате корекция от общината с подаване на заявление до 19.10.2019. Кметът разглежда искането и обявява публично решението си в срок от 2 дни.\r\n ", "date": "2019.09.30", "title": "Местни избори 2019: Как се гласува по настоящ адрес?"}
{"url": "https://www.dnes.bg/obshtestvo/2019/09/30/vmro-poiska-ot-cacarov-prekratete-deinostta-na-bhk.424559", "text": "ВМРО поиска от главния прокурор Сотир Цацаров да прекрати дейността на БХК заради недопустима намеса в съдебната система на България.\n\r\nБХК по пряк и косвен начин оказва натиск върху българските магистрати и извършва противоконституционна, противозаконна, неморална и открито антибългарска дейност, се чете в позиция на партията, изпратена до медиите. \n\n\nПоради тези причини българският представител в ЕП и заместник-председател на ВМРО – БНД Ангел Джамбазки и депутатът в 44-ото Народно събрание Александър Сиди пуснаха сигнал до главния прокурор с искане да бъде прекратена регистрацията на Българския хелзинкски комитет. Това е възможност, залегнала в Закона за юридическите лица с нестопанска цел.\n                    \n                    \n                \n                \n                \n                \r\nСиди и Джамбазки обосновават сигнала си с преки нарушения от страна на БХК на чл. 117, ал. 2 от Конституцията на Република България и на чл. 13, ал. 1, т. 3, б. б), от Закона за юридическите лица с нестопанска цел.\n\r\nСпоред войводите БХК нееднократно е поставял в риск български граждани, както и доброто име на България пред международните институции. Като пример от ВМРО дават заведеният иск в съда в Страсбург срещу страната ни в защита на изселените, след нанесен побой над български военнослужещ, от незаконното гето във Войводиново роми.\n\r\n\"Най-скандалната ѝ дейност обаче е свързана не със защита на правата на онеправданите, а с организирането на семинари за съдии, прокурори и следователи, част от които след това решават съдбите на доказани престъпници като Полфрийман. Нека припомним също така, че именно БХК номинира същия този осъден убиец за човек на годината, помогна за неговата юридическа защита и по заявление на НПО-то съставът, председателстван от Калин Калпакчиев, пренебрегна решение на колегите си от СГС, и разпореди да бъде пуснат на свобода, напълно игнорирайки становището на прокуратурата, на психолозите и представителите на затвора. В същото време самият съдия Калпакчиев е получил награда в същата категория, като освободеният от него австралиец, от същата тази неправителствена организация – БХК\", пишат в позицията си от ВМРО.\n\r\nСпоред националистите това е недопустимо и е подигравка с българското законодателство, с добрите нрави, морала и държавността в България.\n\r\nСред част от мотивите, залегнали в сигнала на Джамбазки и Сиди, е и този, че по думите на войводите сдружението периодично организира безплатни семинари, с които обучава съдии, прокурори и следователи. От друга страна БХК осигурява процесуалната защита на определени лица по дела, председателствани от същите тези магистрати, на които е провеждала обучения. \n\r\n\"Именно такъв е и случаят с Джок Полфрийман, на когото Сдружението оказва подкрепа, изразяваща се в правни и фактически действия. С тези свои постъпки Сдружение „Български хелзинкски комитет“ по заобиколен начин нарушава принципа на безпристрастност на част от магистратите. Чрез провежданите семинари се опитва да наложи натиск и влияние при решаването на дела, от които решения има пряк интерес\", пишат в мотивите си Джамбазки и Сиди.", "date": "2019.09.30", "title": "ВМРО поиска от Цацаров: Прекратете дейността на БХК"}
{"url": "https://www.dnes.bg/health/2019/09/30/7-prichini-da-hapvate-po-edna-iabylka-na-den.424356", "text": "По-здрави кости, намален риск от хемороиди и камъни в жлъчката... Това са само част от ползите за нашето здраве от редовната консумация на ябълки. Не е никак случайна приказката за едната ябълка на ден. Сочните плодове, които обичаме да хапваме така, да добавяме към десерти, смутита, здравословни закуски са изключително полезни и заслужават нашето специално внимание. Вижте защо.\r\n\r\nКогато консумираме ябълки, в мозъка ни се увеличава синтеза на невротрансмитер наречен ацетилхолин. Той е пряко свързан с по-добра концентрация, разрешаване на проблеми и процесите на запомняне.\r\n\r\nСочните плодове съдържат важни хранителни вещества, които предпазват организма от оксидативния стрес, което е причината за развитието на заболявания като деменция и болестта на Алцхаймер.\r\n                    \n                    \n                \n                \n                \n                Също така, редовната им консумация намалява риска от инсулт. Ябълките ни осигуряват полифеноли, които дори могат да намалят нивата на кръвната захар, да стимулират отделянето на инсулин, като това намалява риска от диабет, но плодовете са полезни и за пациенти, които имат това заболяване.\r\n\r\nОще една причина да хапвате всеки ден по една ябълка е това, че фибрите в нея не само благоприятстват храносмилането, но могат естествено да понижат нивата на „лошия“ холестерол и да повишат нивата на „добрия“.\r\n", "date": "2019.09.30", "title": "7 причини да хапвате по една ябълка на ден "}
{"url": "https://www.dnes.bg/world/2019/09/30/buri-vryhletiaha-germaniia-i-chehiia-ima-trudnosti-v-trafika.424546", "text": "Железопътният трафик в части от Северна Германия бе прекъснат заради буря, придружена със силни ветрове, предаде Асошиейтед прес.\n\r\nЖелезопътният оператор \"Дойче бан\" съобщи тази сутрин в Тwitter, че дългите железопътни линии от Хамбург за Берлин, Хановер и Бремен са затворени, както и линии, свързващи Хановер с Берлин, Бремен и Гьотинген.\n\r\nНе се уточнява колко ще продължи спирането на железопътните превози.\n\r\nДърво падна върху кабели на далекопровод край Нинбург, между Хановер и Бремен.\n\r\nСилни ветрове се очакват днес следобед в Северна и Източна Германия, съобщава АП, цитирана от БТА.\n\r\nБурни ветрове оставиха днес без електричество около 22 000 домакинства в Чехия, съобщи ТАСС като се позова на говорителка на \"Чешки енергийни предприятия\".\n                    \n                    \n                \n                \n                \n                \r\n\"Над 20 000 домакинства са без електричество заради нарушения в електроподаването, причинени от бурен вятър\", съобщи говорителката. \n\r\nИзвънредната ситуация обхваща централните райони около столицата Прага.\r\nВ Централна Чехия без ток останаха 15 000 домакинства, а в Западна Чехия - около осем хиляди.\n\r\nИздадено е предупреждение за опасност от буря. То може да бъде отменено не по-рано от 20 ч. тази вечер.\n\r\nПоривите на вятъра в планинските райони на Чехия достигат силата на ураган. В Прага и околните райони вятърът достига скорост от 68 до 81 километра в час.", "date": "2019.09.30", "title": "Бури връхлетяха Германия и Чехия, има трудности в трафика "}
{"url": "https://www.dnes.bg/notifikacii/2019/09/30/udar-otkriha-blizo-6-tona-kanabis-krai-strumiani.424564", "text": "Близо 6 000 килограма растения канабис са открити от полицейски служители край Струмяни, съобщиха от Областната дирекция на МВР в Благоевград. \r\n\r\nАкцията е проведена на 29 септември по линия на противодействие на производството, съхранението и разпространението на наркотични вещества.\r\n\r\nВ нива в землището на село Микрево полицаите са открили засадени близо 1500 броя тревисти растения, които след направения полеви тест са реагирали положително на канабис. От полицията в Благоевград съобщават, че работата продължава под надзора на Районна прокуратура – Сандански.\r\n\r\nВ рамките на акцията два дни по-рано в Благоевград, при проверка на жилище, полицаите са намерили марихуана, две лед лампи и електронна везна. \r\n\r\n18-годишният младеж, който е обитавал жилището, е задържан, а по случая е образувано досъдебно производство.", "date": "2019.09.30", "title": "Удар! Откриха близо 6 тона канабис край Струмяни"}
{"url": "https://www.dnes.bg/index/2019/09/30/podkaraha-ovce-po-londonskiia-most.424541", "text": "Около 30 овце бяха подкарани по Лондонския мост в съответствие със стара традиция, която дава възможност да се почетат гражданите, довели добитък в столицата, предаде ДПА.\r\n\r\nВековната традиция позволява на т.нар. свободни хора на града да доведат животни, без да плащат такси. \r\n\r\nНад 600 граждани, почетени със символичното \"свобода на града\" за постъпката си, участваха в тазгодишното събитие въпреки дъждовното време.\r\n\r\nСъбитието, което привлича много туристи, е организирано от асоциация на производителите на вълна, която дарява приходите от него за благотворителност. \r\n/БТА/", "date": "2019.09.30", "title": "Подкараха овце по Лондонския мост "}
{"url": "https://www.dnes.bg/business/2019/09/30/investorite-se-nasochvat-kym-zlato-srebro-i-platina.424568", "text": "За разлика от акциите и облигациите, благородните метали не носят на инвеститорите доход само заради това, че ги притежават. Въпреки това са сред най-добре представящите се активи през третото тримесечие.\n\r\nПричината е, че в свят на падащи лихви или дори отрицателни лихви, все повече инвеститори предпочитат златото и среброто пред вложенията в облигации, пише в свой анализ The Wall Street Journal, цитиран от .\n\r\nЦената на среброто се е повишила с 15% през третото тримесечие, докато платината отчита ръст от 11%. Златото е поскъпнало с 6,3% за същия период и с около 17% от началото на годината. Така жълтият метал се насочва към най-доброто си представяне на годишна база от 2010 г. насам.\n                    \n                    \n                \n                \n                \n                \r\nНарасналият интерес към благородните метали е в резултат на повишаващото се напрежение в световната икономика и политика през третото тримесечие. Акциите, от своя страна, се възстановяват от турболетния месец август, докато доходността по облигациите, която се движи обратно на цените, се стабилизира след достигнатите рекордно ниски нива през последния месец.\r\n", "date": "2019.09.30", "title": "Инвесторите се насочват към злато, сребро и платина"}
{"url": "https://www.dnes.bg/cars/2019/09/30/merakliia-se-brykna-s-1-09-mln-za-nai-skypiia-rolls-royce-phantom.424567", "text": "Базовото оборудване на Rolls-Royce Phantom се продава за около 450 хиляди долара в САЩ. С опциите моделът може да скочи с още стотина бона, че и отгоре. Наскоро обаче бе продадено специално копие на луксозната лимузина срещу 1,09 млн. долара.\n\r\nВърху въпросния Rolls-Royce Phantom VII, който получи префикса Art, е работил прочутия британски художник и скулптор Марк Куин, съвместно с автомобилния производител. Роденият от тази колаборация модел е опитан като съвременен вариант на прочутия психеделичен Rolls-Royce Phantom V, който е бил собственост на Джон Ленън.\n\r\nКолата беше продадена за 888 000 британски лири (или около 1,09 милиона долара) на благотворителен търг, организиран от Rolls-Royce в Гуудууд, Великобритания. Всички приходи от търга отидоха в подкрепа на алергични изследвания в лондонска детска болница.\n                    \n                    \n                \n                \n                \n                \r\nКупувачът на арт-автомобила Phantom не е посочен, но Rolls-Royce отбелязва, че той е голям \"колекционер на марката\". Собственикът дори е поръчал на Марк Куин да поработи и върху друг Phantom.\r\n", "date": "2019.09.30", "title": "Мераклия се бръкна с $1,09 млн. за най-скъпия Rolls-Royce Phantom"}
{"url": "https://www.dnes.bg/rusia/2019/09/30/bylgariia-v-ochite-na-rusnaci-romi-i-razruha-zashto-bylgarite-biagat.424562", "text": "България е член на ЕС от над 10 години. Попадайки обаче в тази страна, се чувстваш, като че си в някаква страна от Общността на независимите държави, а не от Европа, пише Газета.ру в материал озаглавен „Роми и разруха: защо българите бягат от страната си“. \n\r\nТипичната картина за България според публикацията е: „Много недостроени сгради и табели „Продава се“, дупки и кръпки по асфалта, дори в района на елитния курорт Слънчев бряг, дребна неофициална търговия, която толкова силно е окупирала централните улици на включения в ЮНЕСКО град Несебър, че е трудно историческите паметници да бъдат разгледани. \n\r\nКъм всичко това се добавя специфичният южен колорит на страната – изобилието от роми. В отделни райони на „културната“ столица на страната – Пловдив, има напълно ромски квартали, до които обикновените българи се стараят да не се заселват и като цяло не отиват там“, се казва в материала. \n                    \n                    \n                \n                \n                \n                \r\nСпоред руски експерти, цитирани от изданието, икономиката на страната се намира в много противоречива ситуация. От една страна от 2016 г. се регистрира увеличение на обема на номиналния БВП. Ръстът на икономиката е незначителен, но стабилен. \n\r\nГлавният стратег на компанията „Универ Капитал“ Дмитрий Александров казва, че през второто тримесечие на 2019 г. икономиката е нараснала с 3,5%. \n\r\nМакроикономическите показатели на България като цяло не са лоши – инфлацията не надхвърля 3%, делът на частния сектор значително надвишава държавния сектор, дългът е също сравнително неголям, казва Нарек Авакян, началник отдел инвестиции на „БКС Брокер“. \n\r\nТака България, чийто дълг спрямо БВП е само 20,1%, изглежда добре и дори е пример за други страни от ЕС, отбелязва анализаторът от „Финам“ Алексей Коренев. \n\r\nЗа населението обаче това не означава нищо, пише още в материала. За разлика от макроикономическите показатели с невъоръжено око се вижда, че социално-икономическата ситуация в страната е крайно тежка. Нивото на бедност в страната надхвърля 22%, се казва в публикацията. \n\r\n„Средногодишната заплата в България е 7400 евро, което е над два пъти по-малко от ЕС, където тя е на нивото от 15 000 евро. Населението на страната стремително застарява – младите хора активно напускат страната, в нея остават „на доизживяване“ главна хора в пенсионна и предпенсионна възраст“, казва Коренев. \n\r\nТака за последните 30 години населението на страната е намаляло от 9 милиона на 7 милиона души. \n\r\nОтворената граница с ЕС като магнит привлича младите перспективни работници и предприемачи. Те не виждат смисъл да остават в България. \n\r\nЗа да оцеляват, тези, които остават да живеят в страната, са принудени активно да припечелват – главно със сезонна работа. Повечето от тези дейности са свързани с обслужването на туристи, пише още в материала. \n\r\nКато цяло делът на сивата икономика в БВП по различни оценки е едва ли не 50%, отбелязва аналитикът от БК „Алор“ Алексей Антонов. \n\r\nЕдин от най-доходните отрасли на икономиката на България преди беше строителството и продажбата на недвижими имоти. Голяма част от търсенето в това отношение се падаше на руснаците, които за 20-50 хиляди евро купуваха апартаменти на морето. Но само до 2014 г., когато след санкциите и падането на руската валута такива покупки спряха да бъдат по джоба на руснаците. \n\r\n„До 2014 г. руснаците бяха най-активните чужди купувачи на български недвижими имоти. През 2014-15 година се случи рязък спад, когато руснаците се превърнаха в най-активните продавачи. А от втората половина на 2016 г. България вече не е чужд пазар №1, отстъпвайки мястото на Испания“, коментира главният редактор на сайта Prian.ru Филип Березин.\n\r\nНамаляването на интереса може да се свърже и с растящите цени на недвижимите имоти в България, обяснява Руслан Галимов, който отбелязва, че ръстът е 34%. По думите му това е повлияло на интереса на руснаците, немалка част от които са с неголям бюджет. \n\r\nНиското ниво на обслужване, нивото на живота, което явно не съответства на страна член на ЕС и многото съпътстващи фактори също са повлияли силно на желанието за закупуване на жилище там, отбелязва Коренев. \n\r\n„Въпреки добрия климат и ниските цени руснаците започнаха да губят интерес към България. Който е искал да купи недвижим имот там, вече го е направил. Останалите или не могат, или избират други държави“, добави Коренев. \n\r\nОсвен това условията за издаване на разрешение за пребиваване в България не представляват особен интерес за руснаците. Причината за това: висок праг за влизане, трябва да закупите обект за над 300 хиляди евро - за България сумата е огромна. От 2012 г. само около двайсетина руснаци са получили разрешение за пребиваване по тази програма, казва Галимов.\n\r\nКато цяло, по думите на експертите, лошите отношения с Русия имат много негативен ефект върху икономиката на страната. Така българският износ надвишава вноса само с 2 милиарда долара годишно. Преди руският пазар беше един от ключовите за износа на български стоки, казва Авакян. На Европа те не са нужни, пише в материала. \n\r\n„Русия и България имаха многогодишни стабилни икономически, хуманитарни и образователни връзки, развит туризъм, който даваше значителен принос за българската икономика, но отношенията се охладиха на фона на атаките на българската страна срещу активисти и правозащитници“, пояснява Дмитрий Александров.\n\r\nПо думите на Антонов България би трябвало да използва географското си положение за транзит на ресурси, например газ, и да се опита да изгради около това външната си политика и икономиката си.\n\r\nТака нереализираният проект „Южен поток“, който се планираше да бъде положен по дъното на Черно море от района на Анапа до българското пристанище Варна, беше добър шанс за страната, но България успя да го изпусне, се казва още в публикацията.\n\r\nИзданието припомня, че Русия се отказа от проекта заради активната критика в ЕС срещу него. Европейският парламент прие резолюция, в която препоръча на София да се откаже от строителството на газопровода.\n\r\nПри това подкрепата на Европа за България не помага на страната. Първоначално ЕС отпусна средства, но впоследствие програмите бяха нееднократно спирани поради твърде висока корупция и неефективност при изразходването им в България, пише още в материала. \n\r\nВъв връзка с това, че Великобритания ще се излезе от Европейския съюз, финансирането за други страни от Брюксел ще бъде допълнително намалено.\n\r\n„България има нужда от промяна на елитите и провежданата политика, провеждане на реформи, но елитите едва ли ще се съгласят с това, по-скоро ще продължат да провеждат популистка политика“, резюмира Антонов.\n\r\n ", "date": "2019.09.30", "title": "България в очите на руснаци: Роми и разруха - защо българите бягат? "}
{"url": "https://www.dnes.bg/business/2019/09/30/100-mln-evro-v-malki-predpriiatiia-na-balkanite.424565", "text": "Европейската инвестиционна банка (ЕИБ) и Черноморската банка за търговия и развитие (ЧБТР) ще отпуснат съвместно над 100 милиона евро за нови инвестиции в малки и средни предприятия и дружества със средна пазарна капитализация в Гърция, Румъния и България в рамките на нова инициатива за финансиране на частния сектор, обявена в Атина в петък, съобщи ЧБТР.\r\n\r\nПрограмата за финансиране, в която участват поравно ЕИБ и ЧБТР, ще бъде насочена към подкрепа на развитието на селското стопанство, промишлеността, транспорта и възобновяемите енергийни източници.\r\n\r\nТова е първото бизнес партньорство между двете банкови институции. За целите на програмата ЕИБ е предоставила 12-годишен заем от 50 милиона евро на ЧБТР, която ще управлява цялата програма и ще предоставя кредити на компании от Гърция, Румъния и България.", "date": "2019.09.30", "title": "100 млн. евро в малки предприятия на Балканите"}
{"url": "https://www.dnes.bg/world/2019/09/30/pojar-v-bejanski-lager-na-lesbos-zaginaha-maika-i-dete.424516", "text": "Два пожара - в центъра за бежанци Мория и в намиращ се в близост палатков лагер на гръцкия остров Лесбос, отнеха живота на майка и дете в неделя, предаде ДПА.\n\r\nПожарите предизвикаха и напрежение в пренаселения приемен център, отбелязва агенцията.\n\r\nСпоред информации в гръцки медии двата пожара са избухнали около 17,00 ч. в неделя в приемния център Мория и в близкия временен лагер \"Маслинова горичка\".\n\r\nДокато огънят в палатковия лагер бе потушен бързо, то този в основния център за регистрация на бежанци на острова причини значителни щети, посочва ДПА, цитирана от БТА.\n\r\nГръцките острови Лесбос, Хиос, Самос, Лерос и Кос са приели към момента около 30 000 бежанци, след като потокът от нелегални имигранти от Турция нарасна през последните седмици. В момента се наблюдава най-интензивният миграционен поток от март 2016 г., когато бе сключено споразумение между ЕС и Турция за ограничаване броя на хората, които предприемат опасното прекосяване на морето от Турция до гръцките острови, посочва ДПА.\r\n ", "date": "2019.09.30", "title": "Пожар в бежански лагер на Лесбос, загинаха майка и дете"}
{"url": "https://www.dnes.bg/akoshtete-vqrvaite/2019/09/30/sedmichen-liuboven-horoskop-za-30-septemvri-6-oktomvri.424359", "text": "Първата седмица на октомври ще ни изненада. Повече за това какво ви очаква, вижте в любовния  хороскоп на Az-jenata.bg\r\n\r\nАко случайно сте се съмнявали в любовта на половинката си, сега ще видите, че това е било излишно. Той или тя ще ви засвидетелства своята любов, но вие не бъдете твърде властни. Връзката ви върви гладко, но ако има и най-малко съмнение помежду ви, това ще наруши хармонията ви. За щастие, тази седмица Марс ще окаже влияние върху вашия партньорски сектор, което ще направи любовния климат топъл и приятен.\r\n\r\nТази седмица Меркурий ще се премести във вашия сектор на взаимоотношенията и ще остане там доста дълго време. В края на месеца той ще заеме отново ретроградна позиция. Обърнете сега внимание на важните въпроси с любимия човек. Ако искате да задълбочите взаимоотношенията си ще може да го направите благодарение на Плутон. Необвързаните Телци могат да имат добри шансове за нова любов.\r\n                    \n                    \n                \n                \n                \n                \r\nАко от известно време нямате половинка до себе си, бъдете готови за промяна. Ще се появи някой, който ще предизвика интереса ви. Марс ще се премести във вашия любовен сектор и има големи индикации, че до 19 ноември с определена личност могат да се случат чудесни неща в любовта. Насладете се на ухажването! Ако вече сте обвързани ще се радвате на романтика.\r\n\n\r\n", "date": "2019.09.30", "title": "Седмичен любовен хороскоп за 30 септември – 6 октомври "}
{"url": "https://www.dnes.bg/stranata/2019/09/30/zlatna-esen-prez-oktomvri-slynce-dyjd-che-i-sniag-v-kraia-na-meseca.424508", "text": "Октомври се очаква да бъде с температури близки до нормата и с валежи над средните. \n\r\nПрез този месец в България средните минимални температури са между 4 и 9 градуса, а средните максимални между 16 и 21 градуса. \n\r\nВалежните периоди за месеца са в края на първата деседневка и началото на втората десетдневка, както и през третата десетдневка – от 20 до 27 октомври. \n\r\nМесецът ще започне със слънце и температури от 19 от 26 градуса, прогнозира пред \"Труд\" Петър Янков, дежурен синоптик на TВ-MET.\n\r\nОт 3-ви до 5-ти октомври се очаква дъждовно време, с максимални температури между 17 и 23 градуса. \n\r\nОт 6 до 12 октомври ще бъде предимно слънчево и сравнително топло с температури от 21 до 27 градуса.\r\nКлиматичните условия бъдат подходящи както за туризъм във високите части на планините. От 13 октомври ще започне промяна на времето. \n                    \n                    \n                \n                \n                \n                \r\nПериодите със значителни валежи са от 19 до 21 и от 25 до 28 октомври, като по планините, над 2200 м надморска височина, ще вали и мокър сняг.\n\r\nТемпературите ще се понижават. От 25 до 27 октомври чувствително ще захладнее и по високите полета и в планините ще превали сняг.\n\r\nОктомври е месецът на Златната Есен. Лятото вече е позабравено, а зимата е все още далече. През този месец обикновено най-често господства антициклоналния тип време – нощите са хладни, а през деня е слънчево и топло. Средноденонощните температури постепенно се понижават от 15, 17 градуса в началото на месеца до 7, 10 в края.\n\r\nВъпреки, че денят също намалява, в топли и слънчеви дни максималните температури често превишават 20 градуса. Дори има и дни в които времето е горещо, а сухият южен вятър повишава живакът в термометрите до 32, 38 градуса. \n\r\nНай-високите температури са измервани в Дунавската равнина – в Горна Оряховица 39 градуса.\n\r\nЗа съжаление топлите дни през октомври са рядкост, а зачестяват тези през които времето е мрачно и хладно. За разлика от летните месеци, през този, влиянието на Средиземноморските циклони се увеличава. Валежите в повечето случаи са с малка интензивност, но по-продължителни и обхващащи голяма територия.\n\r\nМагнитни бури ще има в края на месеца.\n\r\nОт 25 до 27 октомври се очаква повишена активност, с условия за геомагнитни бури и на средните ширини, включително и на Балканите, прогнозира още Петър Янков.\n\r\nВпоследствие земното магнитно поле ще се успокои и през повечето дни ще бъде спокойно.\n\r\nПрез останалата част от месеца не се очакват магнитни бури у нас. Той ще започне със слаба геомагнитна активност. В периода от 11 до 15 октомври се очаква повишен интензитет на ширините на Балканите и слаби магнитни бури в полярните зони.\n\r\nВременно геомагнитната активност на 21 октомври ще се повиши като на Балканите не се очакват магнитни бури.", "date": "2019.09.30", "title": "Златна есен през октомври - слънце, дъжд, че и сняг в края на месеца "}
{"url": "https://www.dnes.bg/sport/2019/09/30/grigor-dimitrov-sys-zaguba-oshte-v-pyrviia-kryg-v-pekin.424518", "text": "Григор Димитров отпадна още в първия кръг на АТP 500 турнира в китайската столица Пекин.\r\n\r\nТой загуби от руснака Андрей Рубльов, който стигна до успеха след 6:2, 7:5 и така постигна втората си победа срещу българина от общо четири преки мача между двамата.\r\n\r\nС това поражение Григор на практика показва стара своя черта, а именно нестабилността в представянето му и непостоянството.\r\n\r\nВ първия сет руският тенисист проби нашето момче в третия и седмия гейм, а освен това си спечели всяко едно от подаванията, за да вземе убедително частта.\r\n\r\nВъв втория сет Рубльов дръпна с 2:0 гейма след пробив още в първия гейм и то на нула, но в шестия гейм Димитров успя да върне пробива.\r\n\r\nВсе пак обаче Андрей Рубльов проби за 6:5 и след това си спечели подаването, за да вземе и самия мач.\r\n\r\n\r\n ", "date": "2019.09.30", "title": "Григор Димитров със загуба още в първия кръг в Пекин"}
{"url": "https://www.dnes.bg/stranata/2019/09/30/plashtash-danyci-smetki-a-niamash-adres-istoriia-ot-varna.424511", "text": "От години над 100 семейства във Варна живеят в квартал, в който жилищата нямат адреси. \n\r\nПо този начин местните не могат да се възползват от базови услуги, като това да повикат Бърза помощ, такси или полиция.\n\r\nЖителите на зона \"Акчелар\" в морската столица обясниха пред bTV, че са подавали сигнали до общината, но проблемът остава нерешен вече повече от десетилетие. \n\r\nПо думите им не получават съдействие от институциите или общината.\n\r\nВарненци се оплакаха, че заради липсата на имена и номера на улиците в района се налага да използват собствените си автомобили, за да стигнат до най-близкия булевард и да упътят идващите пожарни екипи, линейки или куриерски доставки. \n                    \n                    \n                \n                \n                \n                \r\nОсвен това, за да получават официална кореспонденция и битови сметки, местните използват техни стари адреси или такива на роднини. Също така посочват бивши местопребивавания на лични документи. Някои от потърпевшите подчертаха, че този проблем съществува от 15 г. \n\r\nЖителите на \"Акчелар\" обясниха, че няма урегулирана пътна маркировка, която да позволява безопасното влизане по безименните улици и често се налага да направят нарушение на пътя. \n\r\nА заради окаяното състояние на една от улиците в зоната, местните събират пари и с тях асфалтират улицата.\n\r\nОт Община Варна обясниха, че в зона \"Акчелар\" има действаща улична регулация, но за да получат адреси с номер и име на улицата, гражданите ще трябва да изчакат улична регулация на целия жилищен район.\n\r\nПроцедурата може да отнеме повече от година.", "date": "2019.09.30", "title": "Плащаш данъци, сметки, а нямаш адрес... История от Варна "}
{"url": "https://www.dnes.bg/world/2019/09/30/19-jertvi-na-pojar-vyv-fabrika-v-kitai.424515", "text": "Деветнайсет души загинаха при пожар във фабрика в китайския град Нинбо в източната провинция Чжъцзян, предаде агенция ТАСС, като се позова на Синхуа.\r\n\r\nПожарът е избухнал в неделя през нощта в едно от предприятията на компания за производство на стоки от първа необходимост в окръг Нинхай. \r\n\r\nКъм момента е потвърдена смъртта на 19 души. \r\n\r\nПричините за пожара засега остават неизвестни. По случая се води разследване.\r\n ", "date": "2019.09.30", "title": "19 жертви на пожар във фабрика в Китай "}
{"url": "https://www.dnes.bg/mestni-izbori-19/2019/09/30/kandidat-kmetovete-ne-iskat-da-im-meriat-iq-to-iznenadani.424514", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нито един кандидат за кметски пост не е откликнал на поканата на \"Менса България\" да се яви на тест за интелигентност, заяви зам.-председателят на организацията Христо Радков. \n\r\n\"Менса\" за поредни избори приканва кандидатите да проверят нивото си на интелигентност напълно безплатно, ако се съгласят резултатите им да бъдат обявени публично.\n\r\n\"Нямаше нито един представител от кандидатите. Или ако е имало представител, той не го е обявил. Причината да ги каним всеки път е, че всички се оплакваме, че България е на дъното. Зависи от това кой ни управлява. Ако имаме повече данни за нашите бъдещи управляващи, ще можем по-лесно да направим преценка кой е по-подходящ\", обясни Радков\".\n                    \n                    \n                \n                \n                \n                \r\nИ тази събота от 11 часа кандидатите за местна власт ще имат възможност да се явят на теста за интелигентност, обяви той.\n\r\nСпоред Радков, който и да е управляващ, би трябвало да има поне 100 единици IQ, а 50% от обществото да има по-ниско IQ от него. Колкото по-голямо е населеното място, толкова по-висок трябва да бъде коефициентът на интелигентност, смята той.\n\r\n\"В София дали кметът ще има трактор не е чак толкова важно. Страхът от теста е да не би да изтекат техните данни, ако те не са доволни. Повече ги е страх, че ще оповестим техните резултати без те да ни разрешат. Нещо, което никога не се е случвало\", каза още зам.-председателят на \"Менса България\" пред .\n\r\nРадков за пореден път подчерта, че сме с най-много жертви на пътя в Европа и препоръча на кандидатите за местна власт да изложат вижданията си за промяна на пътната обстановка и мерки за пътна безопасност.\n\r\n\"Искам да видя при кандидатите плана за промяна на безопасността на движение\", настоя той.", "date": "2019.09.30", "title": "Кандидат-кметовете не искат да им мерят IQ-то. Изненадани?"}
{"url": "https://www.dnes.bg/sofia/2019/09/30/chasti-ot-stolicata-ostavat-bez-voda-vyv-vtornik-1-oktomvri.424524", "text": "\"Софийска вода\" временно ще прекъсне водоснабдяването в някои части на столицата\n\r\nНа 1 октомври 2019 г. (вторник), във връзка с прекъсване на сградно водопроводно отклонение на ул. \"Антон Кецкаров\", кв. \"Модерно предградие\", се налага спиране на водоподаването от 09:00 до 17:00 часа на клиентите на \"Софийска вода\", живеещи в района на:  ул. \"Антон Кецкаров\" от бул. \"Сливница\" до ул. \"Връх Манчо\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Антон Кецкаров\" на кръстовището с ул. \"Връх Манчо\".\n                    \n                    \n                \n                \n                \n                \r\nНа 1 октомври 2019 г. (вторник), във връзка с изграждане на сградно водопроводно отклонение на ул. \"Георги Пеячевич\", кв. \"Подуяне\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на: ул. \"Георги Пеячевич\" от ул. \"Марагидик\" до ул. \"Кобилино бранище\"\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноски на адрес: ул. \"Георги Пеячевич\" на кръстовището с ул. \"Марагидик\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода\" АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.09.30", "title": "Части от столицата остават без вода във вторник, 1 октомври"}
{"url": "https://www.dnes.bg/sport/2019/09/30/syrbite-pokoriha-voleibolna-evropa-s-ja-te-volim-srbijo.424512", "text": "Сърбия завоюва европейските шампионски титли по волейбол тази година и за жени, и за мъже. Сръбкините победиха Турция насред Анкара с 3:2 гейма и спечелиха златните медали по-рано този месец. Снощи мъжкият национален отбор на Сърбия се наложи над Словения с 3:1 гейма и триумфира на Евроволей 2019.\n\r\nНяма спор, че сърбите притежават високо спортно-техническо майсторство, както се казва. Но те очевидно не са с някакви свръхумения, не са магьосници на игрището. \n\r\nСърбите обаче притежават висок, много висок дух. И още нещо...\n\r\nС шампанското, което волейболистите отвориха, за да празнуват, те пееха рефрена на феновете „Ja te volim Srbijo” /Обичам те, Сърбийо/.\n                    \n                    \n                \n                \n                \n                \r\nСлед полуфинала, в който се наложиха с 3:2 гейма над домакините на първенството Франция насред Париж, сръбските волейболисти отидоха да поздравят феновете си на трибуните. И запяха „Ja te volim Srbijo”. В Сърбия бяха трогнати. \n\r\nНима Сърбия е някакъв европейски икономически колос? Не, не е. Но “Ja te volim Srbijo”. Нима Сърбия е някаква европейска голяма политическа сила? Не, не е. Но “Ja te volim Srbijo”.\n\r\nЕстествено, това не е панацея. Същият този мъжки национален отбор на Сърбия през август не успя да се пребори за квота за Олимпиадата в Токио 2020 г. След квалификациите националният селекционер Никола Гърбич беше освободен и на неговото място дойде Слободан Ковач.  Падаш, ставаш и продължаваш – елементарна истина, но истина. И така до европейския връх!\n\r\nПоздравления за комшиите за шампионските титли и златните медали!\r\n ", "date": "2019.09.30", "title": "Сърбите покориха волейболна Европа! С \"Ja te volim Srbijo\""}
{"url": "https://www.dnes.bg/obshtestvo/2019/09/30/zaev-e-nastroen-probylgarski-iliuziia-otseche-istorik.424525", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа извънредна среща при президента Румен Радев ще бъде обсъдена позицията ни за членството на Северна Македония в ЕС. В събота вицепремиерът и министър на отбраната Красимир Каракачанов призова България на този етап да не подкрепя югозападната ни съседка, \"докато не бъдат изчистени всички фалшификации от историята на българския народ в Македония\". \n\n\n\"Шефът на македонската комисия минава дори за умерен българофил. Северна Македония няма друг изход, те са жестоко критикувани в страната. Ние трябва да изчистим не само казуса с Гоце Делчев, но и 100 години изгубено време. Там са живели във време, където е имало сериозна пропаганда\", каза историкът Христо Матанов в студиото на \"България сутрин\".\n                    \n                    \n                \n                \n                \n                \r\nСпоред него общественото мнение в Северна Македония не е настроено пробългарски. Вероятно има българофили, но те не се изявяват там, твърди той.\n\r\n\"България живее с илюзията, че Заев е пробългарски настроен. Естествено, че е по-различен от Груевски, но България не си изигра картите както Гърция. Ние тръгваме с едно лошо наследство. Македонците няма да направят компромис с личността на Гоце Делчев. Те очакват ние да ги подкрепим, независимо от всичко\", \n\r\nМатанов коментира, че нещата са много деликатни в тази ситуация.\n\r\n\"Ако ние гласуваме \"против\", това значи Северна Македония да се ориентира към Сърбия, Русия и Китай. Дано не съм прав, но не вярвам, че ще гласуваме негативно за членството на Скопие. Елитът в Македония е жестоко индуктиран и не може да отстъпи от позициите си. На 4-5 поколения хора в Северна Македония е блъскано в главите, че българите са татари\", твърди Христо Матанов.", "date": "2019.09.30", "title": "Заев е настроен пробългарски? Илюзия, отсече историк"}
{"url": "https://www.dnes.bg/mestni-izbori-19/2019/09/30/izborni-smetki-mobilno-prilojenie-shte-pomaga-s-protokolite.424520", "text": "Ново мобилно приложение ще помага на избирателните комисии при броенето на гласовете. Това обясни математикът проф. Михаил Константинов.\n\r\nИзборите, които предстоят, са точно толкова сложни като изборите от преди 4 години, обясни проф. Михаил Константинов.\n\r\nЕдинствената разлика била в това, че преди 4 години партиите и коалициите, които се явявали, били 45, а този път са 66. Това означава, че обемът на информацията ще е по-голям.\n\n\r\n\"Най-важната задача в момента е да се обучат комисиите. Поне 1-2 трябва да знаят как се попълва протокол\", обясни проф. Константинов. \n\r\n\"Този път имаме една техническа придобивка – едно мобилно приложение, което ще позволи на комисиите, още преди да тръгнат към общинските комисии, да проверят дали са им изпълнени контролите. Това е или числово равенство, или неравенство, което трябва да е изпълнено, за да бъде протоколът коректен\".\n                    \n                    \n                \n                \n                \n                \r\nПроф. Константинов обясни, че проблемите, които възникнаха при предаването на протоколите в \"Арена Армеец\" преди 4 години, са се получили, тъй като комисиите са били връщани многократно. А е имало и комисия, връщана 45 пъти.\n\r\n\"Това не представлява обработка на резултатите. Нашите избори не могат да бъдат хакнати. Американските може, френските може, нашите не може. Информацията се пренася на флашка. Не са свързани машините с интернет\", обясни проф. Константинов.", "date": "2019.09.30", "title": "Изборни сметки: Мобилно приложение ще помага с протоколите"}
{"url": "https://www.dnes.bg/stranata/2019/09/30/shofior-se-obyrna-v-dere-izleze-i-go-udari-kola.424528", "text": "21-годишен мъж е блъснат от лек автомобил във Враца, съобщават от Областната дирекция на МВР. \r\n\r\nИнцидентът е станал на 29 септември около 23.10 часа на бул. \"Втори юни\".\r\n\r\nЛек автомобил \"Фолксваген\", управляван от 21-годишен жител на областния град, се преобърнал извън пътното платно. След инцидента водачът оставил временно автомобила и продължил пеша по пътното платно. \r\n\r\nМалко по-късно обаче е блъснат от лек автомобил \"БМВ\", управляван от 29-годишен мъж от Враца. \r\n\r\nПострадалият е транспортиран в УМБАЛСМ \"Н. И. Пирогов\" в София. \r\n\r\nВодачът на автомобила, блъснал младия мъж, е тестван за алкохол и наркотични вещества, пробите са отрицателни. \r\n\r\nОбразувано е досъдебно производство.", "date": "2019.09.30", "title": "Шофьор се обърна в дере, излезе и го... удари кола!"}
{"url": "https://www.dnes.bg/sofia/2019/09/30/sportuvai-s-kauza-sofia-fit-fest-za-vtora-godina.424526", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМащабното събитие за групови тренировки Sofia Fit Fest ще се проведе за втора година. . 4 октомври е отделен за обучение на треньори.\r\nАктивната част на фестивала е на 5 и 6 октомври. Днес до полунощ всеки може да закупи билета си онлайн. Билети могат да бъдат закупени и на място - има еднодневни и двудневни.\r\nУлтрамаратонецът Красимир Георгиев отново ще се включи в събитието с благотворителна цел.\r\n\"Ще има 3 тренажора. Моят начин тази година е събота и неделя да греба по 6 часа без да спра за Сдружение \"Деца с онкохематологични заболявания\". Колкото повече хора съберем, толкова по-добре. Правим го за децата\", сподели той пред .\r\n                    \n                    \n                \n                \n                \n                , като желаещите ще могат да гребат на два от тренажорите рамо до рамо с Краси Георгиев.\r\n\"Надяваме се участниците да бъдат двойно или тройно повече. Всеки, който си закупи билет, може да се включи в цялата фестивална програма\", посочи Марина Ранкова, която е вдъхновител и организатор на Sofia Fit Fest.\r\n\"Радваме се на популярност.  Важно е на събитие като нашето да имаме възможност да допринесем с нещо позитивно за живота в България. Целта е изграждане на лагер за възстановяване на децата\", обясни Мариела Маринова, друг от организаторите на фестивала.", "date": "2019.09.30", "title": "Спортувай с кауза: Sofia Fit Fest за втора година"}
{"url": "https://www.dnes.bg/stranata/2019/09/30/14-godishen-v-bolnica-kolabira-sled-nazdravici-s-diado-si.424530", "text": "14-годишно дете е в болница след употреба на голямо количество алкохол и енергийни напитки в Кубрат, съобщиха от ОДМВР - Разград. \r\n\r\nМалолетното момче е припаднало вследствие на изпития алкохол. Около 17.00 часа на 29 септември, пред хранителен магазин в Кубрат, 14-годишният изпил две бири в стъклени бутилки по 0.500 л, мастика 0.150 л и три енергийни напитки в компанията на 60-годишния си дядо. \r\n\r\nИзпадналото в безпомощно състояние момче е откарано в Спешното отделение и настанено за лечение в болницата. \r\n\r\nПо случая се води досъдебно производство.", "date": "2019.09.30", "title": "14-годишен в болница, колабира след наздравици с дядо си"}
{"url": "https://www.dnes.bg/zvezdi/2019/09/30/riki-martin-shte-stava-bashta-za-chetvyrti-pyt.424521", "text": "Рики Мартин и съпругът му, художникът Джван Йозеф, очакват четвърто дете, което ще бъде износено от сурогатна майка. Двамата вече имат синове близнаци - Валентино и Матео на 11 г., както и дъщеря - Лучия, която е на 9 месеца.\r\nПевецът обяви тази новина по време на 23-ата годишна вечера на организацията \"Кампания за човешки права\", която се проведе във Вашингтон през уикенда.\r\n \r\n\"Моят съпруг е тук, обичам го, тук са и моите красиви близнаци - Валентино и Матео, обичам ви с цялото си сърце. Вие сте моята сила, вие ме вдъхновявате всеки ден, мотивирате ме да продължавам да правя това, което правя и вие сте страхотни деца. Лучия, моето малко момиченце, не е тук с нас, стои с баба си вкъщи, но тя също е светлината на моя живот. И между другото, трябва да обявя, че сме бременни. В очакване сме. Обичам големите семейства\", каза звездата по време на церемонията.\r\n \r\n", "date": "2019.09.30", "title": "Рики Мартин ще става баща за четвърти път"}
{"url": "https://www.dnes.bg/obshtestvo/2019/09/30/nedoverieto-vyv-vaksinite-skacha-dvoino-poveche-roditeli-gi-otkazvat.424529", "text": "Забравени болести се завръщат заради разколебаното доверие към ваксините, сочат последните данни на Световната здравна организация. \n\r\nРазколебаването в ползата от ваксините беше определено от организацията като една от десетте най-опасни заплахи за здравето през 2019 г.\n\r\nЕвропейската комисия и СЗО обединяват сили, за да се борят с антиваксиналните послания. Целта е да се постигне по-голям обхват по света на ваксинацията срещу смъртоносни заболявания.\n\r\nПроучване на „Уеллкъм Тръст” включва повече от 140 хил. души в над 140 държави. В него се наблюдава особено висок брой на европейци, които не вярват на ваксините. България не прави изключение. Най-високо доверие има в азиатските страни и Африка. \n                    \n                    \n                \n                \n                \n                \r\nВ Европа цифрите са показателни. Около 50% в източната част и малко над 60% в западната част на Стария континент показват доверие във ваксинацията. \n\r\nИнтерактивна статистика на сайта на „Би Би Си” показва, че 40% от българите вярват, че ваксините са безопасни, а 57% смятат, че те са ефективни. Най-висок е процентът, които смятат, че имунизациите са важни за децата – 71%. \n\r\nОт Столичната здравна инспекция предоставиха и информация за броя на родителските откази от имунизации през тази година. \n\r\nПедиатрите в София са сигнализирали, че за 8 месеца 385 деца не са били ваксинирани. През 2018 г. на 545 деца не са поставени задължителните ваксини.   \n\r\nСветовната тенденция влияе и на българите, призна пред bTV проф. Мира Кожухарова, бивш национален консултант по епидемиология. \n\r\nПо думите ѝ у нас се засилва недоверието към ваксините. \n\r\nТя допълни, че в Европейския съюз най-негативно е отношението в Полша, а България е на второ място. \n\r\nПедиатърът д-р Захаринка Гочева заяви, че преди 5 години отказите на родители са се брояли на пръстите на едната ѝ ръка, сега са се увеличили двойно. \n\r\nМедикът добави, че трябва над 95% от децата да бъдат имунизирани, за да няма опасност от разпространение на заболявания.\n\r\nПроф. Кожухарова заяви, че има тежки възможни последици при разболяване. Тя даде пример с морбили, като заяви, че дори след успешно лечение е възможно заболяването да доведе до неврологично усложнение след години.\n\r\nПо думите на д-р Гочева диагнозата аутизъм се поставя след 3-годишна възраст и не трябва ваксините да се обвиняват за заболяването, защото етимологията на болестта е неизвестна в световен мащаб.", "date": "2019.09.30", "title": "Недоверието във ваксините скача, двойно повече родители ги отказват "}
{"url": "https://www.dnes.bg/sport/2019/09/30/pulev-sys-symneniia-za-smyrtta-na-stanchov-menidjyryt-mu-znae.424534", "text": "Бронзовият медалист от олимпийските игри в Лондон 2012 Тервел Пулев коментира случая със смъртта на българския боксьор Борис Станчов по време на мач в Албания. Братът на Кубрат Пулев обяви пред bTV, че медицинското свидетелство на родния боец е съмнително, тъй като всички прегледи са подпечатани от един и същи лекар. \n\n\n\"За да коментирам случая, трябва да изчакаме резултатите от аутопсията на албанските власти. Има всякакви догадки – бил изпил нещо, в колата му имала виагра. Докато не стане ясно всичко, не мога да коментирам\", обяви олимпийският бронзов медалист от Лондон 2012.\n\r\n\"Има практика боксьори да пълнят статистиката на своите противници. Това не е проблем. За мен трябва да се види как функционира нашата система, за да не се стига до други такива инциденти\", посочи Тервел Пулев.\r\n                    \n                    \n                \n                \n                \n                Той призна, че за първи път чува някой да се бие с чужда карта.\r\n\"Такова нещо чувам за първи път. Пълен абсурд е мениджърът му да не знае. Всеки се качва на кантара и си показва личната карта. Хората, които са пътували с Борис Станчов, са знаели за тази измама. Няма шанс да не са знаели, че има подмяна на самоличността. Той е влязъл в Албания със своята лична карта и изведнъж на кантара представя друга\", обяви Пулев.\r\n", "date": "2019.09.30", "title": "Пулев със съмнения за смъртта на Станчов: Мениджърът му знае"}
{"url": "https://www.dnes.bg/world/2019/09/30/partiiata-na-kurc-pecheli-s-38-4-ot-glasovete-v-avstriia.424496", "text": "Консервативната Австрийска народна партия начело с нейния председател и бивш канцлер Себастиан Курц печели 38,4 процента от гласовете на предсрочните парламентарни избори в Австрия и ще получи 73 депутатски мандата. \r\n\r\nТова показват окончателни резултати след преброяване на всички гласове, подадени днес в избирателните секции, съобщи министерството на вътрешните работи на Австрия.\r\n\r\nАвстрийската социалдемократическа партия се нарежда на второ място с 21,5 процента от гласовете и 41 депутатски мандата. На трето място е крайнодясната Австрийска партия на свободата със 17,3 процента и 32 мандата. \r\n\r\n\"Зелените\" са на четвърто място с 12,4 процента и ще получат 23 мандата, а на пето място е либералната партия \"Нова Австрия\" със 7,4 на сто и 14 депутатски мандата.\r\n\r\nОкончателните резултати с отчитане на гласовете на австрийците, подадени по пощата, ще бъдат съобщени от министерството на вътрешните работи през следващите дни.", "date": "2019.09.30", "title": "Партията на Курц печели с 38,4% от гласовете в Австрия"}
{"url": "https://www.dnes.bg/top-novini/2019/09/30/cenite-na-benzina-i-dizela-nagore-goniat-pika-ot-liatoto.424498", "text": "Атаките срещу петролните рафинерии в Саудитска Арабия и покачването на цените на суровия петрол на световните борси, провокираха мнозина експерти да прогнозират поскъпване на горивата дори с 10 стотинки на литър.\n\r\nИ макар нещата да се поуспокоиха, у нас горивата започнаха да поскъпват. С по 2-3 ст. за литър са се повишили цените на бензина и дизела само за една седмица и вече гонят пиковите си нива от летния сезон.Преди седмица средната цена на масовия бензин А95 бе 2.21 лв. за литър.\n\n\nКъм 28 септември тя вече бе 2.23 лв. за литър. Подобна е ситуацията и с дизела, като цената се е покачила от 2.26 на 2.29 лв. за литър, показват данни на сайта \"Фуело\". който следи цените на горивата в световен мащаб, цитирани от в. \"Сега\".\n                \n                \n                \r\nТова обаче са средни стойности. Най-големите вериги бензиностанции у нас държат еднакви цени и при тях движението нагоре е доста по-осезаемо. От 2.24 лв. за масовия бензин цената е достигнала до 2.27 лв. за литър, а при дизела от 2.30 на литър е станала 2.33 лв. Тези цени са от тази сутрин.\n\r\nПоскъпването от началото на годината е още по-голямо. През януари цената на А95 е била средно 1.95 лв. за литър, а дизелът е бил 2.15 лв. за литър. Поскъпване имаше през пролетта и лятото. По-значително беше то в разгара на отпускарския сезон, като бензинът достигна почти 2.30 лв. за литър.\n\r\nПокачването на цените у нас трудно може да се обясни с напрежението на световните пазари на суров петрол заради атаките в Саудитска Арабия. Саудитският петролен гигант \"Арамко\" бе принуден да намали за кратко доставките си на петрол, но бързо се съвзе. В рамките на четири дни след атаките цената на барела скочи от 60 до 67 долара, или с около 20%. Дни по-късно цените се върнаха на предишните си нива.", "date": "2019.09.30", "title": "Цените на бензина и дизела нагоре, гонят пика от лятото"}
{"url": "https://www.dnes.bg/world/2019/09/30/vyv-franciia-den-na-traur-za-jak-shirak.424499", "text": "Днес във Франция е ден на национален траур по повод кончината на бившия президент Жак Ширак. На тържествено възпоменателно богослужение в парижката църква \"Сен Сюлпис\", насрочено за 12.00 часа местно време ще присъства държавният глава Еманюел Макрон, съобщава БТА.\n\r\nКовчегът с тленните останки на бившия държавен глава бе преместен в този храм след вчерашното поклонение пред катедралата \"Сен Луи\" в парижкия комплекс \"Дом на инвалидите\", където всички граждани получиха възможност да се сбогуват с видния френски политик.\n\n\nБлизо 30 чуждестранни държавни и правителствени глави съобщиха, че ще пристигнат за днешните траурни церемонии. Сред тях са руският президент Владимир Путин, италианският държавен глава Серджо Матарела и конгоанският - Денис Сасу Нгесо, президентът на Германия Франк-Валтер Щайнмайер, председателят на Европейската комисия Жан-Клод Юнкер, премиерът на Ливан Саад Харири, унгарският му колега Виктор Орбан и белгийският премиер Шарл Мишел.\r\n                    \n                    \n                \n                \n                \n                                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт държавните ръководители от времето на Ширак, които ще присъстват, Франс прес посочва бившия германски канцлер Герхард Шрьодер, бившия испански премиер Хосе Луис Родригес Сапатеро и бившия президент на Сенегал Абду Диуф.\n\r\nЖак Ширак ще бъде погребан в най-престижната, централна част на парижкото гробище Монпарнас. Той ще стане първият президент на Петата република, погребан в столицата на страната.\n\r\nЛидерката на френската крайна десница Марин Льо Пен няма да присъства на възпоменателната служба. Тя се е отказала, тъй като семейството на Ширак е изразило възражения срещу нейното присъствие.\r\nЖан-Мари Льо Пен, бащата на Марин Льо Пен, бе обявил покойния президент за \"враг\". През политическата си кариера Жак Ширак понякога е променял своите позиции, но винаги е отхвърлял категорично крайната десница.\n\r\nУправлявал Франция 12 години - от 1995 до 2007 г., преди това кмет на Париж в продължение на три мандата, а също така премиер на страната от 1974 до 1976 и от 1986 до 1988 г., Жак Ширак почина на 26 септември на 86-годишна възраст.\n\r\nПрез 2005 г. лекарите откриха на Ширак заболяване на сърдечно-съдовата система. През 2016 г. здравето му рязко се влоши след смъртта на по-голямата му дъщеря. През последните три години политикът не участваше в официални церемонии и рядко приемаше посетители.", "date": "2019.09.30", "title": "Във Франция: Ден на траур за Жак Ширак"}
{"url": "https://www.dnes.bg/stranata/2019/09/30/chsi-ta-izvadiha-na-tezgiaha-hoteli-i-krychmi-nai-skypiiat-nad-8-mln-lv.424497", "text": "Частните съдебни изпълнители не се церемонят и в края на лятото извадиха на тезгяха за продан 20 хотела и 60 кръчми, в различни краища на страната, сочи справка на \"Монитор\" в регистъра на публичните продажби на Камарата на ЧСИ-тата.\n\r\nНай-високо е оценен хотел в Банско, чиято начална цена на търг е близо 8,2 млн. лв. Хотелът все още е на груб строеж в местността Грамадето, като се състои от три постройки. Той е замислен като апартаментен комплекс с около 30 самостоятелни жилища. Въпреки че достъпът до имота минава през черен път, а самите сгради са недостроени, всеки желаещ да го купи ще трябва да плати минимум началната цена.\n\n\n\nТъргът ще се състои на 7 октомври, а всеки желаещ да участва в търга ще трябва да внесе по сметката на ЧСИ-то 820 000 лв. задатък. Парите се възстановяват, ако участникът не успее да спечели търга.\n                    \n                    \n                \n                \n                \n                \r\nВтората най-скъпа оферта е за хотел в местността Горна Росица край Габрово и е пуснат за продажба заради дългове към банка. В описанието му е записано, че имотът е бивш почивен дом, а целият е с площ от малко над 5 декара. \n\r\nЗа около 1,4 млн. лв. пък са пуснати за продажба три хотела в Рибарица, Кошарица и Пампорово. Както и предишните два, те са обявени за продан заради дългове на собствениците, които не са покрити в законовия срок. \n\r\nОсвен хотелите, частните съдебни изпълнители са извадили за продан и 60 заведения, за които цените варират от 7000 до 1 млн. лв. Продават се още 138 магазини и търговски площи. \n\r\nВ горния ценови диапазон се предлагат заведения, които са напълно обзаведени и са добре познати в съответните градове.\n\r\nОт годишния доклад на камарата става ясно, че през 2018 г. в платформата са публикувани 41 174 броя обяви за продажби на имущество.\n\r\n\"За сравнение обявите са били 51 699 за 2017 г.“, подчертава се в документа. През 2018 г. обявленията за продажба на недвижими имоти са били 37 024 броя спрямо 46 545 за 2017 г. Отделно в регистъра миналата година са били пуснати за продажба 1606 МПС, като техният брой е само с 91 по-малко от предишната година. Освен това са публикувани и 2544 броя обяви за пуснати на търг движими вещи. Те са с малко под 1000 по-малко в сравнение с 2017 г., когато са били 3457. Броят на публикуваните обявления не означава реално извършени продажби, нито пък че толкова имоти са предмет на изпълнение. В много случаи се провеждат по няколко продани на едни и същи имоти поради липса на наддавачи\".\r\n ", "date": "2019.09.30", "title": "ЧСИ-та извадиха на тезгяха хотели и кръчми, най-скъпият - над 8 млн. лв."}
{"url": "https://www.dnes.bg/stranata/2019/09/30/na-pazara-zaliati-sme-ot-vnosno-grozde.424500", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Производители алармираха, че тонове качествено грозде стои по лозите на стопаните от Крайдунавска Добруджа. Причината е, че очакват купувачи, но изкупните цени са ниски за тазгодишната реколта, съобщава Bulgaria ON AIR. \r\n\r\nСпоред добруджанските лозари на пазара в България е залят от вносно грозде от държави, където браншът е подпомогнат по-добре.\r\n\r\nСпоред експертите проблемите с изкупуването на гроздето тази година са причинени и от климата. Белите и червените сортове грозде са започнали да зреят едновременно, което затруднява избите. \r\n\r\nДруг проблем в региона е, че в Крайдунавска Добруджа няма нито една голяма изба, която да изкупува масово грозде.", "date": "2019.09.30", "title": "На пазара: Заляти сме от вносно грозде"}
{"url": "https://www.dnes.bg/notifikacii/2019/09/30/shef-na-asociaciia-uvolnen-prizoval-da-byde-ubita-greta.424501", "text": "Ръководителят на френската благотворителна асоциация \"Приятели на Музея за съвременно изкуство \"Дворец Токио\" Бернар Шенбо е уволнен заради негов призив да бъде убита шведската активистка в борбата срещу климатичните промени Грета Тунберг, предадоха агенциите ТАСС и БТА, като се позовават на в. \"Паризиен\".\n\r\n\"Не съм глух и не съм идиот, и чувам всички тези призиви за опазване на околната среда, които се отправят през последните 10 години.\n\n\n\nНо по този начин, по който го прави тази луда девица, само се добавя ненавист в нашето общество, което и без това става все по-агресивно заради всевъзможни злонамерени изказвания\", написал Шенбо във Facebook, а после добавил: \"Затова тя трябва да бъде убита. И се надявам, че някой луд това и ще направи\".\n                \n                \n                \r\nИзявлението на Шенбо веднага предизвика буря от възмущение в социалната мрежа. На Шенбо бе напомнено, че два пъти в една и съща публикация отправя призив към убийство. На този коментар той само отговорил: \"Ами да\".\n\r\nРъководството на парижкия музей за съвременно изкуство разпространи в неделя изявление на страницата си в Twitter, в което посочи, че \"изцяло осъжда подобни изказвания и подчертава своето несъгласие с подобна позиция\". Музеят посочва, че тази позиция няма никакво отношение към \"Дворец Токио\" и асоциацията \"Приятели на музея \"Дворец Токио\". Ръководството съобщи също така, че скоро ще бъде избран нов председател на асоциацията.\r\n\n\r\nСамият Шенбо публикува във Facebook изявление, в което изрази съжаление за \"грубите и недопустими изявления, насочени против Грета Тунберг\". Бившият председател на асоциацията уверява, че не е призовавал към убийство на активистката, а по-ранните му изявления просто са излезли извън контрола на разума му и по никакъв начин не отразяват неговите намерения. \n\r\nБернар Шенбо също така поднася извинения на музея и асоциацията за причинените неприятности. ", "date": "2019.09.30", "title": "Шеф на асоциация уволнен, призовал да бъде убита Грета"}
{"url": "https://www.dnes.bg/snimka-na-denia/2019/09/30/izprashtame-septemvri-s-letni-temperaturi-gradusite-do-32.424502", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Последният ден на септември ще ни напомни за лятото и ще бъде топъл и слънчев.  \r\n\r\nПреобладаващите максимални температури ще бъдат между 27° и 32°, за София – около 27°. Атмосферното налягане е по-ниско от средното за месеца и ще продължи да се понижава.\r\n\r\nПо Черноморието ще бъде слънчево. Ще духа слаб до умерен вятър от юг-югоизток. Максимални температури на въздуха: 25°-30°. Температурата на морската вода е 22°-23°. Вълнението на морето ще бъде 1-2 бала, сочи прогнозата на Националния институт по метеорология и хидрология.\r\n\r\nВ планините ще е предимно слънчево. Ще духа умерен, по билата и временно силен западен вятър. Максимална температура на височина 1200 метра около 21°, на 2000 метра – около 14°.", "date": "2019.09.30", "title": "Изпращаме септември с летни температури, градусите - до 32"}
{"url": "https://www.dnes.bg/politika/2019/09/30/radev-svikva-sreshta-za-otnosheniiata-ni-sys-severna-makedoniia.424504", "text": "Президентът Румен Радев свиква консултативна среща на тема \"Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз\".\n\r\nТя ще се проведе от 9.30 часа на \"Дондуков\", съобщиха от прессекретариата на държавния глава.\n\nЗа участие в консултативната среща са поканени председателят на Народното събрание Цвета Караянчева, министър-председателят Бойко Борисов, заместник министър-председателят по правосъдната реформа и министър на външните работи Екатерина Захариева, председателите на парламентарните групи, председателите на Комисията по външна политика и на Комисията по европейските въпроси и контрол на европейските фондове в Народното събрание, както и председателят на Съвместната мултидисциплинарна експертна комисия по исторически и образователни въпроси между Република България и Република Северна Македония.\n                    \n                    \n                \n                \n                \n                \r\nСлед края на срещата президентът Румен Радев ще направи изявление.\r\n ", "date": "2019.09.30", "title": "Радев свиква среща за отношенията ни със Северна Македония"}
{"url": "https://www.dnes.bg/world/2019/09/30/myj-zagina-sled-skok-ot-stykleniia-most-nad-grand-kanion.424503", "text": "Млад мъж загина, след като скочи от Стъкления мост над Гранд каньон. \r\n\r\nАмериканските власти издирват тялото на мъжа, който е прескочил защитната преграда, предаде БТА.\r\n\r\nВластите информираха, че 28-годишен посетител на туристическата атракция в резервата Уалапаи е скочил от моста около 16,30 ч. местно време в събота. Говорител на Гранд каньон каза, че усилията по локализиране на тялото са предприети в неделя сутринта.\r\n\r\nСтъкленият мост бе открит през 2007 г. Той е с формата на подкова, стърчаща около 21 метра над каньона на река Колорадо. Табели предупреждават туристите, че вертикалното падане от моста е между 152 и 243 метра.\r\n\r\nАсошиейтед прес припомня, че китайски турист загина там през март, когато залитна при опит да си направи снимка близо до моста.", "date": "2019.09.30", "title": "Мъж загина след скок от стъкления мост над Гранд каньон"}
{"url": "https://www.dnes.bg/index/2019/09/30/receptata-dnes-makaronena-salata-s-riba-ton.424254", "text": ":\r\n1 пакет макарони\r\n1/3 чаша готов италиански дресинг\r\n½ чаша заквасена сметана\r\n1 чаша майонеза\r\n1 глава лук, нарязана\r\n2 стръка целина, нарязани\r\n½ чаена лъжица чеснов прах или гранули\r\n1 чаена лъжица сол\r\n½ чаена лъжица черен пипер\r\n1 консерва риба тон, отцедена\r\n \r\n:\r\n \r\nСварете макароните в подсолена вряща вода. Отцедете и охладете. Разбъркайте макароните с дресинга. Оставете ги да престоят 2 часа по възможност, за да се мариноват в него. В голяма купа смесете макароните, сметаната, майонезата, лука, целината, подправките и рибата. Разбъркайте и сервирайте.\r\n \r\n", "date": "2019.09.30", "title": "Рецептата Dnes: Макаронена салата с риба тон"}
{"url": "https://www.dnes.bg/notifikacii/2019/09/30/kechistyt-rusev-veche-e-amerikanec-gordeia-se.424505", "text": "Роденият в Пловдив Мирослав Бърняшев е единственият български кечист, който е част от световната федерация в развлекателния спорт. Познат под името Русев, той вече е официално и американски гражданин. За новия си статут той се похвали в социалните мрежи, \r\n\"Това беше дълъг път. 14 години в процес на създаване. Толкова трудности и препятствия по пътя, но в крайна сметка на кого му пука! Гордея се, че съм американец\", написа Русев в пост след получаването на американско поданство.\r\n\r\nРусев се завърна в WWE след тримесечно отсъствие, разбивайки в две поредни седмици Майк Канелис и Итън Картър III (EC3) в главното шоу на компанията – Monday Night Raw.", "date": "2019.09.30", "title": "Кечистът Русев вече е американец: Гордея се!"}
{"url": "https://www.dnes.bg/notifikacii/2019/09/30/kradci-dyrpaha-seif-s-kola-otkradnaha-samo-7-bona.424506", "text": "Крадци отмъкнаха 7000 лв. от заложна къща в Русе, а обирът им бе заснет от охранителна камера. Щетите са могли да бъдат и повече, но охранител от пазара в съседство се развикал и подал сигнал в полицията. \n\r\nТака оцелял сейфът с ценности. Бандидте го вързали с въже за кола, но в крайна сметка не успели да го откраднат.\n\r\n\"С едно въже се опитват да изтръгнат касата от заложната къща. Единствено са успели да вземат 7 000 лева от един шкаф. Само са потрошили прозорци, мебели вътре и абсолютно всичко, което има като инвентар в помещението\", разказа пред Нова тв Ивайло Тодоров, собственик на заложната къща.\n\r\nКрадците избягали, защото чули охраната на пазара. \n                \n                \n                \r\n\"Охраняваме се от два СОТ-а, единият изобщо не е получил сигнал, а другият въобще не е пратил кола, имало е сигнал, но е решил, че няма нужда да прати кола за това нещо. Затова и тези крадци не са хванати, защото самият обир е седем минути и нещо, те по договор трябва да са в най-краен срок за пет минути тук, ако бяха един от двата дошли, нямаше да има никакъв проблем\", коментира Тодоров.", "date": "2019.09.30", "title": "Крадци дърпаха сейф с кола, откраднаха само 7 бона"}
{"url": "https://www.dnes.bg/world/2019/09/30/silen-sniag-v-sasht-i-kanada-otmeneni-poleti.424509", "text": "Зимата сякаш вече е дошла в северните части на Скалистите планини в САЩ, след като силна буря донесе в неделя рекордна снежна покривка от 91 см на някои места, а щатът Монтана обяви извънредно положение, за да разчисти пътищата, съобщава агенция Ройтерс.\n\r\nПрез нощта се очаква да паднат още 30 до 61 см сняг. Зимни предупреждения са в сила за западната част на Монтана и за планинските райони на северен Вашингтон и северно Айдахо. Очаква се снеговалеж и в райони на Калифорния, Невада, Уайоминг, Орегон и Айдахо.\n\r\nГубернаторът на Монтана Стив Бълок обяви в неделя извънредно положение, след като 101 см сняг паднаха в градове, като Браунинг, което доведе до затваряне на магистрали и много катастрофи. Температурите се очаква да паднат през нощта до минус 6,6 по Целзий или повече в западна Монтана и северната и централната част на Айдахо.\n                    \n                    \n                \n                \n                \n                \r\nГубернаторът Стив Бълок каза, че безпрецедентна зимна буря е изненадала властите през септември, но щатските и местните служби полагат всички усилия, за да опазят здравето и сигурността на жителите.\n\r\nСилните ветрове създават условия и за поледици в някои райони.\n\r\nНад 170 пътно-транспортни произшествия станаха в канадския град Калгари и неговите околности след първия за сезона снеговалеж, предаде агенция ТАСС, като се позова на телевизия СиБиСи.\r\nПо данни на полицията са станали 171 катастрофи, като само в една от тях са участвали 16 автомобила. Пострадали са общо 13 души. Хората са призовани да не използват личните си автомобили, ако не е крайно наложително.\n\r\nНа летището в Калгари са отменени десетки полети.\n\r\nСпоред канадските синоптици в района на град Калгари от събота до понеделник на обяд ще паднат до 25 см сняг. Метеоролозите отбелязват, че колкото и да е ранно идването на зимата, подобни явления са наблюдавани и преди, като например през 2014 г., когато на 8 септември в Калгари паднаха 10 см сняг.\r\n(БТА)", "date": "2019.09.30", "title": "Силен сняг в САЩ и Канада, отменени полети"}
{"url": "https://www.dnes.bg/stranata/2019/09/30/glutnica-agresivni-i-bezdomni-kucheta-trevojat-plovdivchani.424510", "text": "Глутница от агресивни бездомни кучета притеснява жителите в пловдивски квартал. Бездомните животни нападнали две малки котки пред очите на жена от квартала. В район \"Западен\" се тревожат, че кучетата могат да нападната и хора. \n\r\nРадослава Мечкюрова неволно става свидетел на ужасяваща гледка една вечер. \n\r\n\"През терасата си видях как една глутница от 7-8 кучета са се скупчили в кръг и са нападнали едно коте\", уточни жената. \n\r\nРадослава проявява смелост и се притичва на помощ на тежко раненото животно. \n\r\n\"Взех една бухалка и слезнах долу. Разгоних кучетата, котето вече беше умряло. След като ги подгоних, те тръгнаха по една алея тук надолу. За няколко секунди те бяха обградили още едно коте. То също беше умряло. Не можах да го спася\", обяснява жената пред bTV.\n                    \n                    \n                \n                \n                \n                \r\nВ квартала са шокирани и притеснени да не пострадат и хора. \n\r\n\"В случая тази агресия се е отключила към животни, но има случаи, когато бездомни кучета проявяват агресия и към хора.\", коментира Георги Бошев, директор на общинско предприятие \"Зоо-ветеринарен комплекс\".\n\r\nОт местната власт твърдят, че до момента не са получавали сигнали за агресивна глутница бездомни кучета в района. Все пак след сигнал към общинското предприятие \"Зоо-ветеринарен комплекс\" едно от кучетата е заловено.\n\r\nПо закон агресивните кучета трябва да бъдат евтаназирани, но няма кой да ги класифицира като опасни.\n\r\n\"Все още няма такъв списък от биолози, нито методика, която да определя кое куче е агресивно и кое не\", поясни Георги Бошев.\n\r\nСпециалистите са категорични, че кастрацията не е гаранция за премахване на агресивното  поведение.", "date": "2019.09.30", "title": "Глутница агресивни и бездомни кучета тревожат пловдивчани "}
{"url": "https://www.dnes.bg/stranata/2019/09/30/kola-otnese-tri-tiineidjyrki-v-shumen-v-bolnica-sa.424532", "text": "в Шумен, съобщиха от МВР - Шумен.\r\nСигнал за инцидента е подаден в 09:02 часа. Съобщено е, че на бул. „Велики Преслав“ в град Шумен в близост до кръстовището с ул. „Шуменска комуна“ е възникнал пътен инцидент.\r\nПо първоначални данни лек автомобил, управляван от 70-годишен мъж, еДецата са контактни, откарани са за преглед в МБАЛ - Шумен.\r\nВодачът е изпробван с техническо средство, но не е установено наличие на алкохол. Изясняват се обстоятелствата около пътния инцидент.", "date": "2019.09.30", "title": "Кола отнесе три тийнейджърки в Шумен, в болница са"}
{"url": "https://www.dnes.bg/sport/2019/09/30/drama-v-rusiia-ferari-podari-pobedata-na-mercedes.424539", "text": "Серията от победи на Ферари бе прекъсната, след като Себастиан Фетел отказа да слуша нарежданията от отбора.\r\nШарл Льоклер си извоюва да тръгне първи след квалификациите в Сочи. Според стратегията, изготвена от тима преди това, младокът трябваше да пусне германеца пред себе си, за да спечелят преднина пред Хамилтън. След това трябваше да има нова смяна и Льоклер да е първи, а Себастиан да отстъпи и да остане втори. Ала бившият шампион реши да пренебрегне заповедите на тима.\r\nФетел остана първи, но Ферари го държа на пистата една идея по-дълго, за да може да смени гумите на Льоклер и той да излезе от бокса преди германеца. Себастиан влезе в бокса на 26-тата обиколка и напусна надпреварата малко след като излезе от него, тъй като колата му се повреди.\r\n                    \n                    \n                \n                \n                \n                От Мерцедес се възползваха от ситуацията и така Хамилтън отново завърши първи, Ботас втори, а Льоклер остана трети.\r\nБосът на Ферари така и не успя да се справи с двамата алфа мъжкари в гаража си. Себастиан играеше ролята на неразбрал.\r\n\"Не знам какво точно се случи. Мисля, че имахме договорка с Шарл, с когото говорихме преди надпреварата. Смятам, че всичко бе ясно, но явно съм пропуснал нещо. Ще обсъдим какво стана, но сме разочаровани, тъй като искахме двойна победа, а се получи нещо съвсем различно”, коментира той след състезанието.\r\nШарл отново не знаеше какво точно се е случило и пак се наложи да заяви: \"Тактиката бе аз да го изтегля на дългата права в началото и след това не знам какво стана. Ще говоря с отбора, за да разбера какво е положението. Все пак е жалко, че всичко се разви така.\"\r\nОт началото на сезона Ферари изпитват проблеми с пилотите си. Най-вече заради факта, че и двамата са изключително добри. Себастиан Фетел все още е техният основен играч, а Льоклер е принуден да се съобразява с това и да кара зад него, когато се наложи. Ала нито единият, нито другият не изглежда да се примиряват с това.\r\n ", "date": "2019.09.30", "title": "Драма в Русия: Ферари подари победата на Мерцедес "}
{"url": "https://www.dnes.bg/obrazovanie/2019/09/30/za-dobro-ili-losho-vissheto-obrazovanie-masovo-ne-rajda-elit.424540", "text": "Според ректора на Нов български университет проф. Пламен Бочков броят на студентите е твърде голям.\n\r\n\"Имаше години, когато кандидат-студентите бяха толкова много, че ние ги избирахме. Сега студентите избират университета, избират програмата, в която да учат, без притеснение, че евентуално няма да могат да бъдат приети. Истината е тази – висшето образование стана масово, което от една страна не е лошо, но от друга страна – тази масовост на висшето образование откъсва университетите от една елитарност, която им е присъща. Самият смисъл на съществуването им е да създава елити. А когато елитът е масов - той вече не е елит\", коментира той пред БНР. \n\n\n                    \n                    \n                \n                \n                \n                \r\nА за студентите от НБУ днес официално ще бъде открита  академичната година. \n\r\nЩе призова студентите за смелост, заяви проф. Пламен Бочков.\n\r\n\"Това е една метафора – да си пуснат телефоните, в които пребивават по-голямата част от времето си, и да се потопят в университетското пространство – там, където са преподавателите, там, където са техните колеги, ментори, там, където сме изградили едно пространство на култура, диалог, четене – това е много по-различно отколкото виртуалният свят, в който те са свикнали да бъдат\", обясни той\n\r\nПроф. Бочков подчерта, че не иска студентите да се отказват от предимствата на електронното обучение, но да търсят баланса.\n\r\n\"Само електронно без присъствие в университетската среда или обратното – мързеливо слушане на лекции без работа в интернет, са две крайности, които не бих препоръчал\", призна още ректорът на НБУ. \r\n ", "date": "2019.09.30", "title": "За добро или лошо: Висшето образование – масово, не ражда елит"}
{"url": "https://www.dnes.bg/top-novini/2019/09/30/erdogan-sybudiha-spiashtiia-velikan-shte-si-nosiat-posledicite.424531", "text": "\"Събудиха спящия великан, ще си понесат последствията\" - този цитат от изказване на турския президент Реджеп Ердоган извеждат като акцент в своите заглавия водещи турски вестници. Думите на турския лидер са по повод пускането на вода на нов боен кораб, предназначен за турската армия и построен в корабостроителница в Истанбул. \n\r\nКорветата \"Къналъада\" (TCG Kinaliada), четвъртият кораб от този клас на турската армия, е създадена в рамките на проекта МИЛГЕМ - програма за построяване на съвременен национален боен кораб с техника за борба с подводниците и капацитет за патрулиране в открито море.\n\r\nНа церемонията Ердоган посочи, че Турция като потърпевша от ембарго върху покупката на бойни кораби, самолети и оръжие, в момента разработва 700 отделни проекта в областта на отбраната, пише \"Йени шафак\".\n                \n                \n                \r\n\"Понастоящем имаме пет компании, които се нареждат сред 100-те най големи в света в областта на отбраната. Целта ни е до 2023 г. (стогодишнината от основаването на републиката, бел.ред.) напълно да премахнем външната зависимост в отбранителната индустрия\", каза той.\n\r\nЕрдоган подчерта, че Турция не може да забрави това, че макар да е разполагала с нужните средства, не й е било позволявано да се сдобие с бойни кораби и самолети.\n\r\n\"Развитията около F-35 повишиха нашата решимост. Така както можем да създадем сами собствените си корвети, както можем да създаваме хеликоптерите си Атак, да разработваме и да пускаме в небето безпилотни самолети, така ще се сдобием и със собствен боен самолет. Моментът наближава\", каза президентът.\n\r\nТемата е водеща и за други проправителствени вестници днес.\n\r\nВ. \"Стар\" посочва, позовавайки се на думите на президента, че Турция е покачила до 70 процента дела на собственото производство в отбранителната промишленост.\n\r\n\"Осъществяваме тези инвестиции, за да отклоним онези, които са вперили поглед в нашето единство. Щом като събудиха спящия великан, щом като ни се противопоставят, ще понесат и последствията за това. Ние ще продължим да се представяме на онези, които все още не познават турския народ\", заяви Ердоган, цитиран от \"Акшам\".\n\r\nВ. \"Ортадогу\", цитиран от БТА, определя новата корвета като \"гордост на флота\" и посочва, че корабът е изцяло местно и национално производство, като турски фирми са създали всичко - от дизайна до оръжията и сензорните системи.\r\n ", "date": "2019.09.30", "title": "Ердоган: Събудиха спящия великан, ще си носят последиците"}
{"url": "https://www.dnes.bg/mish-mash/2019/09/30/silen-final-na-stara-hartiia-za-nova-kniga-v-ruse-i-veliko-tyrnovo.424537", "text": "\nРусе и Велико Търново бяха последните спирки на седмото поредно издание на националната екоинициатива \"Стара хартия за нова книга\", организирана от \"ЕКОПАК България\" и Книжен център \"Гринуич\". На 28 септември малчуганите от Русе отбелязаха най-силното си представяне в кампанията да момента. На пл. \"Свобода\" 2720 деца събраха рекордните за дунавския град 14,3 тона хартия за рециклиране и така спасиха от изсичане 186 дървета. В замяна малчуганите получиха 3180 нови книги. Събитието се проведе с подкрепата на Община Русе, както и с активното участие на Регионална библиотека \"Любен Каравелов\".\n                    \n                    \n                \n                \n                \n                \r\nНа следващия ден, 29 септември, Велико Търново дебютира отлично в акцията, в която се включиха 1370 деца. На пунктовете в парк Марно поле те предадоха 7,5 тона хартия за рециклиране, спасиха от изсичане 98 дървета и получиха над 2000 нови книги. Кампанията беше подкрепена от Община Велико Търново и Регионална народна библиотека \"П. Р. Славейков\".\n\r\nМариана Петкова и Мила Алексиева от \"ЕКОПАК България\" призоваха децата и техните родители да полагат грижи за природата всеки ден чрез разделно събиране на отпадъците. Управителят на Книжен център \"Гринуич\" Виктория Бисерова пък пожела на малките читатели да открият много непознати приказни светове в новите си книжки. \n\r\nПрез 2019 г. хиляди деца и родителите се включиха в \"Стара хартия за нова книга\". Общо 10 688 малки екоентусиасти от 5 български града – Бургас, Хасково, София, Русе и Велико Търново – предадоха 59,2 тона хартия за рециклиране, спасиха от изсичане 770 дървета, а в замяна получиха 13 350 нови книги. Сред тях бяха двете специални издания на \"ЕКОПАК България\" \"Грийн тийн\" и \"Ти можеш да спасиш планетата\", както и поредицата на издателство \"ФЮТ\" \"Детективите Агата и Лари\" – литературните талисмани на тазгодишната инициатива.\n\r\n1200 малчугани от Бургас поставиха началото на \"Стара хартия за нова книга\" 2019 със 7,4 тона хартия за рециклиране, 96 спасени дървета и 1550 нови книжки. \n\r\nБезпрецедентен брой участници се включиха кампанията в Хасково. 1325 малчугани от града събраха 7,6 тона стара хартия, спасиха от изсичане 99 дървета и бяха възнаградени с 1620 книги. \n\r\nДецата на София поставиха най-големия рекорд на \"Стара хартия за нова книга\" за седемте издания на кампанията до момента. Точно на 15 септември пред Книжен център \"Гринуич\" 4073 малки екоентусиасти предадоха внушителните 22,4 тона хартия за рециклиране, а в замяна малчуганите получиха над 5000 нови книжки.\n\r\nНачалото на инициативата \"Стара хартия за нова книга\" е поставено през 2013 г. в София. Целта на организаторите от \"ЕКОПАК България\" и Книжен център \"Гринуич\" е да мотивират децата още от най-ранна възраст да се научат да полагат грижи за природата и да изпитват любов към книгите и четенето. За седемте години в кампанията са се включили общо 48 228 малки участници, които с помощта на своите родители са събрали 254,7 тона хартия за рециклиране. Така те са спасили от изсичане 3311 дървета, а в замяна са получили 55 820 нови книги.\n\r\nСледващото издание на \"Стара хартия за нова книга\" ще се проведе през септември 2020 г.\n\r\nПартньори на кампанията \"Стара хартия за нова книга\" са издателствата \"Ентусиаст\", \"ФЮТ\" и инициативата \"Забавното четене\".\n\r\nКаузата е подкрепена от издателствата \"ТРУД\", \"ЕГМОНТ\", \"Книгомания\", \"Хермес\", \"Бард\", \"Сиела\", \"Софтпрес\", \"Златното пате\", \"Албо груп\". \n\r\nМедийни партньори са Bulgaria ON AIR, webcafe.bg, detskiknigi.com, clubz.bg, Майко мила!, azcheta.com, az-deteto.bg, dnes.bg, purvite7.bg, noviteroditeli.bg", "date": "2019.09.30", "title": "Силен финал на \"Стара хартия за нова книга\"  в Русе и Велико Търново"}
{"url": "https://www.dnes.bg/zvezdi/2019/09/30/vnukyt-na-snup-dog-pochina-bebeto-beshe-edva-na-10-dni.424547", "text": "Внукът на Снуп Дог, който носеше името Кай Лав, почина. Бебето е било едва на 10 дни, разкри синът на рапъра и баща на Кай - Корд Бродус.\r\n \r\nТой написа в социалните мрежи: \"Кай Лав 15 септември 2019 - 25 септември 2019. Моят син Кай донесе толкова много любов и позитивност на този свят. Неговата енергия ще живее вечно и тези 10 дни, пълни с любов, винаги ще са специални за нас. Нека всички ценим живота и тези, които обичаме, докато сме тук. Благодаря ви\".\r\n \r\nКорд публикува видео, на което се вижда как 1-годишната му дъщеричка Елевън целува Кай.\r\n \r\n", "date": "2019.09.30", "title": "Внукът на Снуп Дог почина, бебето беше едва на 10 дни"}
{"url": "https://www.dnes.bg/crime/2019/09/30/zastrelian-bik-raneni-krava-i-tele-v-montansko-zashto.424543", "text": "Стрелба по домашни животни в Монтанско стресна местни жители.\r\n\r\nЖител на село Горна Бела Речка се е натъкнал на простреляните животни в местността Лаката.\r\n\r\nТой е подал сигнал до спешния телефон 112 в събота вечерта.\r\n\r\nПристигналите на мястото полицаи са установили, че е един бик е мъртъв, а крава и теле са ранени и живи.\r\n\r\nСобственик на животните е 25-годишен на Горна Бела Речка. \r\n\r\nПри извършения повторен оглед в присъствието на ветеринарен лекар е установено, че бикът е починал вследствие на огнестрелна рана в областта на врата, а кравата и телето са с входни рани от огнестрелно оръжие на задните десни бутове. \r\n\r\nПо данни на ветеринаря кравата е със счупен заден десен крак.\r\n\r\nСлучаят се разследва от полицията във Вършец.", "date": "2019.09.30", "title": "Застрелян бик, ранени крава и теле в Монтанско. Защо?"}
{"url": "https://www.dnes.bg/teatar/2019/09/30/tancova-postanovka-razkazva-za-bylgarskite-misterii.424555", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа ръба между регилията и фолклора обикновено ни посрещат неща, които обозначаваме като мистериозни. С премиера, насочена към българските мистерии, започва учебният театър в НАТФИЗ.\n\r\n\"Като ученичка съм чела за \"Вградена невяста\" и тогава бях потресена. Идеята дойде съвсем случайно. Проф. Семерджиев е сценарист, той написа този сценарий. Стана нещо специално и мистериозно, именно като за нас\", обяви в студиото на \"България сутрин\" режисьорката на постановката \"Българска мистерия\" д-р Маргарита Божилова.\n\r\nСпоред нея темата за доброто и злото винаги е много лична. Тя смята, че хората никога не могат да преценят кое от двете е в живота им.\n                    \n                    \n                \n                \n                \n                \r\nПостановката е само от танци, като всичко се разказва без реч. \n\r\n\"Представлението е изключително сложно. Без екипа не бих могла да се справя. Да можеш да разкажеш една история без думи - това е много трудно. Ние имаме обаче един много ясен сценарий\", ", "date": "2019.09.30", "title": "Танцова постановка разказва за българските мистерии"}
{"url": "https://www.dnes.bg/notifikacii/2019/09/30/obviniha-boris-djonsyn-che-opipval-jeni.424553", "text": "Обвиненията, че преди 20 години сегашният британски премиер Борис Джонсън е опипал две жени, помрачиха конференцията на Консервативната партия, предаде Ройтерс.\r\n\r\nГоворител на Джонсън отрече твърдението.\r\n\r\nЖурналистката Шарлът Едуардс написа във в. \"Сънди таймс\", че Джонсън я е опипал на обяд през 1999 г., когато е бил редактор на сп. \"Спектейтър\", пише БТА.\r\n\r\n\"Под масата усещам ръката на Джонсън на бедрото си. Той го ощипва\", разказва журналистката тя, добавяйки, че сегашният премиер я е накарал внезапно да се изправи.\r\n\r\nСлед обяда Едуардс споделила преживяването си с жена, която стояла от другата страна на Джонсън. Тя също заявила, че тогавашният редактор на списанието я е опипал.\r\n\r\n\"Това обвинение е невярно\", заяви говорител на премиера пред медиите.", "date": "2019.09.30", "title": "Обвиниха Борис Джонсън, че опипвал жени"}
{"url": "https://www.dnes.bg/zvezdi/2019/09/30/toto-vyzpia-voinata-si-s-geri-nikol.424542", "text": "Враждата между Тото от \"СкандаУ\" и Гери-Никол продължава, забелязаха фенове на рапъра. Това си пролича от новата песен на дуото, която носи името \"Кольо Фичето\".\r\nТя е по текст на Лъчо и Тото, а една определена фраза прави истинско впечатление на почитателите. \"Задника в Мексико\", пее се в парчето, а интернет потребителите смятат, че това е закачка с варненката Гери-Никол.\r\n \r\nПреди няколко месеца певицата беше на почивка там и постоянно качваше снимки от екскурзията си в социалните мрежи. Тогава и започна войната между Йонислав Йотов и Гери-Никол.\r\n \r\nПрез май месец тя пусна песента \"Шефе шефе\", която е с доста провокативни клип и текст, а Тото коментира във Facebook за парчето на изпълнителката - \"Когато си поръчаш Cardi B от Ali Express\". \r\n \r\nГери се ядоса на коментара на рапъра и отвърна: \"Жив и здрав бъди и дишай чист въздух на къщата в Бяла Слатина, докато аз събирам тен в Мексико\".\r\n \r\nПрез последните седмици пък певицата беше на почивка в Дубай и отново постваше много провокативни снимки по бански.\r\n\r\n", "date": "2019.09.30", "title": "Тото възпя войната си с Гери-Никол"}
{"url": "https://www.dnes.bg/politika/2019/09/30/severna-makedoniia-v-es-bylgariia-shte-ia-podkrepi-no-vse-pak-ne-bezuslovno.424556", "text": "\nЧленството на Северна Македония в ЕС е важно, но не може това да се случва за наша сметка, прекроявайки историята. Това каза премиерът Бойко Борисов в изявление след провелата се консултативна среща на тема \r\n\"Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Македония за присъединяване към ЕС\", предаде \"Фокус\". \n\n\n\n\r\nСпоред него Съвместната комисия по исторически и образователни въпроси между България и Северна Македония е свършила много работа.\n                    \n                    \n                \n                \n                \n                \r\n\"Досега са направили седем срещи. Има доста неща, които преди няколко години никой не е мислел, че е възможно да постигнем съгласие. Винаги съм казвал, че довчера говорехме, че сме един народ. Нека приемем, че сме братски народи. Нека тази убийствена война от страна на Скопие да не продължава, защото ние нямаме по-близък народ и хора\", коментира Борисов.\n\r\n\"Да ги спрем Северна Македония по пътя й към ЕС, след това би било записано в историята, че след като всички 27 страни са ги подкрепили, точно България ги е спряла\", призна той.\n\r\nПо думите му позицията на България е, че и Албания трябва да върви заедно с преговорите за Северна Македония. \n\r\n\"Никога не сме поставяли и не сме казвали, че безусловно подкрепяме влизането им в ЕС. Ние имаме 71 инструмента след това, мисля, че толкова са преговорните глави. Нека спрат да си играят с историята и миналото и да се концентрират върху бъдещето. Разбира се, това бъдеще пряко ни интересува коридор номер 8, разширяваме КПП\", добави още премиерът. \n\r\nЗа разлика от Борисов лидерът на ВМРО и военен министър Красимир Каракачанов отсече, че не може да се даде безусловна подкрепа за Северна Македония по пътя й към ЕС, защото политиците й се подиграват с България. \n\r\n\"Трябва да заложим ясни условия в самия процес още за насрочването на междуправителствената конференция да има ясни и категорични резултати. Надявам се, че това, което ще направим, ще бъде много ясен сигнал към управляващите в Скопие. Времето на тупането на топката е приключило. Тези хора се подиграват с нас и печелят време, разигравайки ни. Забележете, че последната среща на комисията е насрочена точно за 15 – един ден преди да се съберат министрите и ръководителите в Брюксел, за да вземат решението\", възмугти се още той. \n\r\nСтана ясно, че на срещата се е коментирало и че най-добрият вариант за България е да няма разделяне между Албания и Македония по пътя им към членство в ЕС. \n\r\n\"Това са две страни в региона, за които България е заявила ясни политически намерения да се движат към членство НАТО и ЕС\", посочи Каракачанов.", "date": "2019.09.30", "title": "Северна Македония в ЕС? България ще я подкрепи, но все пак не безусловно "}
{"url": "https://www.dnes.bg/dnes-te-kazaha/2019/09/30/30-09-2019.424558", "text": "Винаги съм казвал, че довчера говорехме, че сме един народ. Нека приемем, че сме братски народи. Нека тази убийствена война от страна на Скопие да не продължава, защото ние нямаме по-близък народ и хора.Прочети още на: https://www.dnes.bg/dnes-te-kazaha/2019/09/30/30-09-2019.424558", "date": "2019.09.30", "title": "30.09.2019"}
{"url": "https://www.dnes.bg/stranata/2019/09/30/rumyncite-nai-mnogobroinite-turisti-v-dobrichka-oblast.424549", "text": "Румънските летовници са най-многобройни сред чуждестранните туристи в Добричка област, съобщават от териториалното статистическо бюро-Североизток. От там представиха обобщени данни за пребиваванията в хотелските бази през юли.\n\r\nСпоред статистиката почти всеки втори чужд турист по най-северното ни Черноморие е румънец – 41.7%. В региона през месеца са пренощували 115 600 туристи или с 4 на сто по-малко в сравнение със същия период на 2018 година. \n\r\nСред почивалите 81 000 чужденци на втора позиция са германците - 13.3 на сто, следвани от руснаците - 7.3 на сто и поляците - 5.2 на сто. \n\r\nРегистрираните общо нощувки достигат 637 800 - с 10.9 на сто по-малко на годишна база. \n                    \n                    \n                \n                \n                \n                \r\nСпоред статистическите данни общата заетост на леглата в местата за настаняване също намалява - с 6.3 процентни пункта - до 72.1 на сто.\n\r\nРеализираните приходи от нощувки през юли достигат 39 814 600 лева, като 78.5% от постъпленията са от чуждестранни летовници, посочват от статистическото бюро.", "date": "2019.09.30", "title": "Румънците – най-многобройните туристи в Добричка област"}
{"url": "https://www.dnes.bg/stranata/2019/09/30/motorist-zagina-pri-katastrofa-krai-kyrdjali.424538", "text": "24-годишен моторист е загинал при катастрофа в района на село Черна скала, съобщиха от Областната дирекция на МВР - Кърджали. \r\n\r\nИнцидентът е станал снощи около 20.30 часа в района на село Черна скала. По първоначални данни водачът на мотоциклет \"Хонда\" загубил контрол над управлението, навлязъл в насрещната лента и се е блъснал в автобус \"Мерцедес\".\r\n\r\nВследствие на удара младият мъж е починал на място. \r\n\r\nТестът за алкохол с техническо средство на 57-годишния шофьор на автобуса е с отрицателен резултат. Взета е кръвна проба за анализ. \r\n\r\nПо случая е образувано досъдебно производство, по което работа продължават сектор \"Охранителна полиция\" и разследващ полица в управлението.", "date": "2019.09.30", "title": "Моторист загина при катастрофа край Кърджали"}
{"url": "https://www.dnes.bg/notifikacii/2019/09/30/kriminalisti-arestuvaha-myj-za-ubiistvo-otpredi-5-godini.424572", "text": "Криминалистите от Пловдив успяха да открият и да задържат убиец 5 години, след като е удушил възрастна жена, за да я обере. \r\n\r\nУбийството е извършено на 4 октомври 2014 година, съобщи  директорът на ОДМВР - Пловдив старши комисар Йордан Рогачев, цитиран от \"Фокус\". \r\n\r\nЗадържан за престъплението е 36-годишният Михаил Чинов от Пловдив. Той е криминално проявен - кражба и търговия с наркотици. \r\n\r\nВече му е повдигнато обвинение.\r\n\r\nПрестъпникът е пълни самопризнания, наложена му е мярка за неотклонение \"Задържане под стража\".\r\n\r\nНеговата жертва е Виолета Георгиева. Тя е била открита мъртва в дома и в Пловдив два дни, след като е била удушена. \r\n\r\nЖената сама е отворила вратата на убиеца си, когото не е познавала, след като той е позвънил. \r\n\r\nСлед като я убил Чинов е успял да вземе от дома на възрастната жена малка сума пари и битови вещи.", "date": "2019.09.30", "title": "Криминалисти арестуваха мъж за убийство отпреди 5 години "}
{"url": "https://www.dnes.bg/crime/2019/09/30/agent-na-dans-v-mashtabna-shema-za-prane-na-pari.424569", "text": "Мащабна схема за пране на пари разкри пловдивската прокуратура, съобщава \"\". \n\r\nВ нея е участвала софийска кантора на ул. \"Шипченски проход“, служител от ДАНС и стотици роми от различни краища на страната, като 60 от тях са от Пловдив.\n\r\nСхемата е разкрита след подаден сигнал за подпален магазин за моторни масла. Собственикът на обекта съобщил на полицията, че преди това получавал заплахи по вайбър от кантората на ул. \"Шипченски проход“, от която той взел 39 хил. евро. По време на разследването се установило, че кантората има множество чуждестранни клиенти, които регистрирали у нас дружества. Техни собственици ставали неграмотни роми, които били предварително одобрявани и транспортирани в София, където подписвали необходимите документи, за да станат собственици. Клиентите от чужбина превеждали суми между 20 и 40 хил. евро, които дружествата влагали в офшорни трезори, за да \"изперат“ парите.\n                    \n                    \n                \n                \n                \n                \r\nОт изявлението на окръжния прокурор Румен Попов стана ясно, че петима души са с обвинения, сред които е и служителят на ДАНС, който е бил съучастник в схемата. Управителят на држеството също е привлечен към наказателна отговорност. По време на разпитите е станало ясно, че той е посочил грешна информация в сайта на дружеството. Там е посочено, че въпросният има висше образование, а в действителност има само средно.\n\r\nОще 7 души са обявени за издирване, а в хода на разследващите действия станало ясно, че сина на един от псевдособствениците отвлякъл и пребил ромка от Войводиново.\r\n ", "date": "2019.09.30", "title": "Агент на ДАНС в мащабна схема за пране на пари"}
{"url": "https://www.dnes.bg/business/2019/09/30/turistite-samo-s-1-po-malko-niama-otmeneni-rezervacii.424573", "text": "В Министерството на туризма няма информация за отменени резервации за почивка на чужденци у нас за бъдещи периоди, а договарянията вървят в момента. Много е рано на този етап отново да се хвърля някаква публична истерия за сезон 2020 г., коментира министърът на туризма Николина Ангелкова.\n\r\nОт юни до август имаме над 4,4 млн. чуждестранни туристи и спадът е само в рамките на един процент спрямо рекордната 2018 г., допълни тя, като уточни, че за периода януари - август в страната са пристигнали над 6,8 млн. чуждестранни туристи и само 0,6 процента спад.\n\r\nМинистерството на туризма ще съдейства на хотелиерите, засегнати от фалита на \"Томас Кук\", за да улесни процеса на завеждането на колективен иск, повтори министър Николина Ангелкова, но подчерта, че е важно носителите на иска да следят сроковете и да се конституират като кредитори. В момента очакваме потвърждение за среща със синдиците на \"Томас Кук\" Великобритания, от които ще се получи по-конкретна информация за сроковете, допълни Ангелкова.\r\n                    \n                    \n                \n                \n                \n                Тя съобщи, че по темата за колективния иск се очаква допълнителна информация от всички засегнати страни, като такава към момента е получена само от една част от засегнатите хотели. Във връзка с фалитите на дъщерните дружествата на компанията министърът напомни, че става дума за три различни законодателни режима - британски, германски и полски, и уточни, че след като бъде получена необходимата информация, ще се реши как ще се продължи с колективния иск. Тя повтори, че задачата на министерството сега е да се търсят възможности за пренасочване на резервациите на \"Томас Кук\" за 2020 г. към други големи туроператори, като съобщи, че й предстоят срещи с ръководствата им.\n\r\nМинистър Ангелкова каза още, че мобилните групи на министерството всеки ден са в курортите \"Слънчев бряг\" и \"Златни пясъци\" и редовно се събира информация за това по колко туристи се изпращат към летищата.\r\n\"Към момента са останали около 2500 - 3000 туристи, които предстои да заминат в идните дни\", каза министърът и заяви, че няма оплаквания нито от туристите, нито от хотелиерите.\n\r\nПо-рано днес министър Ангелкова и нейно кралско височество Дана Фирас, принцеса на Йордания откриха международен форум, насочен към развитието на културния туризъм. Дана Фирас е в България на работно посещение по покана на министър Ангелкова. Нейно кралско височество е посланик на добра воля на ЮНЕСКО и председател на \"Петра Нешанъл Тръст\", най-старата национална неправителствена организация в областта на опазването и съхраняването на наследството на Йордания.\r\nБългария ще се възползва от опита на Йордания в приобщаването на подрастващите към опазването на културно-историческото наследство чрез специализирано обучение, съобщи на пресконференция след форума министър Ангелкова. Предстои да стартира подписването на меморандум за сътрудничество с \"Петра Нешанъл Тръст\", за да може страната ни да се възползва от опита на Йордания в тази сфера.\n\r\nНейно кралско височество Дана Фирас разказа, че в Йордания това обучение става през почивните дни и през ваканциите, като са обхванати деца и младежи от 7 до 20 години, разделени по възрастови групи. В обучението по опазване на културно-историческото наследство се използват традиционни и модерни модели. Сред целите е да бъдат научени младите хора как да се изкарва прехрана от това наследство, без то да се разрушава и каква отговорност носи всеки един за опазването му. Учим децата как да намират нестандартни решения, как да се възползват от опита в миналото и да го приложат в настоящето, разказа нейно кралско височество Дана Фирас.", "date": "2019.09.30", "title": "Туристите само с 1% по-малко, няма отменени резервации"}
{"url": "https://www.dnes.bg/mish-mash/2019/09/30/riba-dve-chinii-spageti-smetka-ot-430-evro-v-rim.424574", "text": "430 евро – толкова платиха двама японски туристи в Рим за две чинии спагети, риба, бутилка вино и вода.\r\nСлучката се разиграла в ресторант Antico Caffè di Marte край замъка Сант Анжело. Семейството седнало да похапне, но храната бързо им приседнала, когато получили голямата сметка. Възмутени, те споделят снимка на страницата на заведението в Trip Advisor и се оказва, че не са единствените ужилени от ресторанта.\r\nПовечето ревюта са лоши, обвинявайки заведението в измама и нечестност. Други туристи също споделят как са си изпатили – за две пици, вода и кафе, семейство плаща 350 евро сметка, включително 80 евро за обслужване.\r\nКлиентите също се оплакват, че при плащане с карта, сервитьорите въвеждат и бакшиш за себе си без да питат. \r\nВ менюто, срещу ястията с риба се намира цената от 6,50 евро. Оказва се, че това е цената за 100 грама, а не за цялото ястие. Пред италианския вестинк Corriere de la Sera, собствениците на заведението обясняват, че японските туристи са платили тази голяма сметка не защото са поръчали спагети, а защото са яли прясна риба.\r\n                    \n                    \n                \n                \n                \n                \"Менюто ни е напълно ясно. Клиентите избраха лично рибата“, заявяват те.\r\nНо полицията вече е започнала разследване, тъй като подобни случаи на завишени сметки започнаха да се появяват често в италианските медии. По-рано тази година група японски туристи платиха 970 евро сметка във Венеция, а друг ресторант в Рим взе 70 евро за два бургера и три кафета.\r\nСпоред туристическият бранш, подобни случаи развалят имиджа на Рим. \r\n ", "date": "2019.09.30", "title": "Риба, две чинии спагети... сметка от 430 евро в Рим"}
{"url": "https://www.dnes.bg/akoshtete-vqrvaite/2019/09/30/kakvo-vi-ochakva-v-liubovta-tazi-sedmica.424544", "text": "\r\nНе бъдете прекалено настоятелни в желанието си за срещи с половинката. А когато сте заедно не показвайте колебания в чувствата си. Опитайте се да измислите оригинални забавления, съобразени с неговите/нейните интереси. Ако започне да скучае той/тя ще ориентира вниманието си към друг/а и ще започне да прави бъдещите си планове без вашето участие.\r\n \r\n\r\nЗа приятел/ката ви през тази седмица ще е важно дали сте готови за подкрепа в конкретен момент, дали ще сте на разположение, когато има нужда от вас. Обръщайте внимание на детайлите. Жестовете обикновено говорят много повече от думите. Разберете какви са грижите на половинката ви и помогнете да се справи, вместо да изпращате летящи сърчица в чата.\r\n \r\n\r\nВ началото на седмицата е възможно да имате разногласия с половинката си, но обстановката постепенно ще се успокои и всички спорни въпроси ще намерят отговор. Имайте си едно на ум, все пак и не изнервяйте обстановката. Бурята може и да е отминала, но последните гръмотевици все още са във въздуха.\r\n \r\n", "date": "2019.09.30", "title": "Какво ви очаква в любовта тази седмица?"}
{"url": "https://www.dnes.bg/sport/2019/09/30/mma-shampion-ot-braziliia-sreshtu-korav-rusnak-vyv-vtoriia-dvuboi-na-senshi-4.424576", "text": "\n\r\nЗрелищен сблъсък между един от водещите бразилски ММА бойци и национал по киокушин на Русия предстои да вдигне адреналина на публиката на четвъртото издание на бойното шоу SENSHI, което ще се проведе на 26 октомври, от 19 часа в Двореца на културата и спорта във Варна. Носителят на межународната шампионска титла по ММА и шампион от турнира Super Fighters Винисиус Гаспар от Бразилия ще се изправи срещу 23-годишния каратист Омар Магомедов от Москва във втория двубой на галавечерта. \n\r\nДвамата ще се бият в категория до 65 кг по правилата на Професионалната лига на Световния киокушин съюз, където са позволени прехвърляния на ринга, както и удари с лакти и в главата. Това ще е и дебютът на 27-годишен бразилец на професиония ринг на SENSHI. Той е висок 1,75 см, а активът му на професионалния ринг се изразява в 15 победи и 4 загуби. \n                    \n                    \n                \n                \n                \n                \r\nОмар Магомедов е дългогодишен състезател и национал на Русия по карате киокушин, висок е 175 см. Има златен и бронзов медал от Европейско първенство по киокушинкай, както и световна титла при момчетата. Сблъсъкът на ринга на 26 октомври ще е третият шанс на 23-годишния Магомедов да завоюва титла от SENSHI, след като април на второто издание на SENSHI родният ни боец Петър Стойков го победи, a през юли руснакът загуби от представитл на Казахстан на четвъртфинал.\n\r\nЗрелището на галата на 26 октомври ще се допълни от още 11 киокушин и кикбокс двубоя. Специален гост на бойния спектакъл ще бъде кикбокс легендата Петер Артс, който ще дойде у нас с четирима от своите най-добри сътезатели. Сред родните таланти, които ще се борят за титли на арената на SENSHI, са Николай Йоргов, Богдан Шумаров, Али Юзеир и Александър Евстатиев.\n\r\nОчаквайте подробности за останалите сблъсъци на атрактивната бойна гала. Билетите за нея вече са в продажба в мрежата на  на цени от 10 лв. и 20 лв.", "date": "2019.09.30", "title": "ММА шампион от Бразилия срещу корав руснак във втория двубой на SENSHI 4"}
{"url": "https://www.dnes.bg/stranata/2019/09/30/velosipedist-zagina-blysna-go-kola-na-pytia.424570", "text": "60-годишен велосипедист е загинал при катастрофа в село Равно поле, съобщиха от ОДМВР - София. \r\n\r\nСигналът за инцидента е подаден около 20.57 часа на 29 септември в РУ - Елин Пелин. \r\n\r\nНа място в селото е установено, че 60-годишен велосипедист е блъснат от лек автомобил \"Пежо 208\", вследствие на което е починал. \r\n\r\nВодачът на автомобила е тестван за употреба на алкохол и наркотични вещества, резултатите му са отрицателни. \r\n\r\nПо случая е образувано досъдебно производство.", "date": "2019.09.30", "title": "Велосипедист загина, блъсна го кола на пътя"}
{"url": "https://www.dnes.bg/stranata/2019/09/30/forum-bremennost-i-detsko-zdrave-sybra-stotici-bydeshti-i-nastoiashti-roditeli-vyv-varna.424579", "text": "Близо 200 бъдещи и настоящи родителите посетиха 11-тото издание на \"Форум бременност и детско здраве\", което се проведе на 29 септември във Варна. За първи път морската столица бе домакин на най-престижното специализирано събитие в областта на майчиното и детско здраве, организирано от водещия здравен портал Puls.bg. \n\r\nПо време на събитието топ специалисти дадоха ценни съвети на стотиците майки и татковци, дошли в хотел Графит в града. В първия панел \"9 невероятни месеца\" д-р Жасмин Костов, акушер-гинеколог, коментира необходимостта от провеждането на редица прегледи и изследвания при бременната жена. \r\nПроф. д-р Людмила Ангелова обясни предимството на съвременните пренатални тестове, които се провеждат с венозна кръв. Ралица Георгиева допълни, че бъдещите майки трябва да полагат грижи върху правилното си хранене и това да осигурят достатъчно полезни вещества както за своя организъм, така и за този на бебето. \n                    \n                    \n                \n                \n                \n                \r\nВъв втория панел \"Аз ще раждам\" д-р Милко Папазов се фокусира върху естественото раждане и поясни, че ходът на раждането зависи от позитивната нагласа на жената, нейната предварителна подготовка за процеса и способност да преодолее тревожността и страховете си. Д-р Папазов отбеляза, че процентът на жените, избрали цезаровото сечение, е висок. Анестезиологът д-р Катя Митева изясни предимствата на епидуралната анестезия, а адвокат Мария Радева акцентира върху правата при хоспитализиране за раждане. \n\r\nЗащо и къде да съхраним стволови клетки от пъпната връв бе темата на д-р Янко Янков, ръководител на тъканна банка \"Селена Целс\". Д-р Румяна Ангелова очерта при какви признаци при новороденото родителите трябва да потърсят лекарска помощ. \"За да не боледува детето и се радва на добър имунитет, трябва да са му осигурени комплекс от условия като пълноценно хранене, достатъчно време за сън, движение и добър психо-емоционален климат в семейството\", изтъкна и доц. д-р Ружа Панчева. \n\r\nИрена Корновска, представител на Алианса на българските акушерки, поясни ползите от кърмата, а доц. Диана Димитрова препоръча бащите да не \"бягат\" от стаята с бебето под предлог, че не могат да се наспят за работа. \"Това би довело до сериозен крах в отношенията не само между мъжа и жената, но и като цяло в отношенията в семейството\", казва доц. Димитрова. \n\r\nПо време на Форума интериорни дизайнери на IKEA набелязаха стъпка по стъпка какво трябва да съдържа перфектната и безопасна детска стая. На финала на събитието се разигра томбола с интересни и полезни награди.  \n\r\nСъбитието се проведе с подкрепата на тъканна банка \"Селена Целс\", Future Health,  Aptamil, Compass Invest. \r\nИнституционални партньори на \"Форум бременност и детско здраве\" са Медицински университет    \r\nВарна \"Проф. д-р Параскев Стоянов\", Медицински комплекс \"Майчин дом\" – Варна, МБАЛ\r\n\"Света Анна - Варна\".\n\r\nМедийни партньори на Форума са Bulgaria ON AIR, Dnes.bg, Az-jenata, Az-deteto, Tialoto.bg, сп. \"9 месеца\"; \"Новите родители\", \"Първите седем\", \"Дневникът на мама и татко\", Bebok.eu, Mama mia, Радио Family; ТВ ЧЕРНО МОРЕ; Информационна агенция ЧЕРНО МОРЕ и  Novavarna.net.", "date": "2019.09.30", "title": "\"Форум бременност и детско здраве\" събра стотици бъдещи и настоящи родители във Варна "}
{"url": "https://www.dnes.bg/balkani/2019/09/30/ot-skopie-priemame-trevogite-i-poslaniiata-na-bylgariia.424578", "text": "Подписахме договор, в който приехме, че имаме обща история, а разбира се част от нашата история е отделна за всяка от двете страни. В този дух вярвам, че комисиите ще намерят решение. Това заяви премиерът на Северна Македония Зоран Заев на пресконференция в отговор на въпрос относно позицията на София за европейската интеграция на страната.\n\r\n„Комисията е експертна и е създадена да дефинира нещата. Нашите указания са да се предприемат смели стъпки, стъпки, основани на факти и на истината, а фактите и истината са ясни и апелираме да бъде намерено решение. Вярвам, че не е достатъчно само нашата страна да има воля за това, нужна е и от страна на България“, подчерта македонският премиер, цитиран от македонските медии.\n\n\r\n                    \n                    \n                \n                \n                \n                Заев е на мнение, че тази глава от историята също ще бъде преодоляна и припомни, че досега са били разрешени спорните въпроси за четири исторически периода с шест или седем значими фигури, които двете страни ще честват заедно като част от тези периоди.\n\r\n„Политически показахме и с договора, че сме за сътрудничество с България и продължаваме в тази посока. Вярвам, че тази глава от историята, по която се разговаря, ще бъде преодоляна. Целта ни е да укрепим приятелството и добросъседството. Очаквам, че ще бъде намерено решение. България е един от най-силните ни поддръжници в ЕС и вярвам, че ще покаже това и с решението за получаване на дата за преговори след 15 години статут на страна-кандидат. Вярвам, че няма нужда от притеснения, приемаме тревогите и посланията, изпратени от България“, увери Заев.\r\n ", "date": "2019.09.30", "title": "От Скопие: Приемаме тревогите и посланията на България!"}
{"url": "https://www.dnes.bg/stranata/2019/09/30/plajovete-opustiavat-slynchev-briag-bez-spasiteli-ot-utre.424575", "text": "Плажните ивици в Слънчев бряг – северна, централна и южна, стават неохраняеми от 1 октомври. Последният работен ден на морските спасители изтича след 18,00 часа днес.\n\r\nТака от първия ден на октомври на практика сезон лято 2019 е закрит. От курорта предупреждават всички летовници, които все още са на почивка там да бъдат особено внимателни при влизането в морето. \n\r\nОт началото на сезона сигурността на туристите бе гарантирана чрез водно спасителна дейност, както изискват нормативните разпоредби.  От 1 септември започна поетапно редуциране на броя на спасители в съответствие с намаления брой на туристите, а от 15-ти септември на ивицата останаха няколко мобилни двойки, които бдяха за сигурността на всички плажуващи.  \n                    \n                    \n                \n                \n                \n                \r\n\"Отчитаме един добър сезон, въпреки трудностите. Равносметката е, че приключваме сезона без тежки инциденти. Плажът бе обезпечен не само с професионални спасители, но и с денонощна охрана. Служителите следяха стриктно за реда на ивицата и предотвратиха опити за кражби от разсеяни туристи. За заловените на място крадци  незабавно сме информирали органите на МВР“, заяви управителят на плажа в Слънчев бряг Кирил Спасов.\r\n ", "date": "2019.09.30", "title": "Плажовете опустяват. Слънчев бряг без спасители от утре "}
{"url": "https://www.dnes.bg/notifikacii/2019/09/30/trima-zaginaha-avtobus-se-vriaza-v-spirka-v-ankara.424582", "text": "Най-малко трима души загинаха и много хора бяха ранени, след като автобус от градския транспорт се вряза в спирка в Анкара, съобщи валията на окръг Анкара Васип Шахин, цитиран от телевизия СиЕнЕн-Тюрк.\r\n\r\nКатастрофата е станала около 14 ч. в квартал Мамак. \r\n\r\nШофьорът на автобуса е загубил контрол над превозното средство, при което автобусът се е врязал в спирка. На място са загинали трима души, чакали на спирката, много хора са ранени.\r\n\r\nНа мястото на катастрофата са пристигнали много линейки и полицейски екипи, предаде БТА.\r\n\r\nПострадалите са приети в различни болници.\r\n\r\nПредприето е разследване по случая.\r\n ", "date": "2019.09.30", "title": "Трима загинаха, автобус се вряза в спирка в Анкара"}
{"url": "https://www.dnes.bg/mestni-izbori-19/2019/09/30/analizatori-politicheskite-kampanii-veche-sa-celogodishni.424517", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбщо 66 са партиите и коалициите, получили регистрация за участие във вота в 265 общини в България. Кандидатите за кметове официално започнаха своите предизборни кампании. Право на глас на 27 октомври ще имат над 6 млн. и 200 хил. души.\r\n\" Те се водят целогодишно, особено в големите градове и ключовите населени места. Най-вече в София. Основната борба обичайно е за лична популярност, особено пък, когато целта е спечелване на гласове\", посочи политологът доц. Стойчо Стойчев.\r\nТой отбеляза, че взаимните обвинения за това това кой е измамник и кой не - в политиката няма да спрат. И още повече - така много по-лесно се водела политическа кампания.\r\n                    \n                    \n                \n                \n                \n                \"Политиците трябва непрекъснато да бъдат в кампания. А в днешно време, когато социалните мрежи са толкова развити, това дори се оказва доста лесно постижимо\", отсече комуникационният специалист Любомир Аламанов.\r\nТой бе категоричен, че в България доста трудно се води позитивна политическа кампания.\r\n\"Трябва да се атакуват проблеми, а не личности. И да се правят предложения за разрешаването им, успешно да се реализират различни хубави проекти\", допълни още Аламанов пред .", "date": "2019.09.30", "title": "Анализатори: Политическите кампании вече са целогодишни"}
{"url": "https://www.dnes.bg/notifikacii/2019/09/30/svetovni-lideri-se-sboguvaha-s-jak-shirak.424584", "text": "Бивши и настоящи лидери от цял свят се сбогуваха с бившия френски президент Жак Ширак, починал миналата седмица на 86 години.\n\r\nСлужбата в памет на Ширак беше в църквата \"Сен Сюлпис\", която е втората най-голяма в Париж след катедралата Нотр Дам, опустошена от пожар през април. На литургията освен президентът на Франция Еманюел Макрон присъстваха около 80 чуждестранни представители, сред които президентите на Русия Владимир Путин, на Италия Серджо Матарела, на Германия Франк-Валтер Щайнмайер. \n\r\nСред 2000-те души, присъствали на службата, бяха премиерите на Унгария и на Ливан - Виктор Орбан и Саад Харири, бившият президент на САЩ Бил Клинтън, йорданският крал Абдула Втори, емирът на Катар Тамим бин Хамад Ал Тани и др. Председателят на Европейската комисия Жан-Клод Юнкер не присъства по здравословни причини. Заради крехко здраве на службата не дойде и вдовицата на Ширак - Бернадет.\n\n\n\r\n                \n                \n                Присъстваха бившите френски президенти Никола Саркози, Франсоа Оланд и Валери Жискар Д'Естен.\n\r\n\"Бившият президент Ширак изпитваше истинска любов към хората\", припомни на службата архиепископът на Париж Мишел Опети. Той допълни, че Ширак е бил въплъщение на обичта към другите, която липсва в съвременното общество. \"Сбогом и благодаря Ви, господин Ширак!\", каза архиепископът.\n\r\nПреди заупокойната служба в църквата \"Сен Сюлпис\" в мемориалния комплекс Дом на Инвалидите имаше церемония по отдаване на почит на Ширак. На нея присъства Макрон, който не произнесе реч. Военен оркестър изсвири \"Марсилезата\", а после ковчегът на Ширак, покрит с френското знаме, беше изпратен с военни почести. От Дома на Инвалидите до храма \"Сен Сюлпис\" катафалката с ковчега премина по улици, пълни с хора, дошли да се сбогуват с бившия президент.\n\r\nСлед церемонията в църквата \"Сен Сюлпис\" катафалката с ковчега потегли към гробището Монпарнас. Там Ширак ще бъде погребан до дъщеря си Лоранс, починала преди три години.\n\r\nСлед църковната служба президентите на Франция и на Русия размениха няколко думи на крак. Разговорът продължи около две минути.\r\nМакрон организира обяд в Елисейския дворец за някои от чуждите гости, дошли на поклонението.\r\n \r\n/БТА/\r\n ", "date": "2019.09.30", "title": "Световни лидери се сбогуваха с Жак Ширак"}
{"url": "https://www.dnes.bg/sofia/2019/09/30/proektyt-skritite-bukvi-postavi-nachaloto-na-novata-godina-v-nbu.424535", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроектът \"Скритите букви\" на Тодора Радева и Кирил Златков. Директно от Париж седем от пейките с формата на букви вече очакват студентите и преподавателите в двора на университета.\n\n\r\nНаред с тях учебното заведение осъмва и с уникалните творби на скулптора Христо Явашев - Кристо и съпругата му Жан-Клод.\r\n\"Буквите са собственост на фондация \"Прочети София\". Те пристигнаха в НБУ по идея на директора на Българския културен институт в Париж Десислава Бинева и на изпълнителния директор на НБУ д-р Георги Текев\", сподели културологът Тодора Радева.\r\n                    \n                    \n                \n                \n                \n                Идеята е . Проектът е реализиран още през 2018 г. в столицата.\r\n\"Направихме ги във формата на пейки и с всяка една от тях свързахме стихотворение на съвременен български поет\", допълни още Тодора Радева.\r\nПреводи на стиховете са били направени и на френски език.\r\n\"Винаги сме подкрепяли различни проекти, особено такива, свързани с областта на хуманитаристиката. Тази година има особено голям интерес към подобен тип програми от страна на студентите, което е истински повод за радост. Затова и поканихме \"Скритите букви\" да гостуват в университета\", допълни зам.-ректорът на НБУ гл. ас. д-р Владимир Димитрова пред .", "date": "2019.09.30", "title": "Проектът \"Скритите букви\" постави началото на новата година в НБУ"}
{"url": "https://www.dnes.bg/televizia/2019/09/30/novi-smetki-kolko-shte-plashtame-za-parno-i-topla-voda.424590", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nНови сметки. Колко ще плащаме за парно и топла вода?\r\n\r\nБДЖ спира влакове. НА ЖИВО: Ще останат ли райони без ЖП транспорт?\r\n\r\nСлед спешната среща за Северна Македония. Каква позиция ще изготви България?\r\n\r\nНай-щурата шпионска мисия в новите приключения на робота Чапек\r\n\r\nДокосни музиката - влиянието на звуците върху развитието на децата ", "date": "2019.09.30", "title": "Нови сметки: Колко ще плащаме за парно и топла вода?"}
