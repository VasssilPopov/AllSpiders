{"url": "https://www.dnes.bg/za-da-se-razbirame/2018/08/02/planiraniiat-seks-po-dobyr-ot-spontanniia.383962", "text": "Спонтанният секс изглежда удобен вариант за фантастично изживяване. Лесно получен оргазъм след шумни страсти, кратко виждане и разделяне без излишни драми. Колко удобно и освобождаващо! Да но...\r\n \r\nНо според проучване на Рурския университет това е пълен мит в резултат на изкривена представа получена от медиите. \r\n \r\nОказва се, че планираният секс носи далеч по-голямо удовлетворение и задоволителен полов живот, отколкото инцидентните срещи. Никой не казва с кого се планира сексът, стига до него да се стигне на етапи взаимно от двамата партньори, се пише в статия на The Journal of Sex Research. Факт е обаче, че това се получава при по-продължителни връзки.\r\n \r\nЗа да стигнат до житейското прозрение – изследователите анкетират 1000 двойки, повечето от които хетеросексуални, за половия им живот. Те засягат въпроси от характера колко бързо е постигната възбудата, дали е имало възпрепятстващи фактори, които да водят до сексуална дисфункция, личен темперамент и този на партньора по теста за 5-те основни персонални характеристики: екстровертност – интровертност, невротизъм – стабилност, откритост – консерватизъм, сътрудничество – конкуренция, добросъвестност – импулсивност. \r\n \r\nАнализът показал, че най-добросъвестните хора от двата пола се радват на най-висока степен сексуално задоволяване. Този тип определено имат далеч по-малко сексуални проблеми от порядъка на потиснатост или остатъчно усещане за непълно удовлетворение от сексуалния акт.\r\n \r\nСмята се, че жените се задоволяват по-трудно. Е, тези дами, които се радват на внимателни и уважаващи ги партньори, които изпитват наслада да им доставят удоволствие, не спадат в тази група.\r\n \r\n\r\n ", "date": "2018.08.02", "title": "Планираният секс – по-добър от спонтанния"}
{"url": "https://www.dnes.bg/mish-mash/2018/08/02/nelepa-sluchka-chetka-za-toaletna-ubi-rusnak.383941", "text": "Нелеп инцидент прати 60-годишен руснак в гроба. Мъжът се подхлъзнал в банята и падайки бил убит от четката за тоалетна, съобщава в.\"Метро\". Дръжката на санитарното приспособление попаднала в дясното око на пострадалия. \r\nЛекарски екип откарал мъжа в болница и хирурзите направили прорез в черепа му, за да извадят чуждия предмет. Но въпреки намесата на медиците, пациентът, изпаднал в кома и починал след няколко дни, без да дойде в съзнание, предава БТА.\r\nИнцидентът се случил в град Истра, който е недалеч от столицата на Русия - Москва. Хирурзите отначало срязали дръжката на четката до нивото на очната ябълка, в която била заседнала. Външният предмет счупил част от черепа и причинил мозъчна травма на пациента, който вече не е между живите.", "date": "2018.08.02", "title": "Нелепа случка: Четка за тоалетна уби руснак!"}
{"url": "https://www.dnes.bg/zvezdi/2018/08/02/zakrepiha-ia-izpisvat-demi-lovato-do-dni.383969", "text": "Деми Ловато се чувства по-добре и тази седмица трябва да се прибере у дома. След приема на свръхдоза хероин, станал причина за престоя ѝ в болница, певицата е изправена пред дилема – да постъпи в рехабилитационна клиника или да загуби едни от най-близките хора край себе си. \r\nИзточник разкри пред TMZ, че Деми вече е стабилизирана, здравето ѝ е закрепено и нейният екип планира да я прати на лечение, след като едва не умря.\r\n \r\nСпоред информаторът те са готови да застанат пред нея с ултиматум – или отива да се лекува, или забравя за тях. Не само нейни колеги и служители, а и близки до звездата, ще се включат в натиска върху нея да се отърве от порока. Ще летят дори заплахи за напускане!\r\n \r\n\"Тя можеше да умре и никой от нас не иска да преживее подобно нещо!\", коментира източникът.\r\n \r\nПо думите му тя му отпуснала края още преди месеци, но категорично отказвала професионална помощ.\r\n \r\n\r\n", "date": "2018.08.02", "title": "Закрепиха я! Изписват Деми Ловато до дни "}
{"url": "https://www.dnes.bg/mish-mash/2018/08/02/kakvo-vi-ochakva-v-liubovta-prez-avgust.383973", "text": "Август дойде. Ето какво ви очаква в любовта до края на месеца. \r\n\r\nНагоре, спад, след това възход - като всяка друга, сексуалната енергия се движи като вълните. За Овните началото на месеца е заредено с много емоциии, като това може би се дължи на факта, че в личния си живот те често изпадат в баналност и липса на разнообразие. Сега е моментът да освежите връзката си, да се насладите на нетрадиционни мигове в секса.\r\n \r\nНай-добрият период за нови запознанства пък е от 3 до 5 август. Особено за тези, които нямат партньори. Но не бързайте да правите дългосрочни планове след една среща - вашата задача е да наблюдавате внимателно какво се случва, да живеете и да се наслаждавате на това, което се случва тук и сега.\r\n \r\n\r\n \r\nКогато съдбата почука на вратата, е време да я отворим възможно най-широко! Ярки емоции чакат представителите на зодия Телец, особено в дните около 15 август. Може да е любов от пръв поглед, може да е предложение за сватба, може да е приключение с еротичен характер с партньора... Ако сте обвързани, изглежда, че във вашата връзка периодът на колебание вече свършва и е време да програмирате щастливо съвместно бъдеще. Астролозите съветват единствено да бъдете спокойно и да задържите нетърпението си, ако изглежда, че събитията не се развиват достатъчно бързо.\r\n \r\n\r\n \r\nСлед 7 август звездите са приготвили за Близнаците няколко приятни изненади. Сексуалната енергия и самочувствието ви нарастват, действате като магнит на вълнуващите ситуации, а вкусът на риска само добавя подправка към това, което се случва. Бъдете готови за всякакви неочаквани и луди изживявания, дръжте в готовност и смартфона си, за да заснемете всеки миг. След 20 август пък ви очаква среща с непознат, с когото имате всички шансове да продължите към следващ етап - връзка. \r\n \r\n", "date": "2018.08.02", "title": "Какво ви очаква в любовта през август?"}
{"url": "https://www.dnes.bg/football/2018/08/02/cska-prodyljava-napred-eliminira-admira-vaker.383984", "text": "ЦСКА успя да се класира за третия квалификационен кръг на Лига Европа, след като надви австрийския Адмира Вакер с 3:1 в реванша.\r\nТака отборът елиминира своя противник след общ резултат от двата мача 6:1 в своя полза.\r\nПо всяка вероятност следващият противник на тима ще бъде датският гранд ФК Копенхаген, който има комфортен аванс в първия си мач от втория по сила евротурнир срещу Стярнан.\r\nМауридес вкара две попадения в мача за тима си в мача - в 14-ата и 53-ата минути, а Бакиш намали за домакините в 55-ата минута. Жоржиньо оформи крайния резултат за ЦСКА в 80-ата минута след асистенция на резервата Джеси.\r\nКато цяло домакините показаха, че изобщо не могат да се мерят по класа с българския си противник и отстъпваха във всяко едно отношение.\r\n ", "date": "2018.08.02", "title": "ЦСКА продължава напред: Елиминира Адмира Вакер "}
{"url": "https://www.dnes.bg/top-novini/2018/08/02/za-20-godini-rusiia-postigna-voenno-nadmoshtie-nad-sasht-i-nato.383899", "text": "Само за 20 години Русия постигна военно надмощие над САЩ и НАТО, с което срина самочувствието на западните аналитици. Това пише френското издание \"АгораВокс\", цитирано от руския информационен портал \"Экономика сегодня\".\n\r\nСвръхзвуковите системи на Русия като \"Кинжал\" и \"Авангард\" са надминали западните. Освен това Русия демонстрира в Сирия, че може да утвърди собствената си стратегическа визия за ситуацията чрез военно присъствие, докато Западът се прояви в тази страна само с груби и неловки провокации, се казва в материала.\n\r\nСпоред \"АгораВокс\" Западът е останал \"сляп\" за военното развитие на Русия главно по две причини: първо, надеждите на САЩ и НАТО руската военна промишленост да претърпи крах след разпадането на Съветския съюз; второ - разликата във военните бюджети с десетократно превъзходство на Америка.\r\nРусия успя да задмине Щатите, защото военната й промишленост не зависи от внос и страната е неуязвима за колебанията в курса на долара. Освен това Вашингтон харчи колосални средства за бази по целия свят, а Москва само брани своите интереси в стратегически важни страни и региони - така федерацията пести сериозни средства.\n\r\nЗа военното развитие на Русия са съдействали традиционно мощната й научно-кадрова база, липсата на скъпоструващи въоръжения като самолетоносачи и крайно рационалният подход към военните разработки. Американската програма за противоракетна отбрана THAAD например струва почти един трилион долара, но значението й бе сведено до нула от най-новите сравнително евтини свръхзвукови руски ракети и торпеда. А проваленият американски проект F-35 бе посрещнат от Москва със собствен самолет от пето поколение Су-57, посочва френското издание.\n\r\n\"АгораВокс\" изтъква личните заслуги на президента Путин и на министъра на отбраната Сергей Шойгу - Путин \"се готви за война, за да я избегне\", а под ръководството на Шойгу е ликвидирано \"безредието\" във военното ведомство на Русия, наследено от епохата на Борис Елцин.\n\r\nВсичко това върна Русия в кохортата на великите сили, военната й мощ гарантира на страната мир, независима политика и суверенитет. Русия \"демонстрира впечатляваща издръжливост\" пред лицето на западните санкции, а икономиката й отново започна да расте след рецесията. Съответно в близкото десетилетие се очакват кардинални промени в световния ред, след които значителна роля ще играят Русия и нейните стратегически съюзници като Китай, резюмира \"АгораВокс\".\n\r\nНай-новите руски ударни въоръжения, представени тази година, като многоцелевата система \"Посейдон\", не осигуряват особени предимства, тъй като не променят системата за ядрено възпиране. Това заяви началникът на Стратегическото командване на въоръжените сили на САЩ (СТРАТКОМ) генерал Джон Хайтън, информира \"Известия\".\n\r\nПомолен на брифинг да даде оценка за руските оръжия от ново поколение, генералът посочва: \"Възпирането произтича от възможността ефективно да натрапиш на противника съответната цена или да му отнемеш предимствата. За мен интересният момент е там, че руснаците могат да постигат това при сегашната структура на (стратегическите си) сили, както и ние можем да действаме по същия начин спрямо тях при сегашната структура на своите (стратегически) сили\". Хайтън допълва, че новите оръжия не променят ситуацията.\n\r\nВ обръщение към руския парламент на 1 март президентът Владимир Путин представи руски оръжия последна разработка: ракетни системи \"Кинжал\", \"Сармат\" и \"Авангард\", подводен дрон \"Посейдон\" и ракета с ядрен двигател, припомня \"Известия\".\n\r\nРуското военно ръководство няма нужда \"да наводнява всичките Въоръжени сили\" с последни модели танкове и бронетранспортьори като \"Армата\" и \"Бумеранг\", цитира вестникът в друг материал ресорния вицепремиер Юрий Борисов, коментирал пред телевизия \"Росия 24\" държавната оръжейна програма.\n\r\nИзпитаните руски танкове Т-72 според него се радват на \"огромно търсене на пазара, купуват ги всички\", тъй като тези машини \"съществено задминават по цена, ефективност и качество\" западните танкове \"Ейбръмс\", \"Льоклерк\" и \"Леопард\".\n\r\nПо думите на Борисов \"Армата\" и \"Бумеранг\" са прекалено скъпи, а наличните бронирани машини все още не изостават критично от конкурентните модели. \n\r\nНякои експерти обаче твърдят, че \"Армата\" ще бъде готов за масово производство едва след пет години, а руската армия трябва да модернизира танковия си парк още сега.\n\r\nВъпросът защо да се бърза явно има според изданието \"само един отговор: политическата обстановка край границите на Русия, на първо място в Централна Азия, крие риск от въоръжени конфликти, които може да наложат по-активно участие на руските сухопътни войски, отколкото войната в Сирия\".\n\r\nАрмията на Русия постави световен рекорд по брой на оръжейно-технически новости в своя арсенал. Това съобщи в интервю за армейския всекидневник \"Красная звезда\" зам.-министърът на отбраната Дмитрий Булгаков, пише \"Росийская газета\", цитирана от БТА.\n\r\nПревъоръжавайки войските си, през последните пет години Русия е въвела в експлоатация над 25 000 единици нова бронетанкова и автомобилна техника, над 4000 модерни ракетно-артилерийски оръжия. Според независими експертни агенции през 2017 г. Русия е оглавила световния рейтинг, що се отнася до тези номенклатури, посочва Булгаков.", "date": "2018.08.02", "title": "За 20 години Русия постигна военно надмощие над САЩ и НАТО!"}
{"url": "https://www.dnes.bg/zvezdi/2018/08/02/gadjeto-na-djenifyr-lopes-otseche-ne-sme-sgodeni.383963", "text": "Ще застане ли Дженифър Лопес пред олтара за трети път? Това е въпросът, който много светски журналисти и фенове на звездата си задават. И слуховете, че тя се е сгодила за приятеля си Алекс Родригес стават все по-упорити. Самият той обаче бе категоричен, че все още не ѝ е предлагал брак.\r\n \r\nБившата спортна звезда влезе в ролята на ко-водещ в телевизионното шоу Today и с усмивка коментира мълвата, породила се заради нов пръстен на ръката на латината, който тя носи на годежния пръст.\r\n \r\n\"Аз ѝ подарих този пръстен може би преди 5 месеца. Много ѝ хареса и вижте как ѝ стои. Разбра се, че той има специално значение, но не сме сгодени\", коментира Родригес.\r\n \r\nНаскоро Алекс и Дженифър изкараха почивка на Бахамите в компанията на децата си. По повод огромното им семейство той сподели:\r\n \r\n\"Това между нас нямаше да се получи преди 20 години. Тогава бяха луди години и аз не бях толкова зрял. Сега и двамата сме в 40-те си, от Ню Йорк сме, имаме латино корени, имаме деца и можем да се оценим един друг, както и предизвикателствата, пред които сме изправени\".\r\n \r\n", "date": "2018.08.02", "title": "Гаджето на Дженифър Лопес отсече: Не сме сгодени! "}
{"url": "https://www.dnes.bg/obshtestvo/2018/08/02/voina-v-mirno-vreme-kak-da-slojim-krai-na-jertvite-na-pytia.383983", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтносно предстоящите промени в правилата на пътя, засиления контрол и нужните мерки, които трябва да се предприемат, за да се намали черната статистика на загиващите почти ежедневно на пътя се изказа Христо Радков от Българското обединение на шофьорите в \"Денят ON AIR\".\n\r\n\"Строим магистрали с 2 активни ленти, а вече трябва да строим такива с 3\", заяви Радков в студиото на .\n\r\nТой добави, че през последните два месеца почти всеки ден има катастрофа и забавянето за останалите водачи е с часове.\n\r\n\"Километрите след катастрофата са най-опасни, заради изнервените от чакането и жегите шофьори. Когато забавим с излишни 4-5 часа тежкотоварния трафик, освен с чакането на границата, при тях закъснението се натрупва и те също бързат да наваксват. Огромните камиони с 30 тона маса причиняват много лоши последствия при удар\", предупреди още той.\r\n                    \r\n                    \r\nРадков информира още, че до вчера 312 на брой са загиналите от началото на годината, освен починалите след инцидента, които, по думите му, не са влезли в статистиката.\n\r\n\"С новия закон нищо няма да се промени. Трябва да се направи анализ на това, което се случва и въз основа на него да се предприемат мерки. В момента се говори, че от фонд \"Пътна безопасност\" ще бъдат закупени камери, но те няма да разрешат проблемите на пътищата, а по-добра организация на движението\", каза Христо Радков и добави, че \"със санкции и камери не става\".\n\r\nОсвен по-добрата организация на движението, сред предложенията на специалиста са курсистите да минават полигон (обучение) в реакции при екстремни ситуации и да се купят светещи информационни табла по магистралите с известяващи надписи за предстоящи инциденти на пътя или влошени метеорологични условия.\n\r\n\"Пътният полицай започва работа със 700 лв. заплата, а продавачка в хранителен магазин - с 1200 лв. От \"Пътна полиция\" сега имат задължение само да санкционират, а не да подпомагат движението\", посочи още Радков.\n\r\nПредставителят на Българското обединение на шофьорите изброи внесените към регионалния министър предложения, сред които: да се положи маркировка там където липсва преди да е дошъл сезонът на мъглите.\n\r\nОстаналите предложения, внесени от обединението на шофьорите са: да бъде сложена двуредна мантинела на опасни места и да се изсече ниската растителност за да се осигури по-добра видимост на завоите.\n\r\n\"Жертвите ще паднат със 100 човека на година\", убеден бе Радков.\n\r\n\r\n ", "date": "2018.08.02", "title": "Война в мирно време: Как да сложим край на жертвите на пътя?"}
{"url": "https://www.dnes.bg/balkani/2018/08/02/gyrciia-sys-zakon-za-nezakonnite-sgradi-buta-gi.383945", "text": "Парламентът в Атина одобри спешни промени в Закона за контрол на строителството.\n\r\nСамо в област Атика ще бъдат премахнати 2500 сгради в горски райони и близо 700, построени на брега на морето, съобщи БНР.\n\r\nОт началото на следващата седмица започва разрушаване на първите 100 сгради, незаконно построени в област Атика.\n\n\r\nНовият закон за борба с незаконното строителство разпорежда всички решения и глоби на гражданите, нарушили разпоредбата, да са публично достояние. Сформират се комисии от специалисти по контрол на строителството към общините, които ще бъдат подчинени директно на министъра на околната среда.\n\r\n\"Справяме се с това, което 40 години не е направено. Депутати от \"Нова демокрация\" дори бяха внесли в парламента промяна в закона, за да не бъдат разрушени таверни. Тази епоха мина. Сега е друго правителство. Съжаляваме,че не приложихме досега мерките, за да не плащаме с човешки живот. Ние не правим политика върху човешкия живот и жертвите\", заяви заместник-министърът на околната среда Сократис Фамелос. \r\n                    \r\n                    \r\nТой допълни, че властите са установили престъпно присвояване на държавна земя в случая с изгорелите 26 души в Мати, които не успяха да намерят достъп до морето.\n\r\nПромените в закона бяха подкрепени в парламента и от няколко опозиционни партии.", "date": "2018.08.02", "title": "Гърция със закон за незаконните сгради. Бута ги!"}
{"url": "https://www.dnes.bg/usa/2018/08/02/sled-sreshtata-s-iunker-trymp-poglejda-kym-kitai-s-misyl-za-novi-mita.383976", "text": "Към момента търговската война е на етап състезание чия администрация ще установи първа, че икономиката ѝ няма да издържи. Обявените от американския президент Доналд Тръмп нови мита, които смята да наложи на Китай, в размер на 200 млрд. долара, по-скоро са натиск към азиатската държава за отваряне и либерализация на пазарите. Срещата между Тръмп и председателя на Европейската комисия (ЕК) Жан-Клод Юнкер се оказа от решаващо значение за увеличението на митата. По време на тази среща Тръмп си осигури поне един безопасен фронт в търговската война, която води в толкова много посоки. Това мнение изрази   икономист от, в\r\r\n                    \r\n                    Според Николов изгледите за търговската война между САЩ и Европейския съюз (ЕС) са по-скоро оптимистични.\r\n\r\nНиколов посочи, че евентуално налагане на нови мита отново ще платят бизнесът и потребителите. Той добави, че ефектите от тарифите върху стоманата и алуминия вече се усещат частично, но ако последва и обявеното от Тръмп налагане на мита, то ще има доста по-сериозно увеличение на цените.\r\nСпоред госта реакциите на Китай са резервирани и се случват с определено закъснение, поради честите противоречиви изказвания на американския президент.\r\n\r\nНиколов изрази мнение, че причината за началото на търговската война е различна от обявената от Тръмп – търговския дефицит на САЩ.\r\n\r\nПо темата за запазените лихвени проценти от Фед гостът посочи, че към момента икономиката на САЩ се развива с много добри темпове и това прави решението логично.\r\n\r\nСпоред Николов добрите темпове на ръст на американската икономика и все още слабото отражение от налагането на мита се дължат на факта, че потреблението е водещият и основен двигател там, а не износът. ", "date": "2018.08.02", "title": "След срещата с Юнкер Тръмп поглежда към Китай с мисъл за нови мита"}
{"url": "https://www.dnes.bg/mish-mash/2018/08/02/zodii-i-retrograden-merkurii-vnimavaite-s-resheniiata.383966", "text": "Както вече знаете, от 26 юли до 19 август Меркурий е в своята ретроградна фаза. Планетата отговаря за технологиите, комуникациите, когнитивната функция на мозъка и няколко основни аспекта от нашето ежедневие. Според астролозите, през този период трябва да внимаваме какви решения вземаме, защото могат да се отразят негативно на по-нататъшните ни действия и взаимоотношения. \r\nСлед като ви разказахме на кои три знака Ретроградният Меркурий ще се отрази най-леко, ви представяме няколко съвета на астролозите от какво да се пази всяка една зодия.\r\n\r\n\r\n\r\nОпитайте се да не пренебрегвате основните си задължения за сметка на мързелуване и забавления. Ако нямате връзка, внимавайте с интимните контакти и не прекалявайте с партитата, защото алкохолът и сексът без презерватив ще ви донесат само неприятности.\r\n\r\n\r\n \r\nИзбягвайте конфронтации и конфликтите в семейството. Ако нещо ви дразни и не можете да потиснете своето негодувание, изчакайте да премине ретроградният период на Меркурий. До 19 август не взимайте прибързани решения, особено за дома, например да започнете непредвиден ремонт или да се преместите в нова квартира.\r\n\r\n\r\n\r\n\r\n\r\n\r\n \r\n\r\r\n                    \r\n                     ", "date": "2018.08.02", "title": "Зодии и Ретрограден Меркурий: Внимавайте с решенията!"}
{"url": "https://www.dnes.bg/obshtestvo/2018/08/02/knsb-s-drugi-smetki-rodnite-policai-vzemat-po-malko-ot-shvedskite.383938", "text": "Заетите в сектор \"Сигурност\" у нас получават 2,6 пъти по-малко от тези в Швеция и 1,7 пъти по-малко от словенците - като покупателна способност.\r\nТака лидерът на КНСБ Пламен Димитров коментира доклад, обявен в медиите, според който родните полицаи са най-добре платените в Европа и заплатите им са съпоставими с тези на колегите им в Швеция и Норвегия.\r\nТой уточни, че докладът първоначално е представен като документ на Световната банка, но след това банката се е разграничила от изследването и е станало ясно, че то е правено по поръчка на българското финансово министерство и е платено от ведомството.\r\nОт КНСБ коментираха, че методологията на изследване в доклада е изключително неясна, съпоставят се несъпоставими величини, показват се странни съотношения. Разходите, които се коментират, са по странен начин съотнесени с БВП на глава от населението, каза Пламен Димитров, цитиран от БТА.\r\r\n                    \r\n                    В 980-те евро или 1776 лева, споменати в доклада, се калкулират и разходите за социални осигуровки, като според същия доклад те са около 51 процента. Когато се махнат тези 51 на сто от 1776 лева, остават 881 лева. Тези пари се облагат с данък от 10% и реално нетната заплата, която получава служителят, е 800 лева, каза Любомир Костов, икономист на КНСБ.\r\nСпоред него България във всички страници на доклада се сравнява със страни от Балканския полуостров, а не трябва да се забравя, че сме външна граница на ЕС и разходите в този сектор не трябва да се сравняват със страни като Албания, Македония, Черна гора, Сърбия. \r\nПо думите му числата сами по себе си са верни, но са така представени и тълкувани в доклада, че се създава усещането, че полицаите и пожарникарите в България получават заплати като тези в Швеция. Не трябва да се забравя, че има 13,5 процента незаети места в сектора, допълни Костов.\r\nСпоред него този доклад е опит на изпълнителната власт преди бюджетната процедура да си осигури аргумент да не увеличава разходите в тези публични дейности.\r\nВенцислав Станков, президент на Националния синдикат на пожарникарите и спасителите в България към КНСБ, коментира, че един пожарникар в България след увеличенията от 1 януари и от 1 март 2018 година, получава между 900 и 1100 лева. Това са служителите, които работят на терен, а не ръководен състав.\r\nПо проучвания на синдиката в сферата на пожарната безопасност и защита на населението в Европа се отделят между 0,6 до 1,1 на сто от БВП в скандинавските страни. В България едва достигаме 0,2 от БВП, каза Станков. Според него трябва да се прекрати това перманентно недофиннасиране на сектора, за да се повиши услугата за населението.\r\nСиндикалистът отбеляза, че са съгласни, че неправилно се управлява човешкия ресурс в структурите на МВР като цяло. Те настояват административната тежест да се намали за сметка на увеличението на служителите, които са на терен - пожарникари и полицаи.\r\nТой отбеляза, че в доклада се препоръчва служителите да останат същият брой, но разпределението им по области да е по-ефективно. Според Станков е чудно по каква методика са изчислени процентите, защото България е една от страните с много малък брой пожарникари на 1000 души население - под 0,8 на сто, а в Европа средният брой пожарникари е много по-голям - в Австрия наближава 19 на 1000.", "date": "2018.08.02", "title": "КНСБ с други сметки: Родните полицаи вземат по-малко от шведските!"}
{"url": "https://www.dnes.bg/obshtestvo/2018/08/02/vero-arda-myjyt-i-jenata-intimno-imashe-gi-vyv-vseki-dom.383918", "text": "Бъклици, \"Веро\", \"Арда\", \"Мъжът и жената интимно\" – подобни предмети ни заобикаляха по времето на НРБ. Едни още будят носталгии, други са непонятни за младите. Вижте фотогалерията на Дойче веле със снимки от онова време.\r\n\n", "date": "2018.08.02", "title": "\"Веро\", \"Арда\", \"Мъжът и жената интимно\"... Имаше ги във всеки дом"}
{"url": "https://www.dnes.bg/obshtestvo/2018/08/02/prognoza-za-blizkite-godini-studeni-zimi-i-hladni-leta.383971", "text": "По-хладното и дъждовно време това лято е резултат от фаза на 11-годишен цикъл, в която се намира Слънцето сега. Това каза доц. Борис Комитов – ръководител на Центъра за слънчев и слънчево-земен мониторинг в Стара Загора, цитиран от БНР. \n\n Според експерта, под влияние на слънчевия минимум, който ще бъде достигнат през 2019 г., следващите няколко години ще са със студени зими и хладни и дъждовни лета.\n\r\nТой смята, че поради тази причина е нужно България да се ориентира към климатично-независима икономика. \n\r\n\"Трябва да имаме разумна стратегия в областта на икономиката, реиндустриализация, отглеждане на културите, които съответстват на нашите условия, примерно каквито са били през 19 век. Тогава не са се сеели субтропични култури. Морският туризъм ще става все по-непечеливш през следващите десетилетия\", коментира още доцентът.\r\n                    \r\n                    \r\nСпоред него страната ни трябва да развива ядрената енергетика и топлоелектрическите централи. Той определи като \"спекулации\" твърденията, че въглеродният двуокис от ТЕЦ-овете може да повлияе на климата.", "date": "2018.08.02", "title": "Прогноза за близките години: Студени зими и хладни лета"}
{"url": "https://www.dnes.bg/usa/2018/08/02/imate-poshta-kim-napisal-na-trymp-milo-pismo.383978", "text": "Американският президент Доналд Тръмп получи ново писмо от севернокорейския лидер Ким Чен Ун, заяви днес Белият дом, цитиран от световните агенции.\n\r\nПисмото е получено вчера, каза говорителката на Белия дом Сара Сандърс.\n\n\r\nПо думите й кореспонденцията между Тръмп и Ким \"има за цел да продължи развитието след тяхната среща в Сингапур и да доведе до напредък по ангажиментите, поети в съвместната декларация на САЩ и КНДР\".\r\n \r\n                    По-рано днес Тръмп благодари на Ким в Twitter за връщането на тленните останки на американски войници, загинали в Корейската война през 1950-53 г., а също \"за милото му писмо\" и заяви, че \"с нетърпение очаква скоро да се види с него\".\r\nБелият дом не каза дали двамата лидери може да се срещнат отново.\r\n ", "date": "2018.08.02", "title": "Имате поща: Ким написал на Тръмп \"мило писмо\""}
{"url": "https://www.dnes.bg/za-da-se-razbirame/2018/08/02/kakvo-ne-biva-da-pravite-pri-onlain-sreshtite.383875", "text": "Откриването на любовта онлайн не е невъзможно, но ако следвате някои правила. Грешките, които могат да бъдат допуснати, биха могли да помрачат щастието и да ви попречат да намерите точния човек. А дори да сте го открили, има рискове да пропуснете шансовете си.\r\nЗа да се предпазите от провал, а и за да откриете сродната си душа по-бързо, не правете следните неща, когато се срещате с хора онлайн:\r\n\r\nМоже да е наистина досадно да попълвате щателно цялата информация, необходима за профила ви, но трябва да го направите. Ако сте въвели акуратно предпочитанията си, ще ви е по-лесно да откривате партньори и да избягвате разочарованията.\r\r\n                    \r\n                    \r\nВ онлайн срещите често се появяват разочарования, както и в живите срещи. Трудно е да не се обезкуражите, но все пак си дайте сили. Когато не можете да прецените човека лице в лице понякога наистина е по-трудно да избегнете разочарованията от демонстрацията на незаинтересованост от другата страна.\r\n", "date": "2018.08.02", "title": "Какво не бива да правите при онлайн срещите?"}
{"url": "https://www.dnes.bg/balkani/2018/08/02/opyrleno-no-jivo-kuchence-istoriia-ot-pepelta-na-mati.383917", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДни след трагедията в Гърция група доброволци претърсват района на Мати в търсене на оцелели хора, животни.\r\nКато по чудо в кухина зад тухлено градинско барбекю откриват рошаво кученце, лежащо в купчина пепел.\n\n\n\r\nС обгоряла и пожълтяла козина, то все още кашля от вдишания дим и се свива от ужас в скривалището си. Докато Артемис Кириакопулу не успява да го примами да излезе, разказва .\r\nДнес 4-годишното бездомно животно вече се възстановява. Има си и име – Лукумакис.\r\nЗасега за Локумчо, както се превежда името му на български, се грижи Диана Топали, поне докато не му бъде намерен постоянен осиновител.\r\nМестната организация за закрила на животните е спасила десетки котки и кучета като Лукумакис. Стотици други обаче са загинали в пожара, отнел живота на десетки хора.", "date": "2018.08.02", "title": "Опърлено, но живо... кученце! История от пепелта на Мати  "}
{"url": "https://www.dnes.bg/politika/2018/08/02/ne-sporove-a-obshti-praznici-borisov-i-zaev-zaedno-v-blagoevgrad.383977", "text": "С Македония направихме така, че вместо да спорим се радваме и честваме героите си, които не са се делили. Това каза министър-председателят Бойко Борисов по време на официалната церемония от честването на годишнината от Илинденско-Преображенското въстание.\n\r\n\"Успяхме да направим така, че вместо спорове и бой заедно се радваме и честваме героите. Те тогава не са се делели. Били са се рамо до рамо и заедно са загинали\", каза премиерът, цитиран от \"Фокус\".\n\r\nПо думите му това, че на церемонията по повод Илинденско-Преображенското въстание има македонски и български знамена дават пример в Европа. Борисов посочи, че благодарение на всички на съвета темата за Западните Балкани е била поставена и не слиза от европейския дневен ред.\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТой отчете, че страната ни е провела най-тежките преговори по време на Българското председателство. По думите му от Балканите се прави проспериращ регион. \"Да отдадем почест на тези, които са си дали живота за това да сме днес тук. С цялото си уважение към всички вас. Бог напред и ние с него\", каза той на присъстващите на церемонията. \r\n                    \r\n                    \r\n\"Македония и България си подадоха ръка, за да развиват отношенията си. Подадената ръка от България дойде в най-значимия момент за Македония\", пък заяви македонският премер Зоран Заев. . \n\r\n\"Паралелно с решаването на политическата криза в Македония, имахме силна и важна дипломатическа година. Подкрепата на България и на премиера Борисов беше изключителна и от изключителна важност за Македония. Това е силна подкрепа на истински приятел\", обяви той. \n\r\n\"С България поставихме историята и миналото като твърди основи, с които започнахме да градим европейската и евроатлантическа интеграция на страните ни, народите ни и на целия регион\", заяви Зоран Заев. \"Днес се покланяме пред загиналите за свободно бъдеще и с чиста съвест можем да кажем, че и нашите поколения минаха през предизвикателствата и се бореха за права, за свобода и за човешки живот\", каза още македонският премиер.\r\n\"Балканите вече не  са барутен погреб, а проспериращ регион. Положихме огромни усилия да  решим дългогодишни спорове. Даже не спорове, а до бой се стигаше\", каза  премиерът Бойко Борисов. Колегата му Зоран Заев го допълни, че Балканите  вече не са \"буре с барут\", пише \"\"\r\nЗаев изказа искрената си благодарност  на \"личния приятел\" Борисов да усилията, които е положил да подписване  преди година на договора за добросъседство.  \"Той ни отвори вратата към  ЕС и НАТО. Подадената ръка от България дойде в най-значимия момент\",  каза премиерът Заев.\r\nЗаедно с Борисов положиха венци пред  паметника на Годе Делчев на тържествена церемония за 115 г. от  Илинденско-Преображенското въстание.\r\nПремиерите на България и Македония честват заедно Илинденско-Преображенското въстание за втори път. Тази година домакин на срещата е Благоевград, като честванията ще се състоят пред паметника на Гоце Делчев, един от символите на града.\n\r\nТочно преди година двамата се поклониха пред паметника на Гоце Делчев в Скопие. \n\r\nТова е второто съвместно отбелязване на годишнината, след подписването на Договора за приятелство, сътрудничество и добросъседство между България и Република Македония преди година.\n\r\nВ церемонията участват още вицепремиерът и министър на отбраната Красимир Каракачанов и вицепремиерът и министър на вътрешните работи на Република Македония Оливер Спасовски, както и кметът на Благоевград Атанас Камбитов.\r\n ", "date": "2018.08.02", "title": "Не спорове, а общи празници! Борисов и Заев заедно в Благоевград"}
{"url": "https://www.dnes.bg/stranata/2018/08/02/reka-chaia-prelia-sadovo-pred-bedstveno-polojenie.383956", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Община Садово се очаква да бъде обявено частично бедствено положение. Река Чая е скъсала диги на две места в района и е преляла.\r\nВодата е заляла селскостопански път между двете пловдивски села Катуница и Ягодово. Тази сутрин той е бил затворен за движение. Наложило се е намеса на полицейски екипи, съобщи .\r\nВ Катуница се очаква всеки момент да обявят частично бедствено положение, защото има данни, че в Асеновград нивото продължава да се вдига. На място има екипи на пожарната.\r\nОчаква се в реката да навлезе техника, която да насипе инфарктните места. Къщите не са застрашени, но за пореден път е застрашена реколтите на хората. Според местните хора реката в района не е почиствана от години.", "date": "2018.08.02", "title": "Река Чая преля, Садово пред бедствено положение"}
{"url": "https://www.dnes.bg/politika/2018/08/02/zatvor-i-za-psihicheski-tormoz-bil-si-prestyplenie.383967", "text": "През есента управляващото мнозинство ще променя закони, така че жените и децата да бъдат защитени от насилие.\r\nГЕРБ ще внесе предложение, с което психическия тормоз да бъде признат за криминално престъпление, наравно с физическото насилие.\n\n\r\n\"Предстои да се разработи и внесе в Народното събрание през есента цялостен законодателен пакет от мерки срещу насилието върху жени и деца и домашното насилие\", каза председателят на парламентарната правна комисия Данаил Кирилов във Варна.\r\nЕдна от мерките, които ще бъдат записани в закона е затвор за психическо насилие.\r\nКирилов обясни, че предложението е санкцията за извършителите на такива престъпления да бъде затвор от 1 до 5 години, но размерът на наказанието подлежи на обсъждане.\r\r\n                    \r\n                    Съвсем нови състави в Наказателния кодекс ще бъдат вкарани и във връзка с домашното насилие и насилието над жени и деца.\r\nСпоред Кирилов с промените в законодателството ще бъде подобрено изпълнението на мерките срещу насилниците, включително при издаване на ограничителна заповед.\r\nОсвен това ще бъдат направени стъпки за подобряване на мрежата от центрове в страната, които оказват помощ на жертвите на този тип насилие.\r\nПредложенията за промените в Наказателния кодекс и в законодателството ще бъдат подложени на обществено обсъждане, като се предвижда още през септември да започнат срещи и консултации с гражданските организации, които работят с такива проблеми.", "date": "2018.08.02", "title": "Затвор и за психически тормоз, бил си престъпление"}
{"url": "https://www.dnes.bg/sofia/2018/08/02/za-3-sedmici-nad-2-hil-pytuvaniia-prez-telefona-v-sofiia.383972", "text": "Вече има 5 636 потребители на новата услуга за закупуване на дневна или нощна карта за градския транспорт в София чрез телефон. \n\nВ рамките на 3 седмици има над 2 000 реални пътувания и са регистрирани по-малко от 0,5 % опита за измама, съобщи Центърът за градска мобилност. \n\r\nПо повод появилите се информации, че с една карта може едновременно да пътува повече от един пътник, ЦГМ напомня, че системата отчита в реално време пътуващите, къде се качват, в колко часа и през какво устройство е сканирана електронната им карта в метрото.\r\nДетайлна информация получават и контрольорите в наземния транспорт при проверка. При установяване на опити за злоупотреба пътникът получава съобщение за това и предупреждение за възможен отказ за достъп до нея.\r\n                    \r\n                    \r\nЕлектронната система разполага с достатъчно мерки за защита, за да засече умишлени опити за измами и подмяна на официални документи, за което има предвидени по закон санкции, напомнят още от ЦГМ.\n\r\nУслугата, която е собственост на дружеството, е в тестови период и целта е тя да стане разпознаваема за повечето пътници и да им даде възможност за по-голям избор.", "date": "2018.08.02", "title": "За 3 седмици над 2 хил. пътувания през телефона в София"}
{"url": "https://www.dnes.bg/notifikacii/2018/08/02/kakvo-stava-v-car-ot-diamantite-na-diktatora-do-vagner.383928", "text": "В последния ден на юли бе съобщено за смъртта в Централноафриканската република (ЦАР) на трима руски журналисти - Орхан Джемал, Александър Расторгуев и Кирил Радченко. Журналистите са работели върху филм за руснаци, които обучават местни военни.\n\r\nПрез последния половин век ЦАР преживя кървави междуособици, обвиняван в канибализъм \"император\" и няколко военни преврата. Досега никой не е успявал да наложи ред в най-неразвитата по оценки на ООН страна в света, нито французите, нито различните миротворчески мисии на ООН и на Африканския съюз, нито руските военни инструктори, пише Павел Борисов от руската редакция на Би Би Си.\n\r\n\n\r\nДо 1960 г. ЦАР беше колония на Франция, а след получаването на независимост си остава една от най-бедните и слабонаселени африкански страни с изключително нестабилна политическа обстановка и продължаващ конфликт между християнски и мюсюлмански въоръжени групировки.\r\nСтраната е разположена между Чад, Камерун, Конго, Демократична република Конго, Судан и Южен Судан. Няма излаз на море, затова пък територията на държавата, оформена по времето на колониализма, е богата на полезни изкопаеми: злато, диаманти, кобалт, уран и петрол.\n\r\nЦАР води в много рейтинги на най-неблагополучните страни в света. През 2015 г. ООН я нарече най-неразвитата страна, а през 2017 г. ЦАР се оказа на последното място в рейтинга на МВФ по ниво на БВП на глава от населението.\r\nБлизо 70 процента от децата са неграмотни, а средната продължителност на живота е около 50 години. Местните власти на практика не контролират 80% от територията на страната. От 2013 г. се води безкраен конфликт, който доведе до това, че половината от населението на ЦАР - 2,3 милиона души, се нуждае от хуманитарна помощ. Положението се влоши още повече, когато към ЦАР тръгнаха бежанци от суданската провинция Дарфур, където проправителствени отряди тероризираха християнското население. ООН нарече глада и масовата гибел на хора в Дарфур най-голямата хуманитарна катастрофа на 21 век.\n\r\n\n\r\nЦялата съвременна история на ЦАР е свързана с преврати и опити на Франция и ООН чрез поддържане на едната или другата страна да наложи ред в страната.\r\nСкоро след получаването на независимостта на власт в ЦАР дойде диктаторът Жан-Бедел Бокаса. Той беше началник на генералния щаб на страната при първия й президент Давид Дако, който му беше братовчед. Бокаса участва в заговор срещу Дако и в крайна сметка самият той дойде на власт, след това се обяви за пожизнен император, а страната нарече Централноафриканска империя. \"Императорът\" обичаше пищните церемонии и се вдъхновяваше от Наполеон Бонапарт.\n\r\nБокаса живееше нашироко, но страната, като и сега, оставаше крайно бедна. От една страна, диктаторът демонстративно скъса отношенията с Франция и прие исляма, за да угоди на либийския лидер Муамар Кадафи, а от друга, бе приятел с френски политици и им подаряваше диаманти.\n\r\nПрез 1979 г. с участието на Франция Бокаса беше свален и се завърна в страната чак през 1986 г., но беше изправен пред съда. Освен всичко друго Бокаса бе обвиняван и в канибализъм - в хладилника на неговата резиденция бяха намерени части от човешки тела, но не успяха да го подведат под отговорност за това.\n\r\nПрез 90-те години на 20 век след серия от военни преврати в ЦАР се установи относителен мир, а военните не бяха на власт до 2003 г. Тогава генерал Франсоа Бозизе организира военен преврат срещу губещото популярност правителство, а след това нееднократно побеждаваше на изборите за президента на страната.\r\nПрез 2010 г. той реабилитира Бокаса.\n\r\nПрез 2013 г. Бозизе бе принуден да напусне страната. По това време в ЦАР вече беше пламнал въоръжен конфликт между мюсюлманската групировка \"Селека\" и властите, а по-късно и с християнските въоръжени групировки. Поддръжниците на \"Селека\" накрая завзеха столицата - град Банги, и отстраниха режима на Бозизе.\n\r\nПоследва още една намеса на международните миротворци. За да се установи мир в страната, където по мнението на ООН имаше етнически прочиствания (срещу мюсюлманите) и се извършваха престъпления срещу човечеството, в ЦАР беше въведен международен контингент от повече от 10 000 миротворци.\n\r\nСега страната се ръководи от бившия премиер Фостен-Аршанж Туадера, когото смятат за неутрална фигура и за човек, който не е свързан нито с мюсюлманските бойци, нито с християнските групировки.\n\r\nИменно той се обърна за помощ към Русия за възстановяване на реда. През октомври 2017 г. Туадера се срещна в Сочи с външния министър на Русия Сергей Лавров, а през март тази година Москва официално съобщи за решението си да окаже на ЦАР безвъзмездна военна помощ. Израз на това беше изпращането на близо 200 инструктори.\n\r\nПрез май тази година Туадера дори пристигна на Петербургския икономически форум, където се срещна с руския президент Владимир Путин.\n\r\nРуското интернет издание \"Бел\" (The Bell) съобщи в началото на юни 2018 г., позовавайки се на собствени източници, че в ЦАР работят военни инструктори на частната военна компания \"Вагнер\", която изданието свързва с близкия до Кремъл милиардер Евгений Пригожин.\r\n \r\n/БТА/", "date": "2018.08.02", "title": "Какво става в ЦАР – от диамантите на диктатора до \"Вагнер\"?"}
{"url": "https://www.dnes.bg/snimka-na-denia/2018/08/02/petyk-idva-s-gradusi-do-32-i-sledobeden-dyjd.383979", "text": "Утре ще е предимно слънчево, след обяд ще има временни увеличения на облачността, но само на отделни места краткотрайно ще превали. Ще духа слаб до умерен североизточен вятър. \n\r\nМаксималните температури ще са предимно между 27° и 32°. Такава е прогнозата за времето на НИМХ, съобщи за \"Фокус\" дежурният синоптик.\n\r\nПреди обяд по Черноморието ще бъде слънчево. След обяд ще има временни увеличения на облачността, но главно по южното крайбрежие краткотрайно ще превали. Максималните температури ще са 27°-29°, малко по-високи от температурата на морската вода. Вълнението на морето ще е 2-3 бала.\n\r\nНад планините ще е предимно слънчево. След обяд ще има временни увеличения на облачността, но само на отделни места в масивите от западната половина от страната краткотрайно ще превали. Ще духа умерен до силен североизточен вятър. \r\nМаксималната температура на височина 1200 метра ще е около 21°, на 2000 метра - около 15°.\n\r\nПрез почивните дни и в началото на следващата седмица ще бъде почти без валежи. Ще преобладава слънчево време с временни увеличения на облачността. \n\r\nТемпературите бавно ще се повишават и в по-голямата част от страната в понеделник вече ще надхвърлят 30°, на места в низините ще достигат 35°.", "date": "2018.08.02", "title": "Петък идва с градуси до 32... И следобеден дъжд"}
{"url": "https://www.dnes.bg/notifikacii/2018/08/02/ubiistvata-na-romi-v-ungariia-pomniat-li-se-10-godini-po-kysno.383916", "text": "Някога Ева Кока е била жизнерадостна жена. Днес е съсипана. Мъжът й една от жертвите на поредица убийства на роми, извършени преди 10 години в Унгария. Престъплението и оцелелите жертви са почти напълно забравени, пише . \n\r\nНякога Ева Кока е била жизнерадостен човек. Заедно със своя съпруг Йеньо тя се е радвала на скромния си, но щастлив живот. Двамата имали малка къща с градина в Тисалок, в Източна Унгария. Имали също сигурна работа - той работел във фармацевтична компания, тя - в дървообработваща фабрика. Чувствали се уважавани и защитени. До 22 април 2009 година, когато всичко се променя.\r\nВ този ден Йеньо Кока излиза надвечер от къщи и се упътва към фабриката, където работел от 38 години. Изведнъж се разнася изстрел, куршумът уцелва 54-годишния мъж в сърцето и го убива на място. В този момент животът ми се срина, разказва Ева Кока.\n\r\nСъпругът й е петата жертва от поредицата убийства на роми в Унгария в периода 2008 - 2009 година. Загиналите са шестима, а други 55 души са с тежки наранявания. Извършителите са лица с крайнодесни убеждения, подтикнати единствено от омраза към ромите. \n\r\nАтаките започват в края на юли 2008, преди да е изтекъл мандатът на социално-либералното правителство. Последната жертва е от август 2009 година. Същия месец полицията успява да залови извършителите, като трима от тях (от общо четирима) получават доживотни присъди.\n\r\nПоредицата убийства на роми остава най-жестокото престъпление на расова основа, извършено в Унгария годините след Втората световна война. За съжаление, расистките убийства са почти забравени и само малцина в Унгария се интересуват от съдбата на оцелелите.\n\r\nСломена след смъртта на съпруга си, Ева Кока напуска работа и се премества да живее при дъщеря си - в град, чието име не иска да разкрива. 10 години след преживения ужас тя все още се страхува и вярва, че убийствата ще продължат, а извършителите никога няма да бъдат заловени. \n\r\nЕва страда от перманентно безпокойство и депресия, измъчвана е също от ревматизъм, артроза и болки в гърба. Въпреки това през 2017 г. лекарите я освидетелстват като трудоспособна и я лишават от шанс за инвалидна пенсия. Ева Кока разказва, че молбата й за болнични е отхвърлена. \n\r\nОттогава 56-годишната жена не разполага със собствени доходи, за отпускане на редовна пенсия трябва да чака още четири години. Днес тя живее с дъщеря си, зет си и шестте им деца с не повече от 300 евро на месец.\n\r\nПо инициатива на калвинисткия свещеник Золтан Балог - министър на човешките ресурси в правителството на Виктор Орбан в периода 2012 - 2018 година, на оцелелите от поредицата убийства на роми са отпуснати еднократни помощи в размер на 4,000 до 7,000 евро. Постоянна финансова подкрепа обаче не им се оказва. Балог признава, че това е грешка и обяснява следното: “По-добрият вариант щеше да е може би едно дългосрочно решение, но аз не мога да изляза с това становище пред правителството. Няма шансове за нови компенсации, въпросът е приключен”.\n\r\nЗолтан Балог е сред малкото унгарски политици, които все още повдигат темата за ромските убийства и поставят в центъра на вниманието съдбата на оцелелите роми. Също както и унгарският режисьор и писател Андраш Вагволги, който през 2017 година издава книга по темата. Според него днешното националистическо правителство в Унгария иска да забрави тези расистки престъпления и изобщо не се интересува от съдбата на унгарските роми.\n\r\nДнес Ева Кока няма сили да се бори повече. Не само загубата на съпруга, а и нищетата, с която се сблъсква всеки ден, съсипват живота й.  Често мисли за съпруга си и една-единствена надежда я крепи: “Един ден отново ще съм при мъжа си”.\r\n", "date": "2018.08.02", "title": "Убийствата на роми в Унгария – помнят ли се 10 години по-късно?"}
{"url": "https://www.dnes.bg/health/2018/08/02/syvetite-na-lekaria-kakvo-da-pravim-pri-kyrvene-ot-nosa.383960", "text": "Всеки човек поне веднъж в живота е имал епизод на кървене от носа като причините могат да бъдат разнообразни – най-често се дължат на локално засягане на носната лигавица, но не са изключени и системни заболявания, които да причиняват кървенето.\r\n \r\nНай-честите причини са травмите в областта на лицето. Кървенето обикновено преминава сравнително бързо, освен в случаите, в които има засягане на околоносните синуси и/или черепната основа. При деца честа причина е попадането на чуждо тяло в една от ноздрите. Някои доброкачествени и злокачествени заболявания могат да дебютират с кървене, но често това е късен симптом.\r\n \r\nНякои хора са предразположени към често кървене от носа, поради слабост на стената на капилярите, което води до по-лесното и разкъсване. Системни заболявания като хипертонията могат да станат причина за разкъсване на капилярната мрежа и появата на епистаксис. Дефицитът на витамин К под определени стойности има отношение към склонността от кръвоизливи, включително и от носа.\r\n \r\nПо-рядко срещано, но не за пренебрегване е и кръвотечението от носа при умствено пренапрежение и умора. Кървене от носа може да е налице още при левкемия, хемофилия, апластична анемия, ниско количество на тромбоцитите (тромбоцитопения) и други.\r\n \r\n", "date": "2018.08.02", "title": "Съветите на лекаря: Какво да правим при кървене от носа?"}
{"url": "https://www.dnes.bg/obrazovanie/2018/08/02/kak-se-preodoliava-trudnostta-pri-uchene-na-ezici.383961", "text": "Езикът не е просто математика – една дума е равна на друга дума. В него е заложена самата култура на държавата, която го използва. Има много фрази, които са характерни за определена държава и нямат превод на друг език. Същото е и с думите – не всички имат превод на друг език. Това коментира Иван Манев, създател на WORDDIO, в ефира на \r\n\r\nМанев сподели, че преди години му се е наложило за много кратко време да подобри своите знания по английски език. Започнал да посещава курсове след работно време, но това не му помогнало. Записал се на курсове в чужбина, но най-голяма трудност за него си останало запомнянето на отделните думи.\r\r\n                    \r\n                    \r\nЗа по-малко от година приложението WORDDIO има над 30 000 сваляния. То предлага 34 езика и с тази база от думи покрива над 90% от говорящото население на света. В топ 5 на страните, които имат интерес към него, са Англия, Германия, Испания, САЩ и Канада. Най-предпочитан е английският – 80% от потребителите са свалили приложението, за да го учат.\r\n\r\nСъздателят на приложението разказа, че до този момент приложението се е използвало по начин, по който след еднократно заплащане се отключва един език. След проведена анкета с потребителите и проверка не техните желания, решават да въведат промени. Съвсем скоро приложението ще може да се използва с месечен абонамент, който отключва всички езици, но ще запазят и плановете, които използват потребителите им сега.\r\n\r\nМанев сподели още, че те не се позиционират като конкуренти на езиковите школи, а напротив – искат да се позиционират като техни партньори. \r\nВижте повече на ", "date": "2018.08.02", "title": "Как се преодолява трудността при учене на езици?"}
{"url": "https://www.dnes.bg/football/2018/08/02/slaviia-padna-s-2-3-ot-haiduk-split-i-izletia-ot-liga-evropa.383982", "text": "Славия загуби с 2:3 от Хайдук Сплит в реванша от втория квалификационен кръг на Лига Европа и с общ резултат 2:4 отпадна от надпреварата.\n\r\nФутболистите на треньора Златомир Загорчич предложиха всевъзможни емоции на феновете на националния стадион \"Васил Левски\". Ппривържениците станаха свидетели на 5 попадения, акции към двете врати, множество официални предупреждения и тежки сблъсъци във всяка точка от терена.\n\r\nСтанко Юрич откри за хърватите след 25 минути игра, а Галин Иванов от дузпа изравни в края на първото полувреме. В началото на втората част гостите отново поведоха чрез Мийо Цакташ, който също бе точен от бялата точка. Георги Йомов изравни в 70-ата минута, но 4 преди края на срещата отново Цаткаш се разписа за крайното 2:3.\r\n                    \r\n                    \r\nСлавия приключва участието си в Европа с две победи над Илвес Тампере и две загуби от Хайдук.\n\r\n\r\n ", "date": "2018.08.02", "title": "Славия падна с 2:3 от Хайдук Сплит и излетя от Лига Европа"}
{"url": "https://www.dnes.bg/rusia/2018/08/02/soljenicin-10-g-po-kysno-mladite-rusnaci-sa-go-pozabravili.383935", "text": "Александър Солженицин, един от най-известните писатели на 20 век и символ на опозицията срещу съветския режим, десет години след смъртта си изглежда позабравен от младите руснаци, пише Франс прес.\n\r\n\"Солженицин е дисидент, противопоставил се на съветския режим, и велик писател\", обобщава 23-годишният студент в Москва по международни отношения Саня Поляковски. Той признава обаче, че не е чел нищо от починалия на 3 август 2008 г. Солженицин.\n\r\n\"Говориха ни за него в гимназията в часовете по литература и история, но не си спомням много\", признава младият човек.\n\r\nОт думите на Саня, както и на много други негови връстници, се разбира, че учителите въобще не се спират върху творчеството на Солженицин. \"Майка ми бе човекът, който ми обясни, че това един от най-великите писатели на 20 век\", споделя той.\r\n                    \r\n                    \r\nРазликата в интересите на поколенията е огромна. Майката на Саня Елена с вълнение си спомня как по съветско време е открила скрита в семейната библиотека книга на Солженицин.\n\r\n\n\r\n\"Бях още младо момиче и моите родителите ми обясниха, че не трябва да казвам на никого, че имаме у дома тази книга. Това бе за мен забраненият плод. Става дума за една съвсем различна епоха, която синът ми дори не може да си представи\", разказва Елена.\n\r\nСаня е типичен представител на младото поколение руснаци, които не знаят много за съветския период и почти нищо за един от най-големите дисиденти в СССР. През 1970 г. Солженицин получава Нобелова награда за литература за романите си, а световно известен става с публикуваната си през 1973 г. и разказваща за сталинските лагери творба \"Архипелаг ГУЛАГ\".\n\r\n\"В група от 30 студенти най-много двама или трима са чели книга на Солженицин. Повечето не знаят нищо за него\", казва със съжаление преподавателят във факултета по журналистика на Международния университет в Москва Александър Алтунян.\n\r\nПроизведенията на Солженицин са включени в учебните програми на гимназиите, но всеки учител сам решава колко урока да им посвети и поради липсата на време изучаването им често е ограничено до минимум, признават преподаватели.\n\r\nЩо се отнася до учителите, които наблягат на произведенията на Солженицин, те го правят най-вече по нравствени и политически причини.\n\r\n\n\r\n\"Днес наистина имаме нужда да четем Солженицин, тъй като се правят все повече опити да се отричат сталинските репресии и се твърди, че по онова време не се било случвало нищо ужасно\", казва преподавателката по руски език и литература Олга Майевская.\n\r\nМайевская посвещава няколко урока на литературните произведения на Солженицин, сред които \"Матрьонин двор\", а и на тези, в които се разказва за лагерите и репресиите като \"Един ден на Иван Денисович\" и \"Архипелаг ГУЛАГ\".\n\r\n\"Чета на учениците си най-силните страници от \"Архипелаг ГУЛАГ\". Учудващо е, че не им разказват тези неща в часовете по история. Това е историята на страната ни! Трябва да я познават, за да не се повтаря\", възмущава се Майевская.\n\r\nУсилията на тази преподавателка се сблъскват с преобладаващата в Русия тенденция за постепенно реабилитиране на Сталин и на цялата съветска епоха. Едновременно с това се приветства изместването на фокуса от кървавите репресии от комунистическия период и дори незнанието за тях.\n\r\nМиналогодишно проучване на Общоруския център за изучаване на общественото мнение (ВЦИОМ) за това кои са \"руските идоли на 20 век\" постави Александър Солженицин на пета позиция. Той се нареди след актьора и певеца Владимир Висоцки, първия човек в космоса Юрий Гагарин, героя от Втората световна война маршал Георгий Жуков и Сталин.\n\r\nТази година се навършват 10 години от смъртта и 100 години от рождението на Солженицин. Годишнините ще бъдат отбелязани с няколко изложби и откриването на паметник на писателя московската улица, която носи името му.\r\n/БТА/", "date": "2018.08.02", "title": " Солженицин: 10 г. по-късно младите руснаци са го позабравили!"}
{"url": "https://www.dnes.bg/politika/2018/08/02/bsp-v-politicheska-letargiia-i-igra-na-opozicionen-teatyr.383980", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        БСП са в политическа летаргия, а лидерът им Корнелия Нинова се бои от предсрочни избори. Това смятат политолозите Георги Киряков и доц. Мария Пиргова.\n\r\nДвамата са на мнение, че председателството на България на Съвета на Европейския съюз през първите 6 месеца на тази година е маркирало голяма част от политическия сезон, в който имаше и два вота на недоверие срещу кабинета на Бойко Борисов. Според доц. Мария Пиргова обаче те са били просто театър и игра на опозиционност.\n\r\n\"Нито бяха подготвени от страна на опозицията, нито бяха проведени, нито управляващите се отнасяха сериозно към тях\", коментира тя в студиото на \"Денят ON AIR\".\n\n\n\r\n                    \r\n                    \r\nКолегата ѝ Георги Киряков пък акцентира на това, че много законопроекти в парламента се гласуват заедно от депутати на ГЕРБ и БСП. По думите му реалната опозиция на правителството в този момент е президентът Румен Радев.\n\r\n\"БСП е в летаргия. Трябва по-активна опозиция в парламента да бъдат, трябва повече инициативи и политики да предлагат на обществото. Трябва да улавят основните проблеми, които съществуват в момента\", смята Киряков.\n\r\nТой дори подчерта, че партията на Корнелия Нинова може да последва съдбата на много леви политически сили в Европа, които не могат да съберат достатъчно гласове за влизане в парламента.\n\r\nДоц. Мария Пиргова дори смята, че българската левица не е водена от Корнелия Нинова към избори, защото лидерът на БСП се бои от тях и кабинетът \"Борисов 3\" няма да бъде свален, а политическият елит, в който влизат управляващи и опозиция е изключително компактен.\n\r\n\"Опозицията не иска да го бутне, БСП отиде много надясно. Тя няма никаква връзка с реалните проблеми на хората\", каза доц. Пиргова пред .\n\r\nПолитолозите коментираха и ситуацията с десните политически сили у нас. Киряков е на мнение, че политическите сили у нас, които се определят за такива са по-скоро либерали, а според доц. Пиргова в СДС няма никакви нови идеи.\r\n ", "date": "2018.08.02", "title": "БСП в политическа летаргия и игра на опозиционен театър "}
{"url": "https://www.dnes.bg/mish-mash/2018/08/02/zavetyt-za-bylgarite-runite-i-stara-velika-bylgariia.383981", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Заветът\" е своеобразен разказ за славната битка на нашите предци за опазването на Древното Познание. Книгата разкрива истината за приемането на християнството под скиптъра на Царя на царете Кубрат в Стара Велика България - в днешна Украйна и Русия.\n\r\n\"Добре е да има и други извори за сравняване на информацията освен българските руни, но в повечето случаи се вижда, че чуждите извори противоричат на написаното от нашите предци, затова само по изключение цитираме чуждите хроники и летописи. А именно те са в основата на повечето популярни анализи и коментари за българската история до днешна дата. Пък и доста системно са унищожавани български писмени извори и не малко артефакти. Затова е нужно да си изготвим собствен анализ, свое разкриване на причинно-следстените връзки, свои коментари на текстовете, писани от предците ни\", посочи в студиото на \"Денят ON AIR\" историкът Борислав Стамов.\r\n                    \r\n                    \r\nПреводачът и изследовател Мила Салахи пък уточни, че разчетените преводи в \"Заветът\" идват от т.нар. родови тамги, които представляват комбинирано писмена система, която е много важно да бъде разчетена правилно.\n\r\n\"Предците ни са оставили начин, по който ние сами да можем да ги проверяваме, образувйки двупосочен текст. Необходимо е обаче много добре да се познава семантиката на езика и диалектите, които не са никак малко\", посочи още тя.\n\r\nПред  журналистът Патриция Кирилова сподели, че до момента нито един български историк не е успял да прочете древните български руни. А причината за това е непознаването на древните езици.\n\r\n\"Единственото, което те правят, са някакви собствени анализи, които обаче не представляват прочит. Много малко от експертите ни в областта знаят езици различни от руски, английски и латински\", допълни тя в студиото на Ганиела Ангелова.\r\n ", "date": "2018.08.02", "title": "\"Заветът\" – за българите, руните и Стара Велика България"}
{"url": "https://www.dnes.bg/zvezdi/2018/08/02/retrolegendata-sashka-strah-me-e-ot-mraka-oslepiavam.383958", "text": "Фолкпевицата Сашка Васева има сериозни проблеми със зрението, които се задълбочават. И признава, че изпитва страх от мрака.\n\r\n\"С дясното око съм на 100% сляпа, а с лявото всичко ми е в мъгла. Страх ме е от мрака. Страх ме е за децата ми, които не заслужават такава съдба на майка си. Имам атрофия на зрителния нерв, което е нелечимо заболяване. Очертанията на места и предмети ми се сливат. Трудно ми е дори да слизам сама по стълбите. Дъщеря ми ми помага да си чета съобщенията във Facebook, където почитатели ми пишат, за да ми окажат подкрепа\", призна за тревогите си Сашка пред \"България днес\". \n\r\nРетролегендата допълва, че очилата не могат да решат проблема й. \r\n                    \r\n                    \r\n\"Очите ми се замъгляват вследствие на запушени кръвоносни съдове към очите ми. И тогава ми се наложи да се изправя пред съдбата на незрящите хора. Имам упорит характер и не се отказвам да вървя по улиците, макар и да се спъвам, и веднъж се блъснах в една забързана девойка, която не ме погледна дори и ме наруга. Тогава аз и отговорих: \"Извинявам се, но не виждам с очите си\", а тя отвърна: \"Сложи си очила, ма!\" Отминах тъжно и си казах на себе си: \"Как да сложа очила на слепите си очи?\", написа тя в профила си във Facebook.\n\r\nСашка, която вярва в Бог, смята, че това е изпитание. \n\r\n\"Децата ми ми казват, че искат да съм човек воин и да се покажа като борбеното момиче, което всички знаят. Не искам хората да ме съжаляват. Точно в тези моменти имам нужда от тяхната подкрепа. Когато си на върха, имаш нужда от усамотение, но когато си на дъното, сърцето ти изпитва нужда да получава любов. Не искам да прося любов от хората, а да я получавам даром. През годините бях самодива и нямам близък приятелски кръг. Моите приятели са моите фенове и точно сега много разчитам на тях\", каза още Васева.\n\r\nПевицата признава, че с ослепяването си вероятно плаща за свои стари грехове.\n\r\n\"Да, имам грехове, макар да мисля, че не аз съм най-грешната. Вярвам, че една майка не заслужава да й се случи нещо подобно, тъй като с раждането тя изчиства кармата си. Като всеки земен човек и аз не съм постъпвала правилно в някои ситуации. Но имам право на милост! От 5 години насам преживявам моята трансформация в нов човек. Преди бях вечният борец, който скачаше срещу всяка несправедливост и злоба. Бях воин на светлината, който разсичаше с меча си (острия си език) всяко зло. Никога не нападах първа, отвръщах, когато някой ме е атакувал. Просто се защитавах и думите ми попадаха право в целта. Моята поезия беше в обиди. Но реших да се променя и избрах пътя на смирението и търпението. Бог може би е решил, че не съм постъпвала правилно. Моля за прошка хората, които съм наранила\", коментира Сашка.\n\r\nВъпреки тежкото си положение Сашка не губи надежда, че един ден отново ще прогледне. След редица опити при различни лекари и доверявайки се безуспешно на народни илачи, тя продължава да търси спасението.\n\r\n\"Не се чувствам инвалид и затова няма да кандидатствам за ТЕЛК. Може би не съм в неравностойно положение, защото мога да прегръщам, да правя любов и да обичам! Вярвам, че ще ми се случат хубави неща. Вярвам в чудесата. Чудото ще се случи и аз ще прогледна\", завършва с оптимизъм Васева.\n\r\nИзпълнителката призна, че иска да продължи да пее и да забавлява хората.", "date": "2018.08.02", "title": "Ретролегендата Сашка: Страх ме е от мрака, ослепявам!"}
{"url": "https://www.dnes.bg/football/2018/08/02/machyt-v-chest-na-gundi-pak-otlojen-no-koi-e-vinoven.383914", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбявеният мач в чест на 75-ата годишнина на Георги Аспарухов - Гунди бе отложен за втори път, а това породи гневни реакции на сини фенове, които изляха разочарованието си в обръщение.\n\r\nЧаст от привържениците наричат случващото се \"гавра с паметта на емблемата на клуба - Гунди\" и описват тревожните процеси в отбора, прогонили хиляди от стадионите.\r\nСпоред футболния треньор Вили Вуцов вината за проваления мач за 75-годишнината на Гунди е именно на \"Левски\", защото самият клуб е искал да спечели от самото събитие, а не да почете паметта на легендата.\n\r\n\"Гунди е светиня за \"Левски\". Това е най-чистото и най-святото нещо за отбора. Как може \"Левски\" да не може да организира годишнината от рождението на Гунди? Самият клуб отстъпи правото на някой друг да организира този мач. \"Левски\" не пожела да инвестира, Левски изчака някой друг да организира мача и самият отбор да спечели\", уточни Вуцов в \"България сутрин\".\r\n                    \r\n                    \r\nПо думите му в момента в Левски има 70-80% чужденци, а само преди дни отборът почна само с един българин в отбора.\n\r\nЖурналистът Едуард Папазян пък е на мнение, че не клубът има вина за отложения мач, виновни са организаторите.\n\r\n\"Самият клуб ще получи неустойка за отмененото събитие. \"Левски\" показа през годините, че не уважава публиката си. И преди години, когато се празнуваше 100-годишния юбилей на отбора, клубът не се зае с организацията на юбилея.\n\r\nТой смята, че \"Левски\" чака другите отбори да са толквова по-слаби от него, че да изплува отгоре.\r\n ", "date": "2018.08.02", "title": "Мачът в чест на Гунди пак отложен. Но кой е виновен?"}
{"url": "https://www.dnes.bg/notifikacii/2018/08/02/15-podchineni-na-mitio-ochite-v-aresta-a-toi-v-chujbina.383922", "text": "Антимафиоти арестуваха около 15 души от бандата на несебърския бос Димитър Желязков-Митьо Очите.\n\r\nЗаради спецакцията са блокирани входовете и изходите на Бургас.\n\n\n\n\r\nЗасега обаче Митьо Очите не е задържан. Предполага се, че той е в чужбина.\r\nОсновната дейност на групата била разпространение на дрога, рекет, телесни повреди, изнудване.\r\nРолята на Очите била конспиративна и директно не общувал с подчинените си, пише \"\".\r\nПреди години той изтърпя присъда като наркобос, но въпреки това не се е отказал от престъпления по Черноморието, разказаха запознати.\rОчите оцеля преди 2 г. след стрелба в заведението 4 Yоu, като обвинени за това бяха хора на врага му Божидар Кузманов-Божо Кравата.\r\nСпоред обвинението несебърският бос и хората му искали от бандата на Кравата да си плащат за охрана, но те им отказали. \r\nОчите и аверите му, сред които убитият Александър Алексиев – Сашо Водолаза и тежко раненият при престрелката Николай Маринов – Кольо Магарето, отишли в ресторанта, за да се разберат с Кравата. Тогава е открита стрелба по тях. \r\nПодсъдими са Кузманов като лидер на организирана престъпна група с членове Иван Терзийски, Димитър Николов, Данаил Петков, Николай Иванов, Силви Николаев, Радослав Димитров, Георги Иванчев, Тодор Славов и Марчо Марков – Сървайвъра.", "date": "2018.08.02", "title": "15 подчинени на Митьо Очите – в ареста. А той – в чужбина!"}
{"url": "https://www.dnes.bg/obshtestvo/2018/08/02/za-normalen-jivot-v-sofiia-1500-lv-zaplata-v-stranata-1200.383925", "text": "Издръжката на човек нараства с 36 лева от началото на годината и за нормален живот са необходими 590,32 лв., изчисли КНСБ.\r\nТака за четиричленно домакинство - двама възрастни и две деца, трябват 2361,28 лв месечно, по данни на Института за синдикални и социални изследвания на КНСБ.\r\nПарите са нужни за покриване на разходите за храна, поддържане на жилището, здравеопазване, транспорт и почивка.\r\nДанните бяха представени от президента на синдиката Пламен Димитров и от експерта на Института Виолета Иванова.\r\nНетният размер на средната работна заплата трябва да е около 1200 лева  на човек, за да може семейството да живее нормално, но не повече от 20%  от българските наемни работници получават подобни заплати. Средното  нетно възнаграждение през март е по-ниско с 321 лева, каза Пламен  Димитров, цитиран от БТА.\r\r\n                    \r\n                    В София необходимите средства за нормален живот са 3078 лева за  четиричленно домакинство, а за човек от домакинство - 769.56 лв.  Издръжката на живот в столицата надхвърля средните нива на издръжка в  страната с 30,3 процента. Ако доходите на домакинството се формират само  от заплатите на двамата родители, то за всеки от тях нетната средна  работна заплата не трябва да бъде по-ниска от 1539 лева.\r\nОфициалните данни за трудовите възнаграждения в столицата за март тази година отчитат нетна средна работна заплата от 1168 лева или бруто 1505 лв., която е с близо 24,1 на сто по-ниска от реално разполагаемия доход за покриване на издръжката на живот на един човек.\r\n31,1 на сто от домакинствата в България са с общ доход на човек от домакинство до 321 лв. или това са близо 2 243 000 души. 44 на сто от домакинствата са с общ доход на човек от линията на бедност - 321 лева, до необходимите средства за издръжка на живот, а 29,4 на сто от домакинствата са с общ доход на човек над издръжката на живот.\r\nБроят на бедните домакинства намалява, но се запазват високите им равнища, коментират синдикалните експерти. Според тях от икономическия подем на страната не са облагодетелствани всички, а това води до диференциация и подоходно неравенство между най-богатите и най-бедните. Данните на Евростат са допълнителен аргумент за това твърдение, отбелязват от КНСБ.\r\nСпоред тях най-богатите 20 процента от населението получават 8,2 пъти повече от най-бедните 20 процента. Година преди това разликата в доходите им е била 7,7 пъти, а през 2012 г. - 6.6 пъти.\r\nСпоред наблюденията на анализатори в области като Видин, Кюстендил и Благоевград нетният размер на средните трудови възнаграждения са едва около 50 процента от необходимия размер за издръжката на живот.", "date": "2018.08.02", "title": "За нормален живот в София 1500 лв. заплата, в страната – 1200"}
{"url": "https://www.dnes.bg/index/2018/08/02/nansi-i-dobromir-7-godini-liubov-i-doverie-i-nakraia-brak.383933", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПротивно на разбирането за трудната седма година на една връзка - двама млади и успешни влюбени узакониха своята гимназиална любов именно седем години след началото.\r\nКак нито славата, нито многобройните пътувания и често нездрав медиен интерес не успяха да разклатят любовта на \"Мис България\" 2013 - Нанси Карабойчева и волейболния национал Добромир Димитров?\n\r\n\"Всичко започна като при всички хора - срещи, първа крачка от моя страна. Волейбол играя от доста време, но връзката ни започна в началото на кариерата ми в мъжкия национален волейболен отбор. След 7 години чакане, накрая ѝ предложих. Исках да е по-интересно\", сподели волейболистът Добромир Димитров пред .\rПо думите му през годините двамата са имали доста тежки периоди.\r\n\"За мен беше чист късмет, че се намерихме. Аз тогава още тренирах волейбол. За пръв път се видяхме на моя тренировка във волейболната зала. Аз спрях, а той продължи да развива моята мечта. Бяхме разделени горе долу 3 години, но останахме заедно\", каза Нанси Карабойчева.", "date": "2018.08.02", "title": "Нанси и Добромир – 7 години любов и доверие. И накрая брак!"}
{"url": "https://www.dnes.bg/obshtestvo/2018/08/02/bls-za-pochinalata-rodilka-ne-vmeniavaite-vina.383926", "text": "Българският лекарски съюз /БЛС/ призова да не се вменява вина без доказателства по повод случая с починалата родилка в Плевен.\n\n\n\r\n38-годишната Маргарита издъхна на 26 юли при планово секцио, а новороденото й момченце бе в тежко състояние, но вече е стабилизирано.\n\r\n\"Категорично се противопоставяме на популяризиране на вменена, но недоказана вина, което е и основно правило в постановката и разбиранията на Европейския съд по правата на човека. Докато по създал се медицински проблем, не бъде извършено щателно разследване относно възможните причини за настъпилите последици, всеки гражданин следва да бъде неприкосновен от уронващи името му упреци, както и вменяващи му недоказана вина коментари\", пише в позицията на БЛС. \r\n                    \r\n                    \r\nСпоред съсловната организация не трябва да се създава чувство на вина, тъй като вината винаги е индивидуална, а не обща, поради което е неприемливо укорът за допусната грешка да рефлектира върху цялото съсловие. \n\r\n\"Тиражирането на недостоверна информация, без доказателства и фактология, по особено чувствителна тема като майчиното и детско здраве, създава недоверие към българските медици и нагнетява допълнително напрежението сектора, компрометира лечебно-диагностичния процес и създава предпоставки за агресия у пациенти. Това носи единствено и само негатив за системата и обществото, и не е от полза за никого\", категорични са от БЛС.\n\r\nБЛС заявява и своята категорична готовност да съдейства по всички възможни начини на ИАМО и РЗИ Плевен, органите, които са заети с проверките по случая, за да бъде казусът своевременно разрешен и обществеността да бъде успокоена. \n\r\nСъсловната организация изказва и съболезнованията си към близките на починалата пациентка.", "date": "2018.08.02", "title": "БЛС за починалата родилка: Не вменявайте вина!"}
{"url": "https://www.dnes.bg/notifikacii/2018/08/02/mitio-ochite-obiaven-za-mejdunarodno-izdirvane.383936", "text": "След акцията на ГДБОП в Бургас, при която беше разбита банда за разпространение на наркотици, рекет, изнудване, ръководена от несебърския бос Димитър Желязков - Митьо Очите е обявен за национално издирване, а до края на деня ще бъде задействана процедурата и за междудържавно.\r\nТова съобщи зам.-главният прокурор Иван Гешев, който следеше операцията на антимафиотите в града.\n\n\n\n\r\nПри спецоперацията са арестувани доста приближени от наркобоса, но самият той не беше задържан, защото е в чужбина. \r\nГешев уточни, че разследващите са имали данни, че Митьо Очите ще напусне страната, но не искали да отлагат акцията в уречения ден, за да няма теч на информация.\r19 души са арестуваните при акцията на спецпрокуратурата и ГДБОП в Бургас срещу групата за разпространение на наркотици, рекет, палежи и побоища. \r\nПрокурор Гешев не съобщи имената на задържаните и детайли по операцията, за да не попречи на разследването, което върви в момента.  \r\nБандата е действала предимно по Южното Черноморие, но е имала и връзки с хора от подземния свят в други части на страната. \r\nВъпреки че не е инкриминирано като престъпление, в един от регистрираните адреси в несебърското село Кошарица били открити роднини на емблематични хора от известна бандитска структура в Плевен, добави прокурорът.\r\nРазследването на групата е започнало от началото на 2016 година. Имало събрани много интересни доказателство, но на този етап от прокуратурата се въздържат да ги обявят.", "date": "2018.08.02", "title": "Митьо Очите обявен за международно издирване"}
{"url": "https://www.dnes.bg/zvezdi/2018/08/02/sluhovete-trygnaha-nikoleta-sreshtu-alisiia-vyv-vip-brother.383919", "text": "След като стана ясно, че ще има поредно издание на VIP Brother, започнаха вечните спекулации за участниците.\r\nНа първа линия отново са Николета Лозанова и Алисия, които се спрягат за съквартирантки всеки сезон.\r\nДвете някога бяха интересни на публиката, защото разменяха мъжете си - Валери Божинов и Николай Михайлов. Божинов има деца и от фолкпевицата, и от плеймейтката, а Михайлов и в момента живее с Лозанова.\r\n\r\nВодещите образи в реалитито ще бъдат на дамите, но дали ще се получи замисълът е отделен въпрос. Зрителите още си спомнят, че в сезона на любовта властваше омразата, а в главен герой се превърна шеф Петров.\r\r\n                    \r\n                    Любопитен е казусът с Николета, която миналата година бе освободена от \"Папараци\" и всички очакваха да пристане на VIP Brother. Тя дори се закани, че ще се завърне в национален ефир още по-бляскава.\r\nЕ, година по-късно останаха заканите. Остава да видим дали пък не е успяла да се договори да бъде в ролята на водещ или коментатор.\r\nАлисия пък през последните години не успява да извади хит и засега поддържа внимание повече с връзката си с Бирмата, като двамата се разделят и събират на няколко пъти.", "date": "2018.08.02", "title": "Слуховете тръгнаха: Николета срещу Алисия във VIP Brother?"}
{"url": "https://www.dnes.bg/cars/2018/08/02/razkriha-seriinoto-bmw-x7-predi-premierata.383939", "text": "Патентни изображение на новия флаган на BMW – кросоувъра X7, бяха публикувани преди официалната му премиера. Тя трябва да се състои до края на годината.\r\nПредвестникът на големия SUV – концептуалният X7 iPerformance (на първата снимка), компанията BMW показа още на автосалона във Франкфурт през есента на миналата година. Два месеца след това от компанията обявиха, че започват производство на тестови образци в завода в Спартенбург (САЩ), където се сгобяват моделите X3, X4, X5 и X6.\r\nОт BMW вече показаха снимки на кросоувъра в камуфлаж, а сега се появиха и изображения на модела, подадени в патентното ведомство в Бразилия. От тях става ясно, че серийният модел ще запази големите \"ноздри\" на прототипа, а също така решетката на радиатора, както предните и задните светлини. Броните и външните огледала ще бъдат различни, освен това ще има и дръжки на вратите, каквито при концепта липсваха.\r\r\n                    \r\n                    ", "date": "2018.08.02", "title": "Разкриха серийното BMW X7 преди премиерата"}
{"url": "https://www.dnes.bg/politika/2018/08/02/ovcharov-izkachi-elbrus-a-ottam-chrd-bsp.383932", "text": "Семейството на Румен Овчаров поздрави от връх Елбрус БСП по случай 127-ата годишнината на партията. \r\nБившият енергиен министър и близките му покориха първенеца на Русия, който се извисява на 5642 метра над морското равнище, и развяха българското знаме.\r\nНа 2 август се навършват 127 години от началото на организираното социалистическо движение в България, припомнят от пресцентъра на БСП.", "date": "2018.08.02", "title": "Овчаров изкачи Елбрус, а оттам: ЧРД, БСП!"}
{"url": "https://www.dnes.bg/notifikacii/2018/08/02/da-premerim-muskuli-v-kralete-na-silata.383930", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСилови предизвикателства, фитнес на открито и богата музикална и танцова програма. Ръкавицата към всички спортно настроени хора хвърлят тази събота легендата на спортната гимнастика Йордан Йовчев и продуцентът Кирил Вълчев - Скалата.\n\r\nВ \"Кралете на силата\" можете да премерите мускули и да спечелите награда от паричния фонд.\n\r\n\"Направили сме такова аматьорско предизвикателство за всеки. Подготвили сме шампиони, които ще направят професионална демонстрация. Предвидени са и материални награди. Това го правя 20 години. Идеята ми беше да покажа, че упражненията с тежести не са нищо страшно\", каза Кирил Вълчев - Скалата пред .\r\nВ студиото на \"България сутрин\" той обясни, че хранителните добавки са натурални неща - концентирарани храни на прах или таблетки. А зависимостта от стероидите той определи като почти равна на тази от наркотиците.\n\r\n\"На почти 50 години съм, все още поддържам форма\", отбеляза Скалата, демонстрирайки мускулите си.\n\r\n\"Надявам се мъжете да бъдат истински мъже - да бъдат силни, да харесват жени, да защитават слабите\", каза още Вълчев.", "date": "2018.08.02", "title": "Да премерим мускули в \"Кралете на силата\""}
{"url": "https://www.dnes.bg/obshtestvo/2018/08/02/ombudsmaia-iskam-da-sym-plashilo-za-loshata-administraciia.383934", "text": "Мая Манолова - омбудсман на Република България направи отчет на изминалите три години, откакто е на този пост. \r\nВ приемната й в столицата и в страната за този период са приети 42 690 души, съобщи тя на нарочна пресконференция.\r\n\"Броят на жалбите е 32 649, от тях 31 078 са приключени. Това число показва, че не просто приемаме жалби, а действаме в крайни срокове\", обяви тя и се похвали, че всяка втора от препоръките на омбудсмана е изпълнена изцяло или частично. \r\nНай-много са жалбите за правата на потребителите, следват ги тези за социалните права. \r\n1443 е броят на работниците, които са получили своите неплатени възнаграждения от Фонда за гарантиране на вземанията. Те са на стойност 2,9 млн. лева. И това се случило в резултат на приетите законови промени.\r\n                    \r\n                    \r\n\"716 хил. лева са изплатените заплати през 2017 година. Нарастването е четири пъти, като се очаква до края на годината сумата да нарасне до 6 млн. лева\", пресметна още Манолова и заяви, че предстоят плащания на близо 700 души от \"Пикадили\".\r\n\"Там ситуацията е тежка, защото нямаше никаква документация какви средства дължи дружеството на работниците. И този проблем ще бъде решен, това е добрата новина, която искам да съобщя\", отбеляза тя.\r\nМая Манолова заяви, че харесва работата си на омбудсман и ще я върши до края на мандата си със сърце и енергия: \"И аз, и моят екип. И много се надявам институциите, ако не да ми помагат, поне да не ми пречат да си върша работата. Бих искала да съм плашило само за лошата администрация, за тези, които не искат да си вършат работата и се гаврят с гражданите. Нямам против да съм плашило за подобна администрация и за монополните дружества.\r\nСтоличната топлофикация, въпреки че я осъдих на три инстанции, още не ми е предоставила информация за това колко пари е прибрала от столичани през 2015 година, само за юристконсулстки възнаграждения. Става дума за милиони левове. Очевидно не съм достатъчно страшна, след като след съдебно решение на три инстанции, новият изпълнителен директор на \"Топлофикация\" продължава да си прави оглушки\".", "date": "2018.08.02", "title": "ОмбудсМая: Искам да съм плашило за лошата администрация!"}
{"url": "https://www.dnes.bg/mish-mash/2018/08/02/metroto-hranilishte-za-bakterii-zarazi.383927", "text": "Метрото е удобство за по-бързо придвиждане, но се оказва и доста опасен транспорт. Бактериите от дръжките, седалките и вратите на подземната железница могат да предизвикат световна суперепидемия, пише в. \"Дейли мейл\".\n\r\nПричината е, че те са един невероятно голям източник на патогени. Така че от здравна гледна точка метрото е потенциална заплаха. Изданието цитира разработка на учени от Института \"Ханс Ноел\" в Германия и на техни колеги от университета в Хонконг, предава БТА.\n\r\nСпециалистите са на мнение, че влакчетата под земята си остават едно от най-опасните \"хранилища\" на патогени. Учените събрали материал от дланите на хората, които често се возят с метро.\r\n                    \r\n                    \r\nСлед проведени изследвания, те открили невероятно количество бактерии, сред които са особено опасните за здравето на човека микроорганизми от вида Helicobacter pylory. Те обикновено са причина за стомашни възпаления.\n\r\nМикробиолозите предполагат, че при наличието на такова голямо количество опасни бактерии, стремително мутиращи под въздействието на някои антибиотици, в скоро време антибактериалната терапия срещу инфекциите ще престане да действа.\n\r\nЗаради кръстосването на два различни вида бактерии имунитетът на тези микроорганизми към антибактериалните препарати нараства в пъти. А съвременната медицина все още няма лек срещу супербактериите от такъв \"смесен\" вид.\n\r\nЕдин от съветите, за предпазване от бактерии, е след слизане от метрото, хората да ползват антибактериални мокри кърпички, които се оказват панацея в много случаи.", "date": "2018.08.02", "title": "Метрото – хранилище за бактерии, зарази..."}
{"url": "https://www.dnes.bg/obshtestvo/2018/08/02/romite-pomniat-holokosta-sybraha-se-v-sofiia-pochetoha-jertvite.383940", "text": "\n\r\nНа 2 август се отбелязва възпоменателния ден на Холокоста над ромите в памет на хилядите жертви от този етност, загинали по време на Втората световна война.\r\nВ София десетки роми се събраха, за да почетат паметта на загиналите.\r\nТе поднесоха венец пред Паметника на незнайния воин в памет на всички жертви на Холокоста – над 6 милиона евреи и хиляди роми и синти.\r\nНа 2 август 1944 г. над 3000 мъже, жени и деца от ромски произход са убити в газовите камери на Аушвиц-Биркенау.\r\nСпоред статистиките нацистите са отнели живота на повече от 500 хил. роми и синти. Режимът на Хитлер ги е считал за \"по-нисша раса\".\r\r\n                    \r\n                    Расистката терминология определя ромите като \"хибридна\" категория хора, които са се \"изродили\" заради номадския си начин на живот.\r\nПрез 1943 г. ръководителят на нацистката организация Хайнрих Химлер разпорежда ромите от 11 европейски страни да бъдат депортирани в концлагери.\r\nВ нацистките концлагери в Аушвиц в окупираната от германците Полша и Равенсбрюк, Германия, ромите са използвани за различни медицински експерименти.\r\nИ докато в цяла Европа ромите масово са вкарвани в концентрационни лагери и всеки втори е убиван, в България те са спасени, заедно с евреите.\r\nСпоред преброяванията след войната ромското население в България не е намаляло, а се е увеличило. ", "date": "2018.08.02", "title": "Ромите помнят Холокоста. Събраха се в София, почетоха жертвите"}
{"url": "https://www.dnes.bg/obshtestvo/2018/08/02/za-primer-10-godishno-ot-angliia-nameri-i-vyrna-portmone-v-ruse.383942", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n10-годишно дете от Англия намери и върна на собственика му портфейл с пари и документи. Случката е станала в Русе, а от полицията наградиха момичето за гражданската му доблест.\r\nМомичето и семейството му са щастливи, че са успели да помогнат и смятат, че всеки на тяхно място би направил същото.\r\nДетето, чиято майка е българка, е пристигнало в Русе за няколко дни заедно с баба си и дядо си. След среща с роднини късно през нощта тръгнали да се прибират, разказва .\r\nПортмонето, в което имало лична карта, шофьорска книжка и контролен талон, било предадено на дежурния в полицията. При преброяването се оказало, че има сума от 487 лева.\r\n ", "date": "2018.08.02", "title": "За пример: 10-годишно от Англия намери и върна портмоне в Русе"}
{"url": "https://www.dnes.bg/stranata/2018/08/02/13-godishniiat-udaren-ot-voltova-dyga-s-55-izgarianiia.383943", "text": "13-годишното момче, което вчера бе ударено от волтова дъга в района на жп гарата в Стара Загора е с 55% дълбоко шоково изгаряне.\n\r\nЛекарите от Клиниката по изгаряния на УМБАЛ \"Свети Георги\" в Пловдив още се борят за живота му.\r\nВ тази клиника предишния ден е докарано в тежко състояние и 7-годишно момиче от подобен инцидент, станал в същия район.\r\nМомичето е с 15% дълбоко шоково изгаряне, засегнало основно едната ръка. То също е с реална опасност за живота, съобщиха от болницата.\r\nВолтовата дъга, ударила момичето, я е изхвърлила, тя е паднала и е получила фрактура на едно ребро, което от своя страна е причинило пневмоторакс.", "date": "2018.08.02", "title": "13-годишният, ударен от волтова дъга, с 55% изгаряния "}
{"url": "https://www.dnes.bg/akoshtete-vqrvaite/2018/08/02/zagadka-razgadana-bermudskiiat-triygylnik-sa-vylnite.383944", "text": "Според проучвания на британски учени една от най-големите загадки, свързана с жертвите на Бермудския триъгълник, е разгадана. Новината се дължи на изследователи от университета в Саутхемптън, пише Sailingscuttlebutt, като припомня, че за последните 100 години в района са загинали повече от 1000 души.\r\nТвърдението на учените е, че причината за масовите корабокрушения са 100-футовите вълни (около 33 метра), които са появяват в Бермудския триъгълник, предава БНР.\r\nВълните са забелязани за първи път през 1997 г. И най-странното за тях е, те се появяват буквално \"отникъде\", а са способни да потопят даже огромни плавателни съдове.\r\nСпециалистите са направили модел на USS Cyclops – голям кораб, изчезнал в Бермудския триъгълник през 1918 година с 300 души на борда. Според Саймън Боксъл в Атлантическия океан често се появяват бури, прииждащи от три страни, и като се сблъскат, се образуват гигантски вълни, които поглъщат преминаващите кораби.\r\n ", "date": "2018.08.02", "title": "Загадка – разгадана! Бермудският триъгълник са... вълните"}
{"url": "https://www.dnes.bg/eu/2018/08/02/problemen-razvod-na-ostrova-s-es-predstoi.383861", "text": "Напредък за постигане на сделка за Brexit с Европейската комисия липсва, което тревожи Великобритания. Това са думи на британския външен министър Джереми Хънт, цитиран от ТАСС.\n\r\nТой заяви вчера във Виена, където е на посещение, че подобен вариант е геостратегическа грешка и предупреди за опасност от \"проблемен развод\" с Европейския съюз, което може да отрови бъдещите отношения.\n\r\n\"Искаме ЕС да процъфтява, но има опасност от проблемен развод, което би било огромна геостратегическа грешка. Ние сме обезпокоени от съществуващото положение на нещата и това, че не можем да постигнем сделка - ситуация, която може да окаже силно влияние върху отношенията между Великобритания и страните от ЕС за поколение напред. Не мислим, че някой има интерес от това\", каза Хънт след среща с австрийската външна министърка Карин Кнайсъл.\n\r\r\n                    \r\n                    В Австрия, която е ротационен председател на ЕС, британският външен министър повтори посланията, които по-рано отправи в Германия и Франция, предава БТА. Той подчерта, че Великобритания иска партньорски отношения с ЕС, въпреки че самите британци са взели решението за Brexit.\n\r\nХънт отхвърли намеците, че Лондон иска да заобиколи главния преговарящ на ЕС за Brexit Мишел Барние и да контактува с отделните правителства: \"Не искаме да преговаряме с друг освен с Европейската комисия - признаваме, че това е правилното и законното нещо. Но в крайна сметка изходът от тези преговори е избор на европейските страни, от които комисията получава своя мандат\".\n\r\nВеликобритания трябва да напусне ЕС през март догодина, но засега няма споразумение за бъдещите им отношения. Хънт каза, че \"времето е много, много кратко\", но е \"твърде малко вероятно\" да има забавяне на Brexit.\n\r\nКнайсъл заяви, че в ЕС има \"голяма степен на сплотеност\" по преговорите за Brexit, въпреки че общността е разделена по други въпроси като миграцията: \"Ние имаме прагматично отношение\" към преговорите\".", "date": "2018.08.02", "title": "\"Проблемен развод\" на Острова с ЕС – предстои!"}
{"url": "https://www.dnes.bg/eu/2018/08/02/rabotnicheska-stachka-blokira-aifelovata-kula.383876", "text": "Работниците от Айфеловата кула планират тази седмица да обявят стачка заради нова политика за достъп на посетителите, която според тях генерира \"чудовищни\" опашки в известната туристическа забележителност, съобщиха в понеделник представители на синдикатите.\r\nОт началото на юли управата запазва половината от дневните билети за хора, които ги купуват предварително в интернет и избират време за посещение. По-рано само 20% от билетите биха могли да бъдат резервирани предварително.\n\r\nРъководството на кулата решава и да резервира специални асансьори за всеки тип притежател на билети, което \"създава опашки, които понякога са огромни и често се разминават\", се казва в изявление на съюза на работниците.\r\n                    \r\n                    \r\nПо време на пиковите часове за предварително резервирани билети, като ранния следобед или вечерта, резервираният асансьор може да е наполовина празен - въпреки опашките, които отнемат три часа за обикновени билети. \n\r\nГолямото търсене на предварително резервирани билети пък води до запазване на няколко билета, които не се използват, това принуждава хората да чакат дълго след планираното им посещение.\n\r\n\"Отвъд проблемите по отношение на ефективността и разгневените посетители ... търпението ни свърши\", категоричен е Денис Васори, един от служителите.\n\r\nТой каза, че проблемът не е, че 50% от билетите вече са с предварително записване, а че всички посетители трябва да имат достъп до същите асансьори, за да се управляват по-добре потоците.\n\r\nАйфеловата кула, която посрещна повече от шест милиона посетители през миналата година, е била засегната от много стачки на 300-те души от персонала през последните години, свързани с проблеми, вариращи от джебчии до поддръжка, напомня ArtPrice.bg.", "date": "2018.08.02", "title": "Работническа стачка блокира Айфеловата кула"}
{"url": "https://www.dnes.bg/za-da-se-razbirame/2018/08/02/receptata-dnes-makaronenata-salata-na-mark-uolbyrg.383793", "text": "\r\nПоловин кг елбоу макарони (къси кухи макарони, леко завити в двата края)\r\n1/2 краставица\r\n1 голям морков\r\n2 стръка целина\r\n1 с.л. прясно изцеден лимонов сок\r\n1 чаша и 1/2 веган майонеза\r\nсол и пипер на вкус\r\nпресен копър\r\nзехтин\r\n \r\n\r\n \r\nСлагате водата да заври. Когато кипне, слагате зеленчуците, зехтин, сол и макароните. Варите ги максимум 10 минути, докато станат алденте. Изцеждате макароните и ги изплаквате със студена вода. Оставете пастата да се охлади за около 10 минути в хладилника.\r\n \r\nВ една голяма купа смесете половината паста с половината зеленчуци заедно с половината майонеза. Разбъркайте с голяма лъжица. Добавете остатъка от пастата, зеленчуците, лимоновия сок и майонезата заедно с голяма щипка копър. Продължете да ги смесвате и бъркате постепенно. Може да добавите още майонеза, в зависимост от вкуса ви. Не се притеснявайте да я оставите да преседи известно време, това не разваля вкуса ѝ, а напротив.\r\n \r\n* * *\r\n \r\n\r\n\r\n", "date": "2018.08.02", "title": "Рецептата Dnes: Макаронената салата на Марк Уолбърг"}
{"url": "https://www.dnes.bg/obrazovanie/2018/08/02/gnusna-vandalshtina-v-shkolo-apashi-urinirat-vyrhu-uchebnici.383893", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоскоро се смяташе, че най-лошото, което може да се случи с книгите е да бъдат изядените от мишките. След като вандали влязоха в благоевградското 3-то училище и уринираха върху учебниците, представите ни за това, какво може да случи с една книга вече са безгранични. \r\nОказва се, че вандалите са го направили, заради 20-тина футболни топки, скъпа марка, които били подарък на училището, съобщи . \r\nДворът на училището и на Областната дирекция на МВР са един до друг. Това обаче не спира вандалите да проникнат през прозореца и да разбият няколко вътрешни врати, за да си тръгнат с бленуваната плячка. \r\nОт училището обещават, че ще възстановят щетите, които са нанесени, а от полицията са категорични, че ще открият извършителите, след като изследват биологичния материал по учебниците. \r\n ", "date": "2018.08.02", "title": "Гнусна вандалщина в школо: Апаши уринират върху учебници!"}
{"url": "https://www.dnes.bg/notifikacii/2018/08/02/specakciia-v-burgas-dushat-i-loviat-averi-na-mitio-ochite.383895", "text": "Голяма спецакция тече в Бургас срещу банда, ръководена от несебърския бос Димитър Желязков - Митьо Очите, съобщи \"\". \r\nПо информация от източници от МВР задържани са хора, близки до обкръжението му.\n\n\n\n\r\nОсновната дейност на групата се предполага, че е търговия с наркотици, разпространявани по Черноморието. \r\nМитьо Очите оцеля преди 2 години след стрелба в заведението \"4 Yuo\" в Слънчев бряг, като обвинени за това бяха хора на врага му Божидар Кузманов - Божо Кравата.\r\nСпоред обвинението несебърският бос и хората му искали от бандата на Кравата да си плащат за охрана, но те им отказали. \rОчите и аверите му, сред които убитият Александър Алексиев – Сашо Водолаза и тежко раненият при престрелката Николай Маринов – Кольо Магарето, отишли в ресторанта, за да се разберат с Кравата. Тогава е открита стрелба по тях.\r\nПодсъдими са Кузманов като лидер на организирана престъпна група с членове Иван Терзийски, Димитър Николов, Данаил Петков, Николай Иванов, Силви Николаев, Радослав Димитров, Георги Иванчев, Тодор Славов и Марчо Марков – Сървайвъра.\r\n ", "date": "2018.08.02", "title": "Спецакция в Бургас! Душат и ловят авери на Митьо Очите"}
{"url": "https://www.dnes.bg/usa/2018/08/02/policai-spasi-syrnichka-ot-pojarite-v-kaliforniia.383892", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПожарникарите, борещи се с бушуващите пожари в Калифорния, спасяват не само хора, но и изпаднали в беда животни.\r\nСнимка, запечатала трогателен момент, стана хит в социалните мрежи. Пътен полицай от Сан Диего спаси малка сърна. Мъжът разказа, че първоначално животното ритало от страх, а след като се успокоило, се разплакало.\r\nСпасителят бил възнаграден от животното с целувка. Именно тази снимка грабна сърцата на хиляди. \r\nДнес сърната се възстановява в местен център за защита на животните и вече дори си има име – Кара, предаде \r\nОбщо 17 огнища продължават да бушуват в Калифорния. Вече са изпепелени 32 хиляди хектара земи и са унищожени близо 900 къщи. Днес обаче властите се похвалиха, че стихията е овладяна на 27%.", "date": "2018.08.02", "title": "Полицай спаси сърничка от пожарите в Калифорния"}
{"url": "https://www.dnes.bg/notifikacii/2018/08/02/oficialno-dsk-poglyshta-societe-generale-ekspresbank.383898", "text": "Унгарската банка OTP Bank Plc. обяви в четвъртък, че Банка ДСК ЕАД - българското ѝ дъщерно дружество, придобива 99,74% акционерно участие в Societe Generale Експресбанк АД (SGEB), което е българското дъщерно дружество на Сосиете Женерал Груп и другите местни дъщерни дружества, притежавани от SGEB, \r\nС пазарен дял от приблизително 6,7% Societe Generale Експресбанк е 7-ата по големина банка на българския банков пазар и като универсална банка е активна както в сегмента банкиране на дребно, така и в бизнес сегмента. В резултат на придобиването ОТП Груп ще засили още повече пазарната си позиция в България. Банка ОТП присъства в България от 2003 г. и нейната дейност е печеливша. \r\nФинансовото приключване на сделката се очаква да стане през последното тримесечие на 2018 г., при условие че бъдат получени всички необходими регулаторни одобрения.  \r\nПаралелно с тази сделка Сосиете Женерал и Банка ОТП обсъждат сключване на споразумение за услуги, което ще обхване предоставянето на взаимни услуги в различни области (включително, но не само - инвестиционно банкиране, капиталови пазари, финансиране и глобално трансакционно банкиране) в Албания, България, Хърватия и Унгария. От френския кредитор поясниха, че тези дискусии са неекслузивни.\r\nОТР контролира втория по големина кредитор в България – Банка ДСК, а сделката, която подлежи на регулаторно одобрение, вероятно ще увеличи пазарния ѝ дял по активи до около 19%, което е близо до дела на най-големия български кредитор – UniCredit Bulbank. \r\nЗа сделката в сряда . Според агенцията се очаква френският кредитор да продаде и подразделението си в Албания на OTP. Това е част от стратегията му да се раздели с бизнеси, които или не са от критичен размер, или нямат потенциал за синергии в рамките на групата. Източниците в България са отказали коментар каква е стойността на сделката, но според един от тях вероятно ще съответства на продажбата на българския бизнес на National Bank of Greece (ОББ) на белгийската KBC Group миналата година, която бе на стойност 1,1 пъти от общия капитал на ОББ.\r\nПовече за Societe Generale Експресбанк АД вижте в ", "date": "2018.08.02", "title": "Официално: ДСК поглъща Societe Generale Експресбанк"}
{"url": "https://www.dnes.bg/temida/2018/08/02/izmama-razmiana-v-rodilnoto-ednata-rajda-druga-go-vzima-koi-e-bashtata.383897", "text": "Две млади дами от Смолян сътвориха такъв сценарий, че и най-талантливият режисьор в сапунен сериал  може да им завиди. \r\nЖените разменили документите си за самоличност в Пловдивски родилен дом, след раждането на едната от тях. Наблюдателни медици обаче успели да уловят измамата, а двете се изправиха пред съда. \r\nМагистратите бяха снизходителни към тях и ги наказаха единствено с глоба, пише \"Трафикнюз\".\r\n\r\nВсичко започнало през 2016 година, когато една от жените забременяла. Тъй като имала не един или два сексуални партньора, не била сигурна кой е бащата. Имала спомен, че с един от тях не се е пазила и според нея, най-вероятно бащата е именно той. В същото време обаче потенциалният баща имал годеница.\r\n                    \r\n                    \r\nБременната жена дълго време обмисляла какво да прави, тъй като не била готова да гледа дете. Решила да сподели с предполагаемия татко какво се случва. Той от своя страна разказал на годеницата си, с която много искали деца, но не можели. Така тримата решили детето да бъде родено. \n\r\nДокато жената била бременна, бъдещото семейство решили бебето да бъде признато от мъжа и той да го вземе за отглеждане, макар и незаконно.\n\r\nКогато бременната трябвало да постъпила в болница, двете жени разменили личните си карти, за да може никой да не разбере коя е истинската майка и да \"узаконят\" детето. Още с постъпването в гинекологичното отделение, бъдещата родилка представила другата лична карта. Номерът минал, тъй като никой служител на болничното заведение не направил проверка дали постъпващият пациент визуално отговаря на образа от снимката на представения документ за самоличност.\n\r\nЩастливият ден настъпил – момиченцето се появило на бял свят.  Майката му дала име, като фамилията била записана с тази на предполагаемия татко. В документите като майка била записана другата жена. \n\r\nОще на следващия ден болничният лист бил изпратен до ГРАО, където също вписали фалшифицираните данни в акта за раждане.\n\r\nМедици обаче усетили \"врътката\" и спипали двете жени. Измамата била разплетена, а случаят предаден на Районна прокуратура – Пловдив.\r\n\r\nГодина по-късно, двете жени се изправиха пред съда. Те категорично признаха вината си. По време на заседанието са били разпитани свидетели, сред които и мъжа, сочен за баща на детето. Още по време на досъдебното производство на последния е бил взет ДНК материал за сравнение, дали той е бащата. Оказвало се, че не той е таткото.\n\r\nПредвиденото наказание за подобно деяние е затвор до две години.\n\r\nДвете жени обаче били с добри характеристични данни, чисто съдебно минало, трудово ангажирани и едната вече майка, затова съдът ги освободи от наказателна отговорност, като им наложи само административна глоба.\n\r\nТъй като и двете са съзнавали какво правят и че това е в разрез със закона, глобата на всяка от тях е по 1500 лева. Разходите по делото също ще бъдат разпределени по равно от дамите.", "date": "2018.08.02", "title": "Измама: Размяна в родилното – едната ражда, друга го взима! Кой е бащата?"}
{"url": "https://www.dnes.bg/balkani/2018/08/02/sos-za-magaretata-na-santorini-debeli-turisti-im-vrediat.383894", "text": "Гръцки защитници на животните бият тревога, че прекалено охранените американски и европейски туристи изкривяват гръбнаците на местните магарета на остров Санторини, пише в. \"Мирър\".\n\r\nТези копитни животни са широко използвани за разходка из забележителностите от туристическите групи. Но активистите от организацията \"Помощ за магаретата от Санторини\" алармират, че големият брой туристи, които в повечето случаи са с наднормено тегло, причиняват изкривявания на гръбначния стълб и на крайниците на животните. \n\r\nМестните хора били принудени да кръстосват магаретата си с по-яки екземпляри, за да издържат, когато бъдат яхнати от едрогабаритни посетители на острова.\r\n                    \r\n                    \r\nСпециалисти препоръчват магаретата да не носят товар, надвишаващ 20 процента от живото им тегло. А това рядко се спазва от страна на дебелите американски и европейски туристи, пише БТА. \n\r\nЖивотните много често са претоварвани, а освен това трябва да преодоляват по 568 стъпала по време на туровете си.\r\n ", "date": "2018.08.02", "title": "SOS за магаретата на Санторини! Дебели туристи им вредят"}
{"url": "https://www.dnes.bg/obshtestvo/2018/08/02/chestvame-geroichnoto-ilindensko-preobrajensko-vystanie.383896", "text": "Днес честваме 115-ата годишнина от Илинденско-Преображенското въстание - най-драматичния и героичен опит на българите от Македония и Тракия, останали под османско робство по силата на Берлинския договор, да извоюват свободата си.\n\r\nПремиерите на България Бойко Борисов и на Република Македония Зоран Заев ще отбележат заедно годишнината в Благоевград, предаде БНР.\n\r\nТържественото честване на 115-годишнината от Илинденско-Преображенското въстание, което е организирано от ВМРО, ще започне с отдаване на почит пред паметника на Тодор Александров и ще продължи с шествие, предвождано от евродепутата Ангел Джамбазки и вицепремиера и министър на отбраната Красимир Каракачанов.\n\r\nНа площад \"Македония\" в честването ще се включат и двамата премиери. След военния и църковен ритуал Бойко Борисов и Зоран Заев, който пристига у нас заедно с министъра на вътрешните работи Оливер Спасовски, ще отдадат почит пред паметта на героите от общата ни история и ще поднесат венци пред паметника на Гоце Делчев. Очаква се премиерите да произнесат кратки слова.\r\n                    \r\n                    \r\nТова е второто съвместно отбелязване на историческата дата.\n\r\n2 август е и Националният празник на Република Македония.\n\r\nМиналата година двамата премиери бяха заедно в църквата \"Свети Спас\" в Скопие, където се поклониха пред тленните останки на Гоце Делчев, пренесени там през 1946 година. Ден преди това беше подписан договорът за приятелство, сътрудничество и добросъседство между България и Македония.\n\r\nДнешният ден е и официален празник на Кюстендил. Градът има голям принос в националноосвободителните борби на Македония.\n\r\nПрез Кюстендил и района преминава един от тайните канали за пренос на оръжие и материали, това е бил пътят и на някои чети. В къщата на баба Дона Ковачева, която е реставрирана, е явката на ръководителите на ВМРО. В село Длъхчево-Сабляр е имало бомболивница, където са отливали така нар. \"бомби лимонки\".\n\r\nЗа официалното честване на 115-ата годишнина от Илинденско - Преображенското въстание активисти и доброволци почистиха паметника на Тодор Александров в центъра на  града, където ще има поклонение.\r\n\"Паметникът беше изчистен, съхранен поне за десетина години със специални химически препарати, да му се радваме в този хубав вид, в който е в момента. Всичко правим ние на доброволни начала\", обясни общинският съветник и лидер на ВМРО в Кюстендил Георги Петров.\n\r\nОт 19:00 часа на площад \"Велбъжд\" започва празничен концерт. ", "date": "2018.08.02", "title": "Честваме героичното Илинденско-Преображенско въстание"}
{"url": "https://www.dnes.bg/video-prognoza/2018/08/02/avgust-zapochva-liatno-poveche-slynce-po-malko-dyjd.383903", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВремето в следващите дни ще се стабилизира. Валежите ще има на места, но те ще са кратки и малки по количество. Като цяло времето в цяла Югоизточна Европа ще се нормализира.\r\nТова каза синоптикът на Симеон Матев в студиото на \"България сутрин\". \r\nПо думите му през днешния ден в Източна България облаците почти ще се изтеглят, а валежите са малко вероятни. В Западна България денят също се очертава да е слънчев, въпреки че вероятността за валежи по планинските райони е голяма. \r\n\"По Черноморието денят обещава да бъде хубав и слънчев - без валежи. Ще има условия за мъртво вълнение заради умерен вятър от североизток. С течение на времето вълните ще стават все по-големи\", уточни синоптикът. \r\nВремето през петък, събота и неделя се очертава да е хубаво, с много слънчеви часове.\r\n ", "date": "2018.08.02", "title": "Август започва лятно: Повече слънце, по-малко дъжд! "}
{"url": "https://www.dnes.bg/notifikacii/2018/08/02/izmamnik-sybira-pari-s-falshiv-fb-profil-na-fandykova.383900", "text": "Измамник регистрира фалшив профил в социалната мрежа Facebook на столичния кмет Йорданка Фандъкова и чрез него се опитва да събира пари. \r\nМошеникът изпраща лични съобщения до потребители и иска пари за финансово подпомагане на хората в затруднено положение. За това алармира лично Фандъкова в официалния си профил. \r\nАдресът на фалшивия й профил е https://www.facebook.com/solista.manuela.792.\r\n\"Не мога да кажа със сигурност каква е целта на лицата, които разпространяват тази информация, но определено целят да заблудят хората, които ги получават\", посочи кметицата на София.\r\nТя е подала сигнал до ГДБОП с молба за проверка, така че да се предотвратят евентуални злоупотреби чрез използване на името й.\r\n ", "date": "2018.08.02", "title": "Измамник събира пари с фалшив FB профил на Фандъкова"}
{"url": "https://www.dnes.bg/crime/2018/08/02/otkradnaha-9-000-leva-ot-jilishte-v-sliven.383908", "text": "9 000 лева са откраднати от жилище в квартал \"Клуцохор\" в Сливен, съобщават от Областната дирекция на МВР. \r\nЗа времето от 12:30 до 16:30 часа на 1 август неизвестен извършител е проникнал през незатворен прозорец в жилище, обитавано от жена на 38 години.\r\nПо данни на заявителката, от дома ѝ са откраднати 9 000 лева и златен накит. По случая е образувано досъдебно производство.", "date": "2018.08.02", "title": "Откраднаха 9 000 лева от жилище в Сливен"}
{"url": "https://www.dnes.bg/zvezdi/2018/08/02/vania-djaferovich-i-jena-mu-se-razminaha-sys-smyrtta.383902", "text": "Ваня Джаферович и неговата съпруга Жени избраха за семейна почивка Камбоджа, мястото, където бившият футболист спечели петия сезон на \"Сървайвър\".\n\r\n\"Преди повече от 4 години, тръгнах си от тук като финалист на Сървайвър, а няколко месеца след това и спечелих. Всички спомени ми се връщат обратно и емоциите са много силни. Има нещо в този остров, което не иска да ме пусне и ме кара да се връщам при него, пак и пак...\", сподели бившият футболист.\n\r\nТози път обаче нямаше много поводи за радост, тъй като с любимата му едва не загубили живота си. Той сподели преживяванията им в социалните мрежи.\n\r\n\"С Жени решихме да вземем каяк под наем и да отидем до един малък остров отсреща, да се гмуркаме. Тръгнахме ние, всичко е ок, но изведнъж времето почна да се разваля и вълните да стават по-големи. На половин път разстояние сме, след като една вълна ни обърна. Обърнах каяка обратно, но видяхме, че е спукан отдолу и че събира вода. Никакъв шанс да се качиме и двамата. Опитахме се няколко пъти, влезнахме, но пак ни обърна. Помислих си, че това беше и че ще ни помните, надявам се с добро. Щяхме да умрем на този остров, баси...\", написа Ваня.\r\n                    \r\n                    \r\nЗа негов и на съпругата му късмет наблизо минала рибарска лодка. Двамата започнали да викат за помощ, видели ги и ги закарали до брега.\n\r\n\"Сега пия биричка и пиша този статус, което е хубаво, за мен. Няма да се качвам на каяк никога повече. Тази работа не е за нас, футболистите. Винаги е по-хубаво да е... лекинко и без напрежение\", категоричен е Джаферович.", "date": "2018.08.02", "title": "Ваня Джаферович и жена му се разминаха със смъртта"}
{"url": "https://www.dnes.bg/football/2018/08/02/kolina-hvyrli-ostavka-kato-shef-na-sydiite.383912", "text": "Шефът на Съдийската комисия на УЕФА Пиерлуиджи Колина подаде оставка след осем години на поста. Той изтъкна лични причини за решението си да напусне.\r\nИталианецът заема същата позиция и в Съдийската комисия на ФИФА, в която той беше твърд привърженик на въвеждането на системата за видеоповторения в помощ на реферите (ВАР), която беше използвана за първи път на Световното първенство в Русия през юни и юли.\r\nУЕФА, от друга страна, реши да не използва ВАР през този сезон в най-комерсиалния си турнир - Шампионската лига, тъй като президентът на организацията Александър Чеферин смята, че новата технология все още не е развита достатъчно и трябва още време.\r\nВсе още няма яснота дали това решение на УЕФА е причина за оттеглянето на Колина. Той ще бъде заменен на поста шеф на Съдийската комисия на Евроцентралата от сънародника си Роберто Розети.", "date": "2018.08.02", "title": "Колина хвърли оставка като шеф на съдиите"}
{"url": "https://www.dnes.bg/notifikacii/2018/08/02/mvr-izdirva-myj-ot-vyrshec-izcheznal-predi-5-g.383906", "text": "МВР обяви за издирване мъж от Вършец, изчезнал преди 5 години. 31-годишният Николай Салийски е напуснал дома си на 31 октомври 2013 година и оттогава е в неизвестност.\r\nТой се издирва по молба на майка му, която заплашвал многократно, че някой ден ще избяга и няма да се върне, но не споделял къде възнамерява да отиде, пише \"Труд\".\r\nИзчезналият Салийски е със заболяване. Висок е около 173 см, с нормално телосложение, широки рамене, права къса тъмнокестенява коса, овално бяло лице, тънки вежди, тънки устни и кафяви очи.\r\nУмоляват се гражданите, които могат да дадат информация за местонахождението на Николай Салийски, да се обадят на тел. 112, на телефоните на Районното управление на полицията във Вършец 09527/ 20 90 и 22 00 или в най-близкото поделение на МВР.\r\nАнонимността им е гарантирана!\r\n ", "date": "2018.08.02", "title": "МВР издирва мъж от Вършец, изчезнал... преди 5 г."}
{"url": "https://www.dnes.bg/obshtestvo/2018/08/02/zaplata-v-plik-i-nevneseni-osigurovki-kolko-gubi-vseki.383886", "text": "Около 6 млрд. лева годишно губи държавната хазна от недекларирани възнаграждения. При средна работна заплата за страната от 1060 лв. по данни на националната статистика средната декларирана в Националния осигурителен институт е 821 лв.\n\r\nСметките показват, че при тази разлика месечно хазната губи по 53 млн. лв. от невнесени осигуровки за всички работещи над 2,2 млн. души, а годишно цифрата набъбва до малко над 6 млрд. лв., пише \"Монитор\".\n\r\n\"Липсата на пари в осигурителните фондове означава невъзможност държавата да изпълнява основните си функции. Тези вноски днес са необходими на правителството, за да изплащат пенсиите на родителите ни утре. Освен това бюджетът е източник и на ред други блага като здравеопазване и инфраструктура\", коментира пред изданието говорителят на НАП Росен Бъчваров. Щетите за родните служители също не са малко, годишно те губят над 2 млрд. лева.\r\n                    \r\n                    \r\nУсреднените загуби на човек пък възлизат на малко над 1000 лева за година, а за период от 30 години набъбват до 32 хил. лв., показват изчисленията на новия софтуер на Националната агенция по приходите на сайта zaplatavplik.bg. За същия период пък всички работещи ще бъдат oщетени с почти 73,5 млрд. лв. от болничните, ползването на обезщетение за безработица или при майчинство, както и при пенсиите, където е най-голямата загуба. Дори и да се осигуряваме на реалната си заплата пак има риск да имаме проблем при достигане на пределна възраст. \n\r\n\"Честа практика е работодателите да осигуряват служителите си на 4-часов работен ден, а действително те да прекарват над 8 или 12 часа в службата. Ако този феномен продължава през целия трудов път на човека, той никога няма да може да се пенсионира\", обяснява Бъчваров.", "date": "2018.08.02", "title": "Заплата в плик и невнесени осигуровки. Колко губи всеки?"}
{"url": "https://www.dnes.bg/art/2018/08/02/risuva-mona-liza-no-ne-e-leonardo-toi-e-vladimir-ot-vidin.383860", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Той е автор на картини като \"Мона Лиза\", \"Слънчогледите\" и още десетки световно известни произведения. Той обаче не е Леонардо да Винчи, нито Винсент ван Гог, той е Владимир Рогожаров от Видин.\n\r\nВладимир е роден пред 1979 г. Завършва училище по изкуства \"Св. Св. Кирил и Методий\" със специалност живопис. Още оттогава знае, че рисуването му ще присъства в живота му.\n\r\n\"Винаги са ме впечатлявали картините на старите майстори. Професионално започнах да се занимавам на 21 години\", разказа художникът пред \n\r\nВладимир започва кариерата си на имитатор. Не след дълго той прави съвместни изложби с едни от най-добрите в тази сфера в света. По света има над 100 копия на известни картини.\r\n                    \r\n                    \r\nВладимир прави и собствени произведения. Споделя, че ако картината е по-трудна - то може да отнеме около 3-4 месеца.\n\r\nВ момента той твори копие на световноизвестните \"Слънчогледи\" на Ван Гог.\r\n ", "date": "2018.08.02", "title": "Рисува \"Мона Лиза\", но не е Леонардо. Той е Владимир от Видин"}
{"url": "https://www.dnes.bg/notifikacii/2018/08/02/15-godishna-bylgarka-zagina-pri-incident-v-ezero-v-bremen.383887", "text": "15-годишно момиче от България почина след инцидент в езерото Зоденмат в Бремен.\r\nПри спасителната акция били извадени от гмуркачите две давещи се момичета - на 15 и 16 години, но по-малкото починало в болницата, пише \"Билд\".\r\n16-годишното момиче остава с опасност за живота.\r\n\"И двете не са можели да плуват. От България са, но живеят в провинцията Долна Саксония\", каза говорител на полицията.\r\nВсе още се изясняват причините за инцидента.", "date": "2018.08.02", "title": "15-годишна българка загина при инцидент в езеро в Бремен"}
{"url": "https://www.dnes.bg/zvezdi/2018/08/02/toni-storaro-na-42-myjkiiat-glas-na-pop-folka.383822", "text": "\n\r\nНа днешния 2 август рожден ден празнува едно от най-популярните лица на българската поп фолк сцена – Тони Стораро.\n\r\nРоден през 1976 година в Шумен с името Тунчер Фикрет Али, той активно навлиза на музикалната сцена през 2000 година. От тогава до днес е един от най-дискутираните и награждавани мъжки изпълнители в жанра.\n\r\n\n\r\nИзраства в семейство на музиканти и съвсем логично от малък започва да се занимава с музика.\n\r\nОще от дете свири на акордеон и пиано, а в последствие се ориентира към пеенето. Първите му изяви са в ресторанти и таверни.\n\r\nГласът му е сравняван с този на гръцката звезда Василис Карас и затова в ранните си години често е наричан \"Българският Василис Карас\".\r\n                    \r\n                    \r\nСинът му Фикрет Тунчер Фикрет, или по-известен като Фики, също се занимава с музика и е поп-фолк певец.\n\r\nВ своята витрина има спечелени всички най-важни награди в жанра, като няколко пъти е избиран за изпълнител на годината. \n\r\nПрез февруари тази година певецът стана дядо, а момченцето е кръстено на него.", "date": "2018.08.02", "title": "Тони Стораро на 42: Мъжкият глас на поп фолка"}
{"url": "https://www.dnes.bg/notifikacii/2018/08/02/sam-i-s-kleshti-rusnak-zadigna-275-tona-metal-ot-jeleznicite.383888", "text": "В Русия бе задържан мъж, който откраднал сам, само с подръчни средства, около 275 тона метал от железниците, предаде Франс прес, като се позова на полицията в Санкт Петербург.\r\n38-годишният безработен отивал през нощта на станция Красное село, в южната част на втория по големина руски град, за да демонтира дискретно гайки и други метални елементи. Той бил \"въоръжен\" само с гаечен ключ и клещи.\r\nПолицията в Санкт Петербург не уточни от колко време мъжът, по националност руснак, е извършвал тези кражби.\r\nЗаловен на местопрестъплението вчера, той може да бъде осъден на до пет години затвор.\r\nКражбите на метали в Русия, особено от железниците, са често явление. Един тон може да бъде продаден в страната за около 14 000 рубли (190 евро), отбелязва Франс прес, цитирана от БТА.", "date": "2018.08.02", "title": "Сам и с клещи: Руснак задигна 275 тона метал от железниците"}
{"url": "https://www.dnes.bg/notifikacii/2018/08/02/opit-za-grabej-vyoryjeni-nahluha-v-stolichna-benzinostanciia.383890", "text": "Двама бандити са направили опит да оберат бензиностанция в София тази нощ, съобщиха от МВР пред bTV.\r\nПо първоначални данни те не са успели да откраднат пари от обекта.\r\nСигналът за престъплението е постъпил в 23:20 часа вчера. Двама въоръжени нахлули в бензиностанцията на бул. \"Цветан Лазаров\", ударили касиерката и поискали от нея оборота.\r\nНападателите първоначално взели касетка с пари, но при в крайна сметка излезли без нея и напуснали района с автомобил, който ги чакал отпред, посочват от МВР.", "date": "2018.08.02", "title": "Опит за грабеж: Въоръжени нахлуха в столична бензиностанция"}
{"url": "https://www.dnes.bg/stranata/2018/08/02/otkriha-trup-na-divo-prase-v-shabla.383889", "text": "Труп на диво прасе е открит на територията на община Шабла, съобщават от пресцентъра на областната управа. \n\r\nВече е взета проба от мъртвото животно, която е изпратена в лаборатория за изследване предвид опасността от африканска чума. Лабораторните резултати се очакват до края на седмицата, информират от областната дирекция по безопасност на храните.\n\n\n\n\r\nСигналът за находката е изпратен и до областния управител Красимир Кирилов, който председателства областния кризисен щаб по мерките за борба с африканската чума по свинете. Районът, където е намерено мъртвото животно, е бил отцепен от полицията. На мястото са присъствали екологът на Шабла и ветеринарен лекар от областната дирекция по безопасност на храните. \r\n                    \r\n                    \r\nСлед като е взета проба, трупът на дивото прасе е загробен, посочват от пресцентъра на областната управа.\n\r\nВетеринарните лекари апелират стопаните да наблюдават домашните животни в т. нар. задни дворове и при най-малките съмнения за болестта, да сигнализират институциите. \n\r\nСъс съдействието на кметовете на населените места вече се прави преброяване на дворовете, в които се отглеждат прасета. В община Шабла има около 90 такива малки стопанства, информират от областната управа.", "date": "2018.08.02", "title": "Откриха труп на диво прасе в Шабла"}
{"url": "https://www.dnes.bg/snimka-na-denia/2018/08/02/vremeto-dnes-slyncheva-sutrin-temperaturite-do-33-c.383891", "text": "Днес ще преобладава слънчево време. Максималните температури ще са между 28 и 33 градуса по Целзий, в София - около 28 градуса, съобщиха от Националния институт по метеорология и хидрология при Българската академия на науките.\n\r\nВ сутрешните часове на места в низините и котловините видимостта ще е намалена. След обяд главно в Западна и Централна България ще се развива купеста и купесто-дъждовна облачност и на места отново ще превали и прегърми. Ще духа слаб до умерен вятър от север-североизток.\n\r\nПо Черноморието ще е предимно слънчево. Сутринта на отделни места ще има ниска облачност или мъгла. Ще духа слаб до умерен североизточен вятър. \n\r\nМаксималните температури ще са 27-30 градуса. Температурата на морската вода е 25-27 градуса. Вълнението на морето ще е 2-3 бала.\r\nВ планините ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, на отделни места ще са значителни по количество. Ще духа до умерен изток-североизточен вятър. \n\r\nМаксималната температура на височина 1200 метра ще е около 23 градуса, на 2000 метра - около 16 градуса.", "date": "2018.08.02", "title": "Времето днес: Слънчева сутрин, температурите до 33°C"}
{"url": "https://www.dnes.bg/sofia/2018/08/02/znakovi-sgradi-v-sofiia-sa-v-risk-sluchainost.383907", "text": "В София има знакови сгради, които са в риск заради интереси. \n\r\n\"Водим битка за всяка една по отделно\", коментира столичният кмет Йорданка Фандъкова.\n\n\r\nЗа \"Царските конюшни\", която пострадаха сериозно от пожара през уикенда, тя припомни, че още през 2015 г. е разработен и приет подробния устройствен план, според който надстрояване, дострояване, ново строителство е невъзможно.\r\n\"Поисках и да се даде официално най-високият статут за паметник на културата от най-високо значение, за да могат да се опазят тези сгради. Разбира се, в момента там текат и дела по отношение на продажбата, която бившият областен управител на София направи през 2016 г. за много ниска цена\", обясни Фандъкова пред Нова тв.\r\r\n                    \r\n                    Според нея пожарът не е случаен.\r\n\"Това е битка за всяка конкретна сграда, за всеки конкретен случая се води битка. Интересите са много големи\", заяви още Фандъкова.\n\r\n\"В последните дни се заговори за Юзината на Двореца, на \"Московска\" 11. Там през 2015 г. приехме план, който категорично не разрешава дострояване и надстрояване. За съжаление този план падна в съда. Това даде възможност на собствениците да поискат отново изграждането на 6-7 етажни сгради около къщата. Но аз възложих да се стартира процедура по изработване на концепция за разкриване и социализиране на разкритите находки на амфитеатъра, който се намира наоколо, заедно с прилежащите сгради-паметници на културата\", обясни тя.", "date": "2018.08.02", "title": "Знакови сгради в София са в риск! Случайност?"}
{"url": "https://www.dnes.bg/travel/2018/08/02/pochivka-ili-koshmar-izgoniha-maika-s-bebe-ot-kyshta-za-gosti-na-moreto.383901", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайка с десетмесечното й бебе бяха изгонени от къща за гости на морето от недоволна хазяйка, обвинила ги, че са повредили мебелите й.\r\nЗа почивката по български сигнализира в социалните мрежи Влада Протич. Собственичката на къщата оставила нея, десетмесечното й бебе и майка й на улицата след като прекратила предсрочно резервацията им и дала стаите им на други клиенти.\r\nОказало се, че стаите продължават да се продават, въпреки че били запазени и капарирани за две седмици. Преди това хазайката обвинява младата майка, че повредила мебелите в новия ѝ хотел, след като поставила котлон, за да готви на детето си, разказва младата жена пред .\r\r\n                    \r\n                    \"Базата е добра, но когато отношението е такова, предпочитам добрите хора пред по новите плочки\", каза Влада Протич и обяви, че ще търси правата си пред Комисията за защита на потребителите.\n\n\n\r\nХазяйката Антоанета Терзиева пък обясни, че единствената й молба била да се премести котлона, защото мебелите се подули от него. Тя пък е категорична, че ще си търси правата в съда за уронване на престижа и за клевета.\r\nКазусът коментираха и шефът на Асоциация \"Активни потребители\" Богомил Николов, както и Румен Драганов от Института за анализи и оценки.\r\n\"Ако този хотел ясно беше написал, че не се допускат котлони, щеше да има база да предявява претенции. Хората, които се занимават с този бизнес, трябва радикално да си променят отношението към клиентите. В Гърция и Турция умеят да ласкаят туристите, докато ние вечно сме сърдити и намусени\", коментира в \"България сутрин\" Богомил Николов.\r\nА според Румен технологично нещата трябвало да бъдат направени така, че туристът да не може да унищожи каквото и да било в хотела.\r\nМеждувременно туроператори се оплакват, че туристите това лято са малко и имало отменени резервации заради лошото време. Хотелиерите се надяват август и септември да спасят сезона.\r\n\"Не сме чували компенсация за лошо време. Всеки риск може да бъде застрахован доброволно. Потребителите се сблъскват с неуредици, които трябва да бъдат компенсирани\", посочи Богомил Николов\r\n\"Времето въобще не влияе. При международния туризъм няма как да се откажеш с основание лошо време\", подчерта Румен Драганов.\r\nТой отбеляза, че има нарастване на легловата база и хотелите у нас. Само за май леглата са се увеличили с 5 000.\r\n\"Заплахата за туризма въобще не се крие в това дали времето е дъждовно или не, а в непрекъснатото нарастване на легловата база. Нямаме никаква мисъл по отношение на градоустройството\", коментира Драганов.", "date": "2018.08.02", "title": "Почивка или кошмар: Изгониха майка с бебе от къща за гости на морето"}
{"url": "https://www.dnes.bg/politika/2018/08/02/sydyt-mashini-za-glasuvane-vyv-vsiaka-sekciia-a-cik.383920", "text": "Във всяка секция на следващите избори трябва да бъдат осигурени машини за машинно гласуване. Това постанови Софийският административен съд преди дни, а ЦИК трябва да го изпълни и да въведе алтернатива на хартиеното гласуване.\r\nИзискването е предвидено и в Изборния кодекс, а съдебното решение е третото поред, което задължава ЦИК да въведе машинен вот.\r\nСофийският административен съд постанови преди дни, че трябва да бъде осигурено машинно гласуване във всички избирателни секции. Според решението на Централната избирателна комисия (ЦИК) трябва да осигури машини като алтернатива на хартиения вот във всяка секция, както е предвидено в Изборния кодекс.\n\n\n\r\r\n                    \r\n                    Това е трето съдебно решение, което задължава ЦИК да въведе машинно гласуване, и се надявам този път решението да бъде изпълнено, коментира пред bTV Петър Славов от \"Нова република\" и бивш депутат от Реформаторския блок.\r\n\"Сега Избирателната комисия има достатъчно време – следващите редовни избори са в средата на следващата година\", каза той.\r\nСпоред него с парите, които са похарчени от 2009 г. за наемане на машини, досега е можело да бъдат закупени за всички секции.\r\nЦИК все още не е обсъдила съдебното решение и няма решение дали то ще бъде обжалвано, коментира говорителят на комисията Цветозар Томов. Той припомни, че проблем ще има за три вида секции – в специализираните заведения, подвижните секции и тези в чужбина.\r\nДепутатите трябва да променят срокове в Избирателния кодекс, за да могат да се осигурят машини и за тези секции, уточни Томов. Избирателната комисия вече е поискала такива промени, но народните представители не са се съобразили. ", "date": "2018.08.02", "title": "Съдът: Машини за гласуване във всяка секция! А ЦИК?"}
{"url": "https://www.dnes.bg/obshtestvo/2018/08/02/dilema-parite-ili-jivota-istoriiata-na-onkobolniia-iurii.383911", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n50-годишният Юрий се бори сам с рака в мазе, без баня и тоалетна, а семейството му оцелява с мизерна сума на месец.\r\nПреди месец мъжът е приет по спешност в столичната болница \"Света Анна\", а лекарите са категорични - има тумор в гърлото. От тогава започва ходенето по мъките, Юрий трябва да постъпи в специализирана болница, но няма здравна осигуровка, а задълженията му са в размер на около 1340 лева.\n\n \r\nВ същото време той и приятелката му Росица живеят с не повече от 300 лева на месец, а заради ниските доходи 50-годишният мъж не може да си извади дори лична карта.\r\r\n                    \r\n                    Днес обаче има обрат в тежката ситуация - Юрий ще бъде прегледан от лекарски екип от УМБАЛ \"Царица Йоанна – ИСУЛ\". \r\nВчера били потърсени от Социално подпомагане - Младост и им е съобщено, че за онкоболният е осигурен лекарски преглед.\r\nПо думите на Стойчо Кацаров от Центъра за защита правата на пациентите около 2 млн. са хората, които са с прекъснати здравноосигурителни права.\r\n\"В точно този случай проблемът не е в здравната система, а в социалната. Лекарите са си свършили добре работата. В Закона за здравното осигуряване е записано, че социално слабите имат право на социално подпомагане, а те са и здравно осигурени по силата на закона. Ако човекът няма никакви доходи, то нашият закон го защитава\", коментира Кацаров пред .\r\nТой е категоричен, че здравното осигуряване е система, в която всеки трябва да има принос.\r\nСпоред бившия здравен министър Мими Виткова държавата е тази, която трябва да обединява институциите, но в този случай явно държава няма.\r\n\"Хората в тежка ситуация не знаят какво да правят, именно затова социалните служби трябва да им казват какво следва, какви са техните права и задължения. Освен това законът трябва да е по-строг към хората, които не си плащат здравните осигуровки\", добави Виткова.", "date": "2018.08.02", "title": "Дилема: Парите или живота? Историята на онкоболния Юрий"}
{"url": "https://www.dnes.bg/notifikacii/2018/08/02/13-godishen-se-kachi-na-vagon-voltova-dyga-edva-ne-go-ubi.383921", "text": "13-годишно момче е с опасност за живота, след като е било ударено от волтова дъга на жп гарата в Стара Загора.\r\nИнцидентът е станал вчера, около 17:30 часа, допълват от Апелативната прокуратура в Пловдив.\r\nДетето се качило на покрива на товарен вагон, при което се е образувала волтова дъга.\r\nМомчето е било закарано в Спешния център в Стара Загора с тежки изгаряния и опасност за живота.\r\nСлед това е било прехвърлено в Клиниката по изгаряния в Пловдив, където и към момента продължава лечението му.", "date": "2018.08.02", "title": "13-годишен се качи на вагон, волтова дъга едва не го уби "}
{"url": "https://www.dnes.bg/temida/2018/08/02/okovanata-ivancheva-unijena-skochi-markovski.383910", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Петима души охрана, белезници, окови на краката и кожен колан - по този начин беше съпроводена към болницата задържаната през април кметица на столичния \"Младост\" Десислава Иванчева.\n\n\n\r\nТя беше приета вчера в лечебно заведение, за да ѝ бъдат направени изследвания за тумор на хипофизата.\r\nПсихиатър е установил стресова депресия и пародонтоза след продължителния престой в ареста. От няколко месеца отстраненият районен кмет се оплаква от лошите условия и иска по-лека мярка за неотклонение.\n\r\n\"Това не само не е нормално, но то е противозаконнно, унижаващо, грозно и опасно за здравето на Иванчева. Упражняват физически и психически тормоз над Иванчева\", настоя пред  адвокат Марин Марковски, който я защитава в съда.\r\r\n                    \r\n                    Той бе категоричен, че властите нямат право да я водят по този начин в съда, по думите му \"все едно е заклала трима човека\".\r\n\"Има конституционен текст, който определя по какъв начин трябва да става всичко, без да се унижава човешкото достойнство\", каза Марковски и за пореден път отбеляза, че Иванчева е обвинена без абсолютно никакви доказателства.\n\r\n\"Имаме право да съдим държавата и Иванчева е завела такова дело в Страсбург. Няма дело в Страсбург, което да е заведено и да не е спечелено заради условията в затворите. Ще направя всичко тази жена да получи разумната присъда, а тя е оправдателна\", коментира още адвокатът в \"България сутрин\".\n\r\nБившият зам.-министър на правосъдието Димитър Бонгалов посочи, че законът позволява при конвой за лечебно заведение да се използват белезници - въпросът е какви белезници.\n\r\n\"В случая с Иванчева, независимо че е в специализирания арест, даже е опасно да бъде конвоирана с такива белезници\", отбеляза той.", "date": "2018.08.02", "title": "Окованата Иванчева – унижeна, скочи Марковски"}
{"url": "https://www.dnes.bg/travel/2018/08/02/most-na-gigantski-ryce-vyv-vietnam-zrelishtno.383904", "text": "\r\n \r\n\"Златният мост\" в град Дананг във Виетнам бързо се превърна в забележителност. Съоръжението се опира на две огромни ръце.\r\nМостът, който се намира на височина 1400 метра, е построен прел април тази година и е открит за посетители от началото на юни. \r\n150-метровият мост бързо привлече вниманието на туристите, които отиват там, включително и за да се снимат на фона на невероятния планински изглед. \r\nВластите планират да изградят наблизо и \"Сребърен мост\" под формата на кичур коса, пише Би Би Си. \r\n ", "date": "2018.08.02", "title": "Мост на гигантски ръце във Виетнам. Зрелищно!"}
{"url": "https://www.dnes.bg/sofia/2018/08/02/chasti-ot-sofiia-ostavat-bez-voda-na-3-avgust.383924", "text": "На 03 август 2018 г. (петък) във връзка с реконструкция на уличен водопровод на ул. 646 кв. „Горна баня“ се налага спиране на водоподаването от 08:00 до 20:00 часа на клиентите на „Софийска вода”, живеещи в района на:\r\nул. „Каменица“, ул. 646, ул. „Роза“, ул. „Димитър Шишманов“, ул. „Диамант“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 646 ъгъла с ул. „Роза“ .\n\r\nНа 03 август 2018 г. (петък), във връзка с подмяна на сградно водопроводно отклонение  на ул. „Топола“ с. Мировяне , се налага спиране на водоподаването от 09:30 до 16:30 часа на клиентите на „Софийска вода”, живеещи в района на:\r\nпо ул. „Топола“ от ул. „Сини вир“ до ул. „Мировско шосе“, ул. „Сини вир“.\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Топола“ ъгъла с ул. „Сини вир“.\n\r\nНа 03 август 2018 г. (петък), във връзка с извършване на строително-монтажни работи на ул. „Синьо лято“  вилна зона „Симеоново - Драгалевци“ , се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nул. „Синьо лято“ и ул. „Йоасаф Бдински“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Синьо лято“ ъгъла с ул. „Йоасаф Бдински“ .\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.08.02", "title": "Части от София остават без вода на 3 август "}
{"url": "https://www.dnes.bg/stranata/2018/08/02/zabyrdo-vs-chepelare-bedstveno-polojenie-ili-krajba.383909", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ град Чепеларе в Родопите остава бедственото положение, поради активизираното свлачище по пътя за Чудните мостове и село Забърдо. Уви, от селото твърдят, че бедствено положение няма, а пътят е проходим. Това породи напрежение между кметовете на населените места.\r\n\"Забърдо няма бедствено положение. Държавата трябва да си влезе в ролята. Едно бедствено положение решава много човешки съдби. Призовавам властта да вкара подобни кметове в затвора. Това е подигравка към населението. Когато има бедствено положение няма обществени поръчки. Целта е да се откраднат едни пари\", подчерта кметът на Забърдо Валентин Черпоков.\r\nСпоред него община Чепеларе е в пълен блокаж. \"Бедственото положение се преекспонира. Там са нужни по-малко от 100 000 лева, за да се закрепи свлачището. А те искат 450 000 лева. Направете сметка. Държавата дава, но всичко се краде\", заяви управникът.\r\nВалентин Черпоков отбеляза пред репортера на  Благой Цицелков, че е сезирал специализираната прокуратура и комисията по корупция относно казуса.\r\n\"Отново ще сигнализирам. С подобни циркове се губят и туристи. Кметът на Чепеларе съсипа Забърдо за едва 3 години. Всичко е в разруха\", категоричен бе той.\r\nКметът на община Чепеларе Славка Чакърова пък потвърди, че ситуацията в общината е много обезпокоителна.\r\n\"Трети месец не спират обилните валежи. На 28 и 29 обявихме бедствено положение, поради големите дъждове. Все още не можем да възстановим щетите. На пътя за с. Забърдо са паднали много камъни. Прочистихме пътя. Вчера цял ден сме били там. Дойдоха експерти и инженери, които дадоха предложение за превантивни мерки. Обезопасявахме скалите\", съобщи кметицата.\r\nТя отказа да коментира думите на кмета на Забърдо Валентин Черпоков. Каза само, че притесненията на управника вероятно се дължат на идния събор в селото, тъй като може да не бъде посетен.", "date": "2018.08.02", "title": "Забърдо vs. Чепеларе: Бедствено положение или кражба?"}
{"url": "https://www.dnes.bg/health/2018/08/02/7-polzi-za-zdraveto-ot-konsumaciiata-na-kurkuma.383872", "text": "Ако можехте да използвате само една-единствена подправка в ежедневието си, за красота и за здраве, нека това е куркумата. Тя притежава толкова много чудотворни свойства, че сама по себе си е достатъчна, за да направи живота ви по-лесен и здравословен.\r\nКуркумата се използва в аюрведа от хилядолетия. Писмените източници показват, че тя е част от източната народна медицина още от около 500 години преди Христа. Куркумата е така обичана, защото е изключително богата на антиоксиданти, противовъзпалителни и антибактериални вещества.\r\nТя е страхотна както за готвене, така и за поддържане на красотата, за лечение, за превенция на различни заболявания, за подмладяване.\r\nКои са магическите ползи за здравето на куркумата, които ще променят живота ви завинаги?\r\r\n                    \r\n                    Вижте в следващоте редове.\r\n\r\nАртритът е възпалително заболяване, засягащо ставите и характеризиращо се със силни болки при обостряне. Мощните противовъзпалителни свойства на куркумата помагат и тук.\r\n\r\nКуркумата помага и при слънчеви и термични изгаряния. Тя отнема усещането за парене, намалява зачервяването, предотвратява поява на мехури и стимулира регенерирането на клетките след изгарянето.\r\nНаправете си крем против изгаряния, като смесите 2-3 щипки куркума с гел от алое вера. Алоето също е известно със свойствата си против изгаряне и успокояване на кожата. Куркуминът в куркумата пък е показан с мощните си оздравителни свойства. Наложете пастата върху засегнатите места съвсем нежно без да втривате. Оставете да действа около час.\r\n", "date": "2018.08.02", "title": "7 ползи за здравето от консумацията на куркума"}
{"url": "https://www.dnes.bg/notifikacii/2018/08/02/jega-posle-stud-kak-da-opazim-zdraveto-si-v-takova-vreme.383913", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПривичките на времето оказват влияние не само върху околната среда, но и върху нас. Жегите често могат да доведат от здравословни проблеми, дори и до смърт. Как да се предпазим от големите температурни амплитуди?\r\n\"Всички хронично болни страдат и трябва да внимават в такива моменти. Не бива да се излиза в най-горещите части от деня - 11:30 до 15:30 ч. Трябва да се пие повече вода, да сме в удобни дрехи и диетата ни да не е съставена от тежки храни\", отбеляза началникът на Инвазивното отделение в \"Александровската\" болница доц. Кирил Карамфилов.\r\nТой обясни, че не е препоръчително помещенията с климатици да са с повече от 10 градуса разлика с външните условия.\r\"За да използваме максимално дълго време сърцето си по най-добрия начин, ние трябва да имаме добра двигателна активност. Трябва да се следят и нивата на стрес. Позитивно мислещите хора живеят по-дълго\", подчерта медикът.\r\nСпоред доц. Карамфилов последните години се забелязва подмладяване на сърдечносъдовите заболявания. \"Вече има пациенти на много ранна възраст със сърдечни проблеми. На първо място бих изтъкнал вманиачените по перфектното тяло\", добави още гостът пред .\n\r\n\r\n ", "date": "2018.08.02", "title": "Жега, после студ! Как да опазим здравето си в такова време?"}
{"url": "https://www.dnes.bg/akoshtete-vqrvaite/2018/08/02/bebetata-rodeni-prez-avgust-kysmetlii-i-lideri.383869", "text": "Месец август е най-топлият в годината. Той е и най-слънчев. В повечето случай, освен ако климатът не ни изненада, август е горещ, сух и много светъл месец, подходящ за почивки, пътешествия, забавления.\r\nБебетата, родени през този прекрасен месец порастват като невероятни личности. Техните личностни черти се отличават от тези на останалите.\r\nВ рубриката на Az-jenata.bgще ви запознаем с някои любопитни факти за личността на бебетата, родени през август.\r\n1. Те са самоуверени, силни и много организирани.\r\nМалчуганите, родени през този прекрасен месец, порастват като личности с изявен силен характер. Те имат високо самочувствие и не се страхуват да го демонстрират. Родените през август са добре организирани. Те знаят много добре как да разпределят времето и ресурсите си, за да постигнат целите си и да приключат с ангажиментите си навреме и качествено.\r\r\n                    \r\n                    2. Те са добра компания.\r\nХората, родени през август са топли и сърцати личности. Те са душата на компанията. Хората обичат да са покрай тях, защото винаги намират начин да ги разсмеят.\r\n3. Често стават лидери.\r\nАвгустовските бебета имат заложени в характера си качества на лидер. В много случаи те стават шефове, ръководители на екипи, предприемачи, работодатели.\r\n", "date": "2018.08.02", "title": "Бебетата, родени през август – късметлии и лидери"}
{"url": "https://www.dnes.bg/notifikacii/2018/08/02/dyjdyt-vdiga-cenite-na-zelenchucite-s-kolko.383915", "text": "Неблагоприятното време от началото на юни с висока влажност и по-малък брой слънчеви дни засегна производството на зеленчуци и се очаква по-слаба реколта от полското производство спрямо миналата година. Очаква се повишение на цените.\r\nТова се отчита в бюлетина за юли на Центъра за икономически изследвания в селското стопанство (CAPA) към Института по аграрна икономика. \n\r\nПо текущи прогнози общото производство на домати през 2018 г. може да спадне до 145 хил. т или приблизително с 9% по-малко спрямо реколтата през 2017 г. Делът на полските домати ще остане водещ с около 91 хил. т, което е намаление с около 11% в сравнение с 2017 година.\n\r\nПроизводството на краставици през 2018 г. се очаква да е рамките на около 58 хил. т. Отбелязаният през 2017 г. ръст в количествата от открити площи ще претърпи най-сериозен спад и от 15 хил. т и може да спадне на около 9 хил. т (намаление от 40%).\r\nПредвижданията при пипера са за реколта от 55 хил. т. От трите култури пиперът е с най-големи колебания на добивите, защото най-голяма част от това производство се прави на открито.\n\r\nЦените е много вероятно да бъдат по-високи спрямо средните за последните 5 години. При доматите средногодишните цени на дребно се очаква да бъдат около 2,50 лв./кг - 4% над тези от периода 2013-2017 г.\n\r\nПри пипера цените може да достигнат 2,20 лв./кг - 7% над тези за последните 5 години, а при краставиците да останат на около 2,50 лв./кг - с 3% по-малко, отколкото през предходните 5 години.\r\n", "date": "2018.08.02", "title": "Дъждът вдига цените на зеленчуците. С колко?"}
{"url": "https://www.dnes.bg/temida/2018/08/02/strelecyt-ot-podleza-v-aresta-promylvi-syjaliavam.383931", "text": "\"Съжалявам за случилото се. Можеше да стрелям встрани от човека, но най-много съжалявам, че попаднах на семейство Адамс. Те са си носили палка, ако срещнат куче, да го набият, а човек - да го убият\".\n\n\n\r\nТова каза в съда бившият полицай Иван Тонев, който миналата седмица простреля с пистолет в подлеза на столичните булеварди \"Гоце Делчев\" и булевард \"България\" човек, чието куче се изпикало пред магазина му.\r\nТонев и адвокатът му Стефан Стефанов обясниха, че мъжът е бил нападнат с метална палка преди да стреля и твърдяха, че е действал при неизбежна отбрана.\r\nВъпреки думите му, състав на Софийския апелативен съд, го остави в ареста, съобщи \"\". \r\nРешението на магистратите е окончателно. ", "date": "2018.08.02", "title": "Стрелецът от подлеза – в ареста! Промълви: Съжалявам!"}
{"url": "https://www.dnes.bg/stranata/2018/08/02/myj-izgoni-jena-si-vze-i-deteto-udariha-policai.383947", "text": "20-годишна жена съобщила снощи в полицията, че съпругът й и баща му са я изгонили от палатката, в която живее, и я заплашили, че ще вземат детето й.\r\nИзпратеният веднага на място автопатрул от МВР-Хасково установил двама мъже на 28 и 54 години.\r\nМъжете продължили да заплашват жената дори в присъствието на полицаите и отказали да й върнат детето. \r\nУниформените предупредили агресорите и ги поканили в РПУ-то за изясняване на случая. В този момент с два леки автомобила пристигнали още осем души с брадви и улуци и нападнали служителите на реда.\r\nЕдин от тях ударил с юмрук полицай по главата, на когото по-късно е оказана полицейска помощ. Униформеният е с лека телесна повреда.\r\nСлужителите на реда произвели предупредителни изстрели във въздуха, за да овладеят създалата се суматоха и да предотвратят последващо нападение на развилнелите се мъже. \r\nПо случая е образувано бързо производство. Задържаните са петима, издирват се още трима, участвали в мелето.\r\n ", "date": "2018.08.02", "title": "Мъж изгони жена си, взе й детето, удариха полицай..."}
{"url": "https://www.dnes.bg/eu/2018/08/02/ruskite-noshtni-vylci-se-okopavat-v-slovakiia.383948", "text": "Руският ултранационалистически рокерски клуб \"Нощните вълци\" разширява присъствието си в Словакия. Това накара страната, която е член на НАТО, да предприеме действия за ограничаване на влиянието му на фона на безпокойство от засилване на крайната десница, пише Ройтерс.\n\r\nПрез юни \"Нощните вълци\", на които са наложени американски санкции заради ролята им в проруския бунт в Украйна, отвориха свой филиал в Словакия и същия месец проведоха там съвместни тренировки от военен тип с 200-членната паравоенна организация \"Словашки наборници\".\n\r\nСпоред проучване от 2017 г. на \"Ипсос\" Словакия е най-проруски настроената от държавите от Вишеградската четворка. Тя беше предоставила и коридор на рокерите да преминат през нейна територия, докато Полша и Германия им забраниха.\r\n                    \r\n                    \r\nЗаместник-министърът на отбраната Роберт Ондрейчак заяви, че е обезпокоен от надигането на групировки, противопоставящи се на идеалите на демокрацията, както и от потенциалната заплаха, която по думите му представляват \"Нощните вълци\" от гледна точка на проруската пропаганда.\n\r\n\"Неотдавнашното сътрудничество между \"Словашките наборници\" и местния филиал на \"Нощните вълци\" - средство за мека сила на руската хибридна стратегия и пропаганда, които са открито против демократичната система, против ЕС и НАТО - е още по-обезпокоително\", каза той.\n\r\nКритиците обвиняват Русия на Владимир Путин, че води хибридна война - съчетание от политическа подривна дейност, кибервойна и неконвенционални военни действия - за да увеличи влиянието си. Имаше и твърдения за руска намеса в американските избори през 2016 г., нещо, което Путин категорично отрича.\n\r\nПрез Студената война Словакия беше част от съветския блок, но след като през 2004 г. се присъедини към ЕС и НАТО, отиде категорично в западната орбита.\r\nЛявоцентристкото й правителство обаче все още се стреми към тесни търговски отношения с Русия и с неохота подкрепи санкциите на ЕС срещу Москва заради анексирането на украинския Кримски полуостров.\n\r\nВ основата на безпокойствата на Ондрейчак са \"Словашките наборници\", групировка, създадена през 2012 г. от Петер Швърчек, който признава, че като 16-годишен е бил на обучение в руски военен лагер.\n\r\nШвърчек отрича неговата организация да е вършила нещо незаконно или да е свързана с екстремистки групировки, но заяви пред Ройтерс, че поне един от членовете й се е присъединил към проруските сепаратисти в Източна Украйна.\r\n\"Изгонихме членовете с радикални възгледи\", заяви той. \"Зачитаме демокрацията и държавата и искаме да можем да помагаме в кризисни ситуации като членове на гражданската отбрана\", добави Швърчек.\n\r\n\"Словашките наборници\" потвърдиха пред Ройтерс, че през юни са имали тренировки от военен тип на територията на словашкия филиал на \"Нощните вълци\" в Западна Словакия. Използвана е била снета от въоръжение военна техника, която \"вълците\" били наели от Военноисторическия институт в Братислава, за да я изложат в своя Музей на Втората световна война.\n\r\nТренировките, за които първи съобщи Юрай Сматана, който се занимава с развенчаване на новини от руски информационни портали, попаднали в словашките медии, станаха причина за отворено писмо на над 200 политици, анализатори и правозащитници с искане \"Словашките наборници\" и \"Нощните вълци\" да бъдат забранени.\n\r\nСлед това Военноисторическият институт в Братислава поиска от \"Нощните вълци\" до края на август да му върнат техниката - включваща съветски танкове и излезли от въоръжение оръдия за противовъздушна отбрана.\n\r\nБазата на \"Нощните вълци\" - боядисана в камуфлажни цветове и оградена с бодлива тел - отвори врати през юни в бивша свинеферма в Западна Словакия, на около 70 км от столицата.\n\r\nВъв вторник президентът Андрей Киска каза, че базата е заплаха за сигурността и разкритикува полицията, че не е предприела действия срещу това, което той нарече \"разпространение на съмнителни клубове из страната\".\n\r\n\"Да се чака организация, която обслужва друга държава, да започне да нарушава закона, не е добра стратегия за сигурността\", каза президентът Андрей Киска.\r\nПреди две седмици полицията претърси базата на \"Нощните вълци\", но заяви, че не е открила доказателства за нещо нередно.\n\r\nМеждувременно министерството на отбраната поиска от главната прокуратура да разследва дейността на \"Словашките наборници\".\n\r\nЗасега не личи целият този шум да е навредил на организацията.\n\r\nШвърчек заяви, че през юли молбите за членство са се увеличили - твърдение, което Ройтерс не може да потвърди чрез независим източник.\n\r\nТомаш Ноциар, експерт по екстремистки групировки, заяви, че сред младите словаци се засилва подкрепата за крайната десница, защото те са привлечени от критичното й отношение към ЕС и НАТО и противопоставянето й на имиграцията.\n\r\n\"Тяхната програма за ред, законност и авторитаризъм, дори милитаризъм, се харесва на младите хора\", заяви Ноциар, който работи в Университета \"Ян Коменски\" в Братислава.\n\r\n\"Това, че медиите ги представят като скандални, също ги прави привлекателни\", добави той.\n\r\nОснователят на словашките \"Нощни вълци\" Йозеф Хамбалек отрече зад създаването на словашкия клон на руския рокерски клуб да стоят някакви политически мотиви.\r\n\"Единственото, от което се интересувам, са моторите и военната история\", заяви той. \r\n(БТА)", "date": "2018.08.02", "title": "Руските \"Нощни вълци\" се окопават в Словакия"}
{"url": "https://www.dnes.bg/obrazovanie/2018/08/02/liatoto-e-podhodiashto-vreme-za-syzdavane-na-novi-interesi-u-uchenicite.383959", "text": "Мотивацията на учениците е проблем не само в България, но и в целия свят. Това частично се дължи и на дългия период на лятната ваканция. Именно той обаче се оказва ползотворен за създаването на нови интереси у учениците, за развитието на техните умения, както и за насърчаването им за поемане на социална отговорност. Това каза Сава Ташев, учител и координатор в Лятната академия на \"Заедно в час\", в ефира на \r\nТашев посочи, че има множество налични варианти да се случи всичко това. Като един от тях той отбеляза безплатната програма „Заедно в час“.\r\n\r\r\n                    \r\n                    Учителят добави, че има и други летни академии, работещи на същия принцип, организирани от неправителствени организации и училища.\r\n\r\nСпоред госта е трудно да се посочи дали тези инициативи дават шанс за развитие на бизнеса и отварят нова пазарна нисша, тъй като голяма част от тях са безплатни.\r\nТашев посочи, че тези програми дават шанс и за внедряване на иновации в образователната система.\r\n\r\nКато част от проблемите на системата гостът посочи прекалено многото изисквания и книжна работа на учителите. Той каза още, че бюрокрацията е силна пречка на световно ниво. Той определи проблемите като \"комплексни\", и посочи, че намирането на учители е част от тях.\r\n\r\nТашев коментира и увеличението на учителските заплати като отбеляза, че то е необходимост, но не може да бъде основен мотиватор за преподавателите. \r\nВижте повече на ", "date": "2018.08.02", "title": "Лятото е подходящо време за създаване на нови интереси у учениците"}
{"url": "https://www.dnes.bg/index/2018/08/02/bez-budilnik-soc-i-modernost-prosto-otkriite-albaniia.383946", "text": "\n\r\nНякак на шега, но всъщност наистина, темата за Западните Балкани не отмина и тазгодишното ни море. И макар традиционно Гърция да привлича погледа ни, когато става дума за лятната почивка навън, решихме да разширим хоризонтите с една идея по-далеч – до Албания.\r\nКато най-голям курорт Дуръс естествено задържа вниманието ни, но не само с излаза на Адриатическо море, а и с културно-историческото си наследство.\rПод името Драч той е бил част от Първото българско царство. Не липсват останки и от по-стари времена, например римски амфитеатър, където са се провеждали гладиаторски борби.\r\nПлажната ивица на Дуръс е дълга, с тъмнозлатист пясък, а морето доста навътре наистина е \"до колене\". Синьо, спокойно, не много солено, то е много приятно за къпане и релакс.\r\nПлажът се оказа не само зона за отдих, но и пъстър пазар. Могат да ви продадат почти всичко – от семки и сладолед, през плажни принадлежности, слънчеви очила, маратонки... Рано сутрин върху пясъка се изсипват купища дрехи с марки от моловете. Цената е повече от достъпна – всичко по едно евро.\r\nВечер плажът също е притегателно място за разходка – направо по брега или по широката алея около него, на която са наредени модерни хотели, строени в последните години, с лъскави заведения към тях. Следващата успоредна улица пък е истинска менажерия от малки сергии, магазинчета, люлки, димящи скари и какво ли още не – докъдето поглед стига.\r\nНяколко пъти на ден голям камион пъпли по брега направо пред шезлонгите, за да изхвърли боклука или багер събира водораслите. С една дума – на плажа кипи всякакъв живот почти непрекъснато.\r\nТакава всъщност видяхме Албания – смесица от стари времена, соц и модерност, едновременно разхвърляна и подредена, някъде изрядно чиста, а другаде – откровено мръсна.\r\nХраната изключително е добре познатата ни паста, а кафето е силно и хубаво като в близката Италия. Като традиционно албански ще видите посочени още пицата, ризотото, лазанята. Но могат да ви нагостят и с миш-маш или яхния с месо. Местната валута - леки, е повече от достъпна за нашия стандарт. Приятно изненадани сме от цените на транспорта – за няма и два лева стигаме с автобус за половин час от Дуръс до столицата Тирана.\r\nХората в Дуръс са свикнали с туристите и са много любезни, а за младите не е проблем да те упътят на английски език. Прави впечатление и колко млади албанци работят. После разбираме, че в страната е традиция на около 13-14 години вече да започнат да се трудят.\r\nЗа обществото им е характерно и силно уважение към възрастните хора, както и религиозна толерантност. Няма и битова престъпност - хората държат и колите, и къщите си отключени, разказва ни българин, който работи в туризма и прекарва поне месец-два ежегодно в страната в последните години.\r\nСпоред него обаче сънародниците ни тепърва откриват Албания, където туристите по плажа са най-вече от Полша.\r\n\"От България сте? София!\", веднага се сещат местните. \"София е красива\", казва ни любезно възрастна жена. Всъщност и София, и Тирана си приличат по сградите от социалистическото ни минало, които няма как да се сбъркат.\r\n\"Ето го местното НДК\", смеем се до пирамидата-мавзолей, изградена в памет на комунистическия лидер Енвер Ходжа. Тя е изоставена и занемарена, но не и за \"смелчаците\", които искат да заснемат оригинално селфи от високата й част.\r\nИ като стана дума за височини, една от атракциите на Тирана е въртящото се кафе-бар на върха на един от небостъргачите. Където и да седнете в заведението, неусетно ще разгледате столицата от птичи поглед. От там се открива и прекрасна гледка към планината Дайти, а аналогията с нашата Витоша просто се натрапва. Тя е предпочитано място за разходка и конна езда и е достъпна с лифт.\r\nНай-известната напитка е конякът \"Скендербег\", който носи името на националния герой на Албания от османско време. А най-популярният десерт прилича на \"реване с екстри\", както точно го описа един екскурзовод – познатият ни сиропиран блат с някакъв крем отгоре и украсен с разтопен шоколад.\r\nВ Тирана може да видите още къде са живели бившите комунистически лидери или да посетите Музея на бункера. Стотици бункери, изградени по нареждане на Енвер Ходжа срещу евентуална атака, посрещат от самата граница и са наистина местна забележителност.\r\nИначе, стане ли дума за култура или нещо интересно, което може да бъде разгледано, местните дават за пример Берат, част от световното наследство на ЮНЕСКО. Известна туристическа атракция е крепостта, издигната на скала край река Осуми, както и запазените камени къщи със стотици прозорци като очи на фона на планината.\r\nАко обичате много морето, в Албания си дават среща Адриатическо и известното с кристалните си синьо-зелени води Йонийско море. Ако предпочитате планината – тук планините са диви, красиви и истинско предизвикателство за всеки планинар. Просто открийте Албания...", "date": "2018.08.02", "title": "\"Без будилник\": Соц и модерност. Просто открийте Албания..."}
{"url": "https://www.dnes.bg/health/2018/08/02/shto-e-to-kenguru-grija.383957", "text": "Кенгуру грижата представлява метод за подпомагане на адаптацията при недоносеното новородено. При него се осъществява пряк контакт кожа-до-кожа между бебето и някой от родителите. За целта новороденото се оставя само по памперс и се поставя във вертикална позиция върху гръдния кош на някой от родителите. Отгоре се покрива със завивка или с дрехите на родителите.\r\n \r\nНаименованието произлиза именно от начина, по който представителите на вида кенгуру отглеждат своите малки, които се раждат незрели и неспособни да се развиват самостоятелно в околната среда. Кенгуру грижата отдавна се практикува в САЩ и страните от Западна Европа. Напоследък тя набира популярност и у нас. В някои от развитите страни има и доброволци, които изпълняват тази дейност.\r\n \r\nКак е измислена кенгуру грижата?\r\nТя навлиза в неонатологичната практика през 70-те години на 20-ти век. Използвана е при недоносени новородени в Богота, Колумбия. Учените установили, че смъртността при недоносените достига до 70%, което се дължи на комплексните проблеми в тази възраст, свързани с недоразвитите органи, рискът от инфекции, включително и вътреболнични.\r\n \r\n", "date": "2018.08.02", "title": " Що е то кенгуру грижа?"}
{"url": "https://www.dnes.bg/obshtestvo/2018/08/02/riskovete-im-gerb-na-vota-da-ne-e-1-bsp-pak-filmyt-na-videnov.383937", "text": "Един от рисковете пред ГЕРБ е да не спечели местните избори догодина и така да се стигне до предсрочни парламентарни избори.\r\nБСП пък рискува да завие много наляво и всички да си кажат, че този филм вече са го гледали.\r\nТова смята социологът Андрей Райчев за двете най-големи партии в политиката. \r\n\"Ако Борисов спечели местните избори, това е една ситуация, ако той ги загуби – е съвсем друга ситуация. Затова опозиционните партии правят всичко възможно да излязат в максимално добра форма и да победят\", каза той пред БНР.\r\nРайчев припомни, че на местни избори много рядко има категорична победа – такава, каквато на миналия кметски вот, когато ГЕРБ победил категорично.\r\r\n                    \r\n                    \"Най-често местните избори завършват с някакви междинни резултати и всеки казва, че е победил. Но ако има ясна загуба на управляващите – загубят десетки градове и областни центрове, ще възникне ситуация за предсрочни избори в страната. Почти сигурно е\", смята социологът.\n\n\n\r\nТой коментира и \"Визия за България\" – документът, който БСП представи преди седмици. Според Райчев той е интересен, макар да не е съвършен и да е станал прекалено \"разлят\".\r\n\"Но централната идея в него е \"много добра\" – че държавата трябва да определи няколко приоритетни области за ускорено икономическо развитие\", каза социологът. Той допълни, че почти не е засегната темата за външната политика, а въпросът с данъчната политика е решен \"интересно\" - \"Запазва се плоският данък за бизнеса, но като лични доходи повишават данъците за по-богатите\".\r\nРайчев предупреди, че документът крие рискове за БСП: \"Първият е да залитне вляво и да покаже една визия, която е прекалено лява и българите да кажат: \"А, този филм сме го гледали\". Вторият риск е да остане в изолация. Ако програмата изглежда прекалено лява, социалистите да останат без възможни съюзници\".\r\nСпоред него държавните предприятия трябва да минат на мениджърска основа, а не да се разширяват бордовете им. Той предупреди и че в изявленията на соцлидерката Корнелия Нинова има тенденция към урбанизация, което според него е опасно.\r\n\"Тези лозунги – дайте да бъдем самостоятелни и суверенни звучат много добре. Искам да ви напомня, че Жан Виденов \"загина\", не защото беше нечестен човек. Той казваше \"дай да сме самостоятелни и суверенни\" и се скара с Русия и Щатите едновременно. Казваше и \"дайте да увеличим производството\", без да мисли за пазара. Наистина увеличи производството, но това до нищо не доведе, освен до разорение на банки\", каза още Андрей Райчев.\r\nТой коментира и преговорите на кабинета с майките.\r\n\"Излишъкът в бюджета не са пари в чекмедже. Това не е нещо, което може да се раздаде просто. Тези пари не могат да бъдат харчени просто така – за каквото поискаме. Освен това, да се харчат пари за проблеми е лесно, ако е еднократно. Доколкото разбирам обаче, Борисов договаря с майките (на деца с увреждания – бел.ред.) едно постоянно увеличаване на бюджета с над 100 милиона. Това не е лесно за България. Без да подценявам страданията на хората, има и много, много други хора, които също, ако разкажат историите си насериозно, ще ви настръхнат косите\", каза социологът.", "date": "2018.08.02", "title": "Рисковете им: ГЕРБ на вота да не е №1, БСП – пак филмът на Виденов"}
{"url": "https://www.dnes.bg/football/2018/08/02/iguain-pozira-s-ekipa-na-milan.383964", "text": "Аржентинският национал Гонсало Игуаин започна медицинските изследвания в Милан.\n\r\nАко всичко е наред, той ще премина при \"росонерите\" от шампиона Ювентус под наем срещу 18 млн. евро. Следващото лято трансферът може да стане постоянен срещу още 34 млн. евро.\n\r\nИгуаин беше посрещнат от стотици тифози на \"червено-черните\" и заяви, че започва нова авантюра в кариерата си. \"Благодаря и на феновете на Юве, които ме дариха с толкова много любов. Вече говорих с Дженаро Гатузо и съм настроен позитивно\", каза още 30-годишният стрелец, който в 105 мача отбеляза 55 гола за \"бианконерите\".\n\r\nЮвентус и Милан са на път да осъществят още един голям трансфер помежду си. Леонардо Бонучи и Матия Калдара ще сменят местата си в двата отбора без доплащания и допълнителни клаузи и бонуси.\r\r\n                    \r\n                    Бонучи вече е в Торино и днес ще мине задължителните медицински прегледи. Ако всичко е наред, защитникът официално ще се завърне в Ювентус, след като преди година изненадващо избра да премине в Милан.\n\r\nЗавръщането на 31-годишния бранител при \"старата госпожа\" обаче раздвои тифозите. Още след трансфера си на \"Сан Сиро\" той беше заклеймен като \"предател\", а след гола си срещу Юве на \"Алианц Стейдиъм\" за 1:1 (Милан загуби с 1:3), допълнително настрои привържениците срещу себе си. Причината е, че Бонучи бурно отпразнува попадението, тъй като при всяко докосване на топката беше мощно освиркван.\r\n\r\n ", "date": "2018.08.02", "title": "Игуаин позира с екипа на Милан"}
{"url": "https://www.dnes.bg/stranata/2018/08/02/svlachishteto-razrinato-otvoriha-pytia-za-smolian.383951", "text": "Отвориха за движение пътя Асеновград - Смолян, след като срутището днес бе разчистено.\r\nПътят бе затворен вчера след като голямо количество скална маса падна на около 2 км преди разклона за село Югово.\r\nВ момента движението в участъка се осъществява със съдействието на полицията. \r\nОчакват се алпинисти, които да извършат допълнително обрушване на мястото с цел предпазване от ново свличане на скална маса.", "date": "2018.08.02", "title": "Свлачището – разринато! Отвориха пътя за Смолян"}
{"url": "https://www.dnes.bg/stranata/2018/08/02/4-1-po-rihter-razliulia-blagoevgradsko-useti-se-i-v-sofiia.383974", "text": "Земетресение с магнитуд от 4,1 по Рихтер разлюля преди минути Благоевградско, съобщава Европейският средиземноморски сеизмологичен център. \r\nТрусът е бил с магнитуд от 4,1 по Рихтер и се е усетил по високите етажи и в София.\r\nЕпицентърът му е на 13 километра североизточно от Гоце Делчев. Земетресението е било на 2 километра дълбочина.\r\n  \r\nТрусът е усетен в 17:17 ч. българско време, каза Илиана Попова, дежурен сеизмолог на Геофизичния институт на БАН.\r\nУсетено е най-силно в района на Гоце Делчев, Мусомища, както и по високите етажи на София и Пловдив. Няма данни за материални щети, пише \"\"\r\n\"Доста продължително и стряскащо\", пишат в страницата на европейския център от Разлог, усетили земетрсението. Слабо люлеене около 10-15секунди, сякъш леко въртеливо движение, коментират от Сандански. В Смолян на 4-я етаж се е усетило леко. Пловдивчани също сигнализират, че трусът се е усетил. ", "date": "2018.08.02", "title": "4,1 по Рихтер разлюля Благоевградско, усети се и в София"}
{"url": "https://www.dnes.bg/eu/2018/08/02/lider-na-azg-atentatoryt-sreshtu-hitler-e-predatel.383950", "text": "Един от лидерите на младежката организации на крайнодясната германска партия \"Алтернатива за Германия\" заклейми като \"предател\" граф Клаус фон Щауфенберг, автора на неуспешния атентат срещу Адолф Хитлер през 1944 г., предаде ДПА. Чуха се призиви той да бъде изключен.\n\r\n\"Щауфенберг е бил предател\", е написал в лична публикация във Facebook лидерът на младежката организация на АзГ в провинция Долна Саксония Ларс Щайнке. Пред вестник \"Велт\" той потвърди, че е написал коментара, до който няма публичен достъп. Щайнке допълва, че заговорът на Щауфенберг за убийство на Хитлер е \"срамен опит на един страхливец да спаси собствената си кожа пред бъдещите победители\".\r\n                    \r\n                    \r\nПред вестника активистът на АзГ заяви, че лично е написал и качил тази публикация във Facebook.\n\r\nЛидерът на АзГ Александър Гауланд - който през юни се замеси в скандал, след като нарече нацисткото управление \"само курешка в над 1000-годишната германска история на успехи\" - отхвърли изявлението на Щайнке.\n\r\nГауланд нарече думите на активиста \"безпочвени глупости\" и призова Щайнке да бъде изключен от партията.\n\r\n\"Щауфенберг е герой на германската история. Щайнке се дисквалифицира от АзГ, трябва да бъде изключен\", заяви Гауланд чрез съобщение в Тwitter на говорителя на АзГ Кристиан Лют.\n\r\n\"Изказването на господин Щайнке е напълно неприемливо, разкрива абсурдно разбиране за историята и няма никакво място в АзГ\", посочи другият лидер на АзГ Йорг Мойтен, цитиран от Ройтерс.\n\r\nМойтен добави, че в началото на другата седмица федералното ръководство на партията ще разгледа този въпрос.\n\r\nНа 20 юли 1944 г. нацистки военни офицери, близки до Щауфенберг, предприемат неуспешен опит за бомбен атентат срещу Хитлер, за да сложат край на войната. Още същата вечер Щауфенберг и трима от останалите заговорници са екзекутирани. В следващите седмици и месеци са екзекутирани още 89 души, припомня БТА.\r\n ", "date": "2018.08.02", "title": "Лидер на \"АзГ\": Атентаторът срещу Хитлер е предател!"}
{"url": "https://www.dnes.bg/obrazovanie/2018/08/02/daite-na-uchenicite-tableti-vzemete-im-telefonite.383953", "text": "От синдикат \"Образование\" към КТ \"Подкрепа\" поискаха законови промени, за да се въведат правила, с които да се забрани на учениците да използват мобилни телефони в час.\n\n\r\nОт синдиката цитират чл. 172 от закона за предучилищното и училищното образование, който гласи: \"Учениците да не използват мобилните си телефони по време на учебните часове\". \r\n\"Разбира се, няма никакъв механизъм, който би могъл да гарантира прилагането на този текст\", посочиха в позиция от профсъюза.   \r\nТака че според синдикалистите изходите от тази ситуация са два: \"Да продължим да се давим в океана от формални текстове и да си мечтаем, че не сме стигнали дъното на упадъка на българското образование или да използваме отдавна откритата \"топла\" вода и създадем действащи правила\". \r\r\n                    \r\n                    Предложението на синдикат \"Образование\" е за промяна в закона, като се вмени задължение за подписване на договор между образователната институция и семейството, който да включва и изрична забрана за притежание и ползване на мобилен телефон в учебен час.\r\nКато пример се посочва Франция, която наскоро забрани използването на смартфони в училище. \r\nСпоред синдиката тя е \"поредната страна, която е прозряла, че само препоръките на директора и учителя не вършат работа и трябва да се намеси негово величество закона\". \r\n\"На практика във френските училища се подписва договор между семейството и училището и вече част от този договор е изключване на мобилния телефон в училище. Който ученик не спазва правилото за изключения телефон /респективно и другите правила/ се предупреждава и следва \"изключване\" за 3 дни. Родителите нямат опция и практика за несъгласие или намеса в училищните политики. Френските родители и по-голямата част от младежите приемат за нормално спазването на правилата, респективно и това за телефона, защото толерират формирането на гражданските умения да се случва в училище\", пише в позицията на синдиката. \r\nВъв връзка с политиката за дигитализация, МОН по-бързо трябва да осигури дигитални устройства на образователните институции за работа в час като таблети, монитори, интерактивни дъски и др., които да привлекат интереса на децата и учениците, настояват още оттам.", "date": "2018.08.02", "title": "Дайте на учениците таблети, вземете им телефоните!"}
{"url": "https://www.dnes.bg/politika/2018/08/02/godina-po-kysno-useshta-se-duhyt-na-dogovora-ni-s-makedoniia.383975", "text": "Само година, след като подписахме Договора за приятелство, добросъседство и сътрудничество, вече се усеща позитивен резултат за двустранните ни отношения.  Това заяви министър-председателят Бойко Борисов по време на срещата си с премиера на Република Македония Зоран Заев в Благоевград, където двамата ще отбележат съвместно 115-годишнината от Илинденско-Преображенското въстание.\n\n\r\nПремиерът Борисов изрази удовлетворение от новия дух на сътрудничество, който се е настанил трайно в отношенията между България и Република Македония, след подписването на договора. По думите му вече са налице положителни ефекти по отношение на търговията, стокообмена и туристопотока между двете страни.\r\nПо време на срещата беше обсъдено също така състоянието на граничните контролно-пропускателни пунктове между България и Република Македония,  възможностите за подобряване на работата им и за откриването на нови.", "date": "2018.08.02", "title": "Година по-късно: Усеща се духът на договора ни с Македония!"}
