{"url": "https://www.dnes.bg/obshtestvo/2019/03/13/pensionerite-ni-kapital-ne-breme-za-dyrjavata.404537", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Министерският съвет прие Националната стратегия за активен живот на възрастните хора. Правителството доказа, че следва управленската си програма. Целта на този проект е да се създадат условия за активен живот на възрастните хора, както и да бъдат интегрирани в социалния и икономически живот в страната. \n\n\r\nТази стратегия е навременна, защото ние сме една от най-бързо застаряващите нации. Възрастните хора трябва да живеят в добро здраве. Най-интересното е, че с тази стратегия се въвежда и индексът за активен живот на възрастните хора – това се прави за първи път в България. Експерти подбраха най-добрите политики за тази стратегия\", обясни зам.-министърът на труда и социалната политика Султанка Петрова.\n                    \n                    \n                \r\nТя уточни в \"Денят ON AIR\", че в тази стратегия има акцент върху достойнството на възрастните хора, които могат да бъдат връзката между поколенията.\n\r\n\"Това не е първата правителствена стратегия за възрастните хора. Прави се първият опит да излезем от мантрата, че възрастният човек е аутсайдер, който трябва да бъде само крепен. Започваме да осъзнаваме, че възрастният човек е капитал за обществото, а не бреме. Днешният 60 годишен човек има капацитета на вчерашния 45 годишен човек. Ако започнем да ги отписваме, то на кого ще разчитаме после?\", изтъкна Иван Нейков от \"Балканския институт по труда и социалната политика\".\n\r\n\"Виждам промяна. Оказва се, че ако един човек с 20-годишен стаж напусне дадено предприятие, то липсата му се усеща моментално. Това са хора с много знания. Те знаят предприятието къде издиша и къде е силно. Възрастните хора могат да научат младите на неща, които те няма къде да чуят и видят. Опитният работник може да се окаже неспособен да сподели знанията си. Пенсиониращите се учители могат да бъдат впрегнати\", подчерта той пред .\n\r\n ", "date": "2019.03.13", "title": "Пенсионерите ни - капитал, не бреме за държавата!"}
{"url": "https://www.dnes.bg/eu/2019/03/13/kakvo-e-bydeshteto-na-otnosheniiata-mejdu-turciia-i-es.404519", "text": "Еврокомисарят Йоханес Хан подчерта в Европейския парламент, че Турция ще остане съседен стратегически партньор на Европейския съюз и че трябва да се работи много сериозно в тази посока. В същото време в страната честността на съда е поставена под въпрос и човешките права са застрашени, заяви Хан, цитиран от журналиста Николай Кръстев в ефира на .\r\nХан говори и за ролята на медиите, които са ограничавани в Турция, разказа Кръстев.\r\n\"Това показва, че Европа следи внимателно процесите в Турция и отчита всяка една от динамиките, които наблюдаваме в отношенията между Брюксел и Анкара. ЕП коментира, че се наблюдава ограничение на гражданските права в страната\".\r\n                    \n                    \n                Европейската народна партия (ЕНП) подкрепи запазването на диалога с Турция, коментира Кръстев.\r\n\"ПЕС се обяви за спирането преговорите за присъединяването на Турция в ЕС. Аргументите на формацията са, че се наблюдават остри проблеми в страната, вътрешни конфликти, ограничава се гражданското общество и медиите. Остава и проблемът с акредитацията на чуждестранните кореспонденти, които работят в Турция\", подчерта журналистът.\r\n", "date": "2019.03.13", "title": "Какво е бъдещето на отношенията между Турция и ЕС?"}
{"url": "https://www.dnes.bg/notifikacii/2019/03/13/pensionerite-v-iaponiia-shtastlivi-i-raboteshti.404504", "text": "Хората приемат по различен начин пенсионирането. Оптимистите виждат в него заслужена почивка, а песимистите, които в България са повече – началото на края на живота. Възрастните хора по цял свят са изправени пред множество трудности – от липса на средства, до пълна изолация от обществото. Ала не и в Япония. Там държавата прави всичко възможно да поддържа духа и щастието на своите пенсионери.\r\nЯпония е страна, в която столетниците не са един или двама. И също като в останалата част на света, населението е предимно застаряващо. Според проучванията, до 2050 г., броят на хората над 60 години глобално ще се удвои. Ала азиатската държава вече се справя със \"супер застаряващо население“, тъй като една трета от жителите й са над 65 години. И точно заради това, обществото трябва да се адаптира...\r\n                \n                За това в Япония, пенсионерите си намират нова работа и започват нов живот. Правят го благодарение на програмата \"Втори живот“, която им предоставя работа, дом и възможност да останат активни. \r\nИдеята е на професорът от университета в Токио  Хироко Акияма. Тя дълги години изучава психиката на възрастните хора.\r\n\"Трябва да помислим как да устроим живота си за хора до 100-годишна възраст. Структурата на нашето общество е построена, когато населението е било много по-младо. Ние трябва да я променим, за да посреща нуждите на държавите с по-застаряващо население“, твърди професор Акияма.\r\nС помощ от държавата тя започва програмата \"Втори живот“, която предоставя гъвкаво работно време за пенсионерите. Един от тях е 71-годишният Сейши Омори.\r\nСлед като се налага да се пенсионира от работата си като майстор на детски играчки, Омори започва да се чувства самотен и изолиран. След като се записва в програмата, получава работа в местната детска градина. Там работата на пълен работен ден всъщност е разделена на смени, за да могат повече възрастни хора да се възползват от възможността.\r\n\"Това, че съм около деца ме зарежда с енергия. Сега имам дневен режим и се чувствам така, сякаш имам чудесна връзка с обществото. - казва Омори. -  Говоря си с различни хора, давам им пет или се здрависвам с всички.“\r\nПрограмата \"Втори живот“ осигурява и специални жилища за пенсионерите. В някои градове, дори общинските сгради са реконструирани, за да посрещат нуждите на възрастните хора. Те са пригодени за хора в инвалидни колички и предоставят 24-часов достъп до медицински грижи. Жителите могат да се присъединят към обществени групи, които да ги държат активни. Те също трябва да проверяват как са съседите им.\r\nИдеята да работиш на 70-80 години не е популярна навсякъде, но много възрастни хора споделят, че се чувстват притеснени преди да се пенсионират, изоставяйки кариерите си.\r\n\"Възрастните хора в Япония наистина искат да работят. Искат да допринесат с нещо, да са част от обществото. Всички забелязваме и предимствата, свързани с тяхното здраве“, категорична е професор Акияма.", "date": "2019.03.13", "title": "Пенсионерите в Япония – щастливи и работещи"}
{"url": "https://www.dnes.bg/notifikacii/2019/03/13/rabotish-v-angliia-kak-da-si-vyrnesh-nadvnesenite-danyci.404491", "text": "Все още не е ясно какво ще се случи с хилядите хора, работещи във Великобритания, след Brexit и 29 март 2019 г., когато е и официалната дата за оттеглянето на страната от Европейския съюз. Остава малко време и липсва информация при какви условия ще се случи това. Българските граждани и емигрантите от други страни, които са работили във Великобритания, имат много въпроси относно възстановяването на техните данъци.\r\nТази година е налице изключително висок интерес към възстановяването на данъци от Обединеното кралство, посочва Росен Ковачев, мениджър на RT Tax България.\r\n\"Имаме много запитвания, хората се интересуват дали ще бъде възможно възстановяването на данъците при същите условия в бъдеще. Връщащите се емигранти също подават документи за възстановяване на данъци по-интензивно в сравнение с предишни години. Да се каже, че хората са уплашени, би било пресилено, но наистина се усеща тревога или безпокойство от връщащите се емигранти\", казва той, цитиран в прессъобщение .\r\n                \n                Въпреки това има повече въпроси, отколкото отговори за процедурата след влизането в сила на Brexit. До момента данъчният орган на Обединеното кралство не е предоставил актуална информация за промените в процеса на възстановяване на данъци.\r\n\"За съжаление не можем да потвърдим или да отречем, че след 29-ти март ще бъде невъзможно да се възстановят данъците. Нямаме такава информация. Въпреки това, приканваме хората, които са работили във Великобритания през последните 5 години, да започнат възстановяване на данъци преди Brexit да влезе в сила. Има голяма вероятност да няма значителни промени, но тъй като няма гаранция, по-добре е да се справим с всички формалности навреме”, пояснява още Ковачев.\r\n", "date": "2019.03.13", "title": "Работиш в Англия? Как да си върнеш надвнесените данъци?"}
{"url": "https://www.dnes.bg/stranata/2019/03/13/shiiat-141-metrovo-bylgarsko-zname-v-pazardjik.404499", "text": "Българско знаме с дължина 141 метра ще бъде ушито и изнесено с тържествено шествие в Пазарджик в Деня на Тракия - 26 март, съобщи на пресконференция кметът Тодор Попов, цитиран от БТА. \n\n\r\nСъвместната инициатива на Общината и местната структура на ВМРО ще отдаде почит към едно от великите събития в историята на България - Одринската епопея, каза Попов. Дължината на знамето е избрана по броя на годините от Освобождението на България, уточни кметът.\r\nТой посочи, че националните поводи за гордост трябва да бъдат отбелязвани подобаващо, а по думите му все повече хора се включват в празничните прояви, свързани с българската история.\n                    \n                    \n                \r\nОбщинският председател на ВМРО в Пазарджик Георги Коприщенов припомни, че превземането на Одрин е последният решителен удар срещу Османската империя, който довежда до края на Балканската война, а българското знаме, развято от български войник върху Селим джамия в утрото на 26 март преди 106 години, е символ на победата на българската армия.\n\r\nВ Пазарджик шествието ще започне от читалище \"Виделина\" в 17.30 часа и ще бъде предвождано от Представителния духов оркестър на ВВС.", "date": "2019.03.13", "title": "Шият 141-метрово българско знаме в Пазарджик "}
{"url": "https://www.dnes.bg/usa/2019/03/13/osyden-shefyt-na-kampaniiata-na-trymp-v-zatvora-za-73-meseca.404533", "text": "Федерален съдия в САЩ осъди днес бившия шеф на президентската кампания на Доналд Тръмп Пол Манафорт на 73 месеца затвор по две обвинения в заговор, произтичащи от разследването на специален прокурор Робърт Мълър за ролята на Русия в американските президентски избори през 2016 г., предаде Ройтерс.\n\n\r\nОкръжен съдия Ейми Бърман Джаксън заяви, че 30 от месеците ще текат едновременно с присъдата на Манафорт от миналата седмица по друго дело. Манафорт се извини за действията си и поиска снизходителност по време на заседанието, на което беше прочетена присъдата. \"Съжалявам за това, което съм направил и за всички действия, които ни доведоха днес тук\", каза той, цитиран от БТА.\r\nМиналата седмица федерален съдия във Вирджиния осъди политическия консултант на Републиканската партия на 47 месеца затвор - неочаквано снизходителна присъда - за данъчни и банкови измами по отделно дело, свързано с разследването на Мълър.", "date": "2019.03.13", "title": "Осъден: Шефът на кампанията на Тръмп в затвора за 73 месеца "}
{"url": "https://www.dnes.bg/stranata/2019/03/13/300-dyrveta-bezsledno-izsecheni-v-tyrnovsko.404489", "text": "Незаконна сеч на дървесина разследват служители на полицейското управление във Велико Търново, съобщи ОДМВР - Велико Търново. \nСигнали за двата случая са получени в управлението във вторник.\r\nПо данни на подателите в землището на с. Шемшево от частна горска територия са изсечени 277 немаркирани дървета, от различен вид. Вторият сигнал е за землището на с. Самоводене, от където са били отсечени 33 немаркирани дървета. \r\nПо двата случая са образувани досъдебни производства.", "date": "2019.03.13", "title": "300 дървета безследно изсечени в Търновско "}
{"url": "https://www.dnes.bg/politika/2019/03/13/borisov-v-azerbaidjan-uchastva-v-globalen-bakinski-forum.404534", "text": "Министър-председателят Бойко Борисов пристигна в Азербайджан, където ще участва в Седмия глобален бакински форум, съобщи пресслужбата на Министерския съвет.\r\nПо време на посещението си в Баку премиерът Борисов ще се срещне с президента на Азербайджан Илхам Алиев. Основна тема на разговорите ще бъде енергетиката. България разглежда Азербайджан като основен източник за диверсификация на доставките на природен газ с цел повишаване на енергийната сигурност на страната ни и в региона на Югоизточна и Централна Европа.\r\nВтората важна тема, която ще дискутират премиерът Борисов и президентът Алиев, е възможността за участие на Азербайджан в хъба \"Балкан\".\r\nОтчитайки стратегическото енергийно партньорство между двете държави, българската страна визира Азербайджан като един от източниците на газ за хъба \"Балкан\" и предлага по-тясно сътрудничество по реализацията на този проект. Миналата година стартира предпроектно проучване на проекта за изграждане на регионалния газов разпределителен център \"Балкан\", което е съфинансирано от ЕС.\r\n                    \n                    \n                По време на срещата си с президента Алиев, премиерът Борисов отново ще постави въпроса за включването на Азербайджан в газификацията на България за битови цели. Въпросът бе обсъждан в рамките на посещението на българския министър-председател в Баку през януари 2018 г.\r\nПремиерът Борисов и президентът Алиев ще обсъдят още транспортната свързаност на България и Азербайджан, възползвайки се от геостратегическото разположение на нашите страни при изграждането на транспортна инфраструктура между Европа и Азия.", "date": "2019.03.13", "title": "Борисов в Азербайджан. Участва в глобален бакински форум"}
{"url": "https://www.dnes.bg/index/2019/03/13/vodolei-bliznaci-koi-zodii-sa-nai-trudni-za-razgadavane.404514", "text": "Има няколко знаци в зодиака, които по-рядко изразяват емоциите си видимо и на другите хора им е много трудно да разберат, техните чувства и мисли. Представителите на тези знаци не позволяват на света да знае всичко, което става в ума и в душата им.\r\nНякои от тези зодии са по-уязвими и чувствителни, а маската им с безизразно лице е вид защита.\r\nЕто и кои са зодиите, които са най-трудни за разгадаване:\r\n\r\nТова е е един от най-студените и най-малко чувствителни знаци в зодиака. Хората от тази зодия са известни с това, че могат да скрият дълбоко емоциите си с безизразно лице на покер играч. Тези хора са много трудни за разгадаване и защото не реагират инстинктивно и/или бурно, а по-скоро са склонни да премислят действията и думите си, а реакциите им са обрани.\r\n                \n                \r\nПочти невъзможно е да разгадаете човек от тази зодия, защото той е умее да си слага маска за пред света. Козирозите са сериозни и сдържани. Като цяло те не обичат силните прояви на емоции и никога не реагират първосигнално. Те са много фокусирани и амбициозни хора, и са наясно, че без известна доза лицемерие, няма как да успеят в модерния свят.\r\n\r\nЗа разлика от Козирог и Водолей, Близнаците не са сдържани, но пък са двойствени.\r\n", "date": "2019.03.13", "title": "Водолей, Близнаци... Кои зодии са най-трудни за разгадаване?"}
{"url": "https://www.dnes.bg/politika/2019/03/13/gerb-dovolni-zakonyt-za-korupciiata-s-iavni-rezultati.404536", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Цели 30 години българите чакахме да започне реална борба с корупцията в държавата. Това не само не се случваше, но и тези практики процъфтяваха, особено през първите 20 години от т.нар. \"преход\". Едва през 2018 г. настъпи мига, в който се предприеха реални мерки срещу този проблем\". Това коментира в студиото на \"Денят ON AIR\" депутатът от ГЕРБ Спас Гърневски.\n\n\r\nА по-рано Националният съвет по антикорупционни политики към Министерския съвет отправи послание, че борбата с корупцията трябва да прозира от всяка дума на българските министри.\n\r\nИнституцията предлага в мотивите към законопроектите на правителството и в докладите на министрите да бъде включен раздел с мерки за противодействие на корупцията.\n                    \n                    \n                \r\nМинистрите ще трябва да гарантират писмено, че предложенията им не водят до създаване на корупционен риск. Освен това антикорупционната комисия също ще дава своята независима оценка в тази посока.\n\r\nПред  Гърневски отбеляза, че Законът за борба с корупцията и за отнемане на незаконно придобитото имущество е изключително сериозен и още през първите месеци след приемането му е дал много добри резултати.\n\r\nНационалният антикорупционен съвет препоръчва да бъдат фокусирани усилията за обучение на служителите в борба с корупцията. Както и да бъдат въведени повече кампании за нетърпимост срещу корупцията от страна на гражданите.\n\r\n ", "date": "2019.03.13", "title": "ГЕРБ доволни: Законът за корупцията  с явни резултати!"}
{"url": "https://www.dnes.bg/notifikacii/2019/03/13/gradyt-na-senkite-siurrealistichnata-distopiia-v-karakas-6-dni-bez-tok.404256", "text": "\n\r\nКогато нощта се спусне над някога оживената столица на Венецуела, вместо жужене на метрополис, Каракас е обвит в раздразнителна тишина. \n\r\n\"Усещаш дълбока тишина навсякъде около теб\", разказва Алехандро Гузман, 26-годишен адвокат и един от милионите венецуелци, които останаха на тъмно след като електрозахранването в страната буквално спря. \"Сякаш е град на сенки\", казва Алехандро.\n\r\nКато много венецуелци той е прекарал последните дни без електричество. Администрацията на президента Николас Мадуро смята, че чуждестранен саботаж е причина за безпрецедентното затъмнение, което започна в четвъртък следобед. Не след дълго цялата страна беше в тъмното - буквално и преносно.\n\n\n\n\n                \n                \r\n\"Чувствам се фрустриран и ядосан за всичко случващо се, но знаехме, че ще се случи\", обяснява Алехандро Гузман пред Guardian. По обяд в неделя неговият квартал в Каракас вече е с възстановено захранване. Не всички обаче имат този късмет.\n\r\nНеговата 80-годишна баба не живее в един от кварталите, които вече се радват на електричество. Тя е възрастна, страда от Алцхаймер и живее в един от западните квартали на венецуелската столица, които все още нямат ток. \n\r\n\"Ситуацията е критична\", обяснява внукът й. \"Тя има хора около себе си, които я обичат. Но всички на нейната възраст са в опасност при тази ситуация\", смята мъжът. \n\r\nКметът на Каракас Ерика Фариас заяви пред държавната медия в неделя, че електрозахранването е възстановено в 22 от 32 района на столицата. \n\r\nС идването на нощта светлините започват да мъждеят в града, повдигайки мракът, който от четвъртък насам рядко е бил нарушен от светлина. В страх, че токът отново може да спре, жителите започват да се запасяват с храна и вода от малкото магазини, които отварят вратите си в столицата. На много места в провинцията обаче кризата продължава. \n\r\nПоявиха се притеснения, че кризата с тока може да предизвика безредици и съответно репресии. В неделя се появи информация за безредици в поне два от 23-те района на Венецуела. \n\r\n\"Венецуела е на ръба на тотален колапс\", написа в Twitter бившия президент на Боливия Хорхе Кирога. \"След няколко часа сюрреалистичната дистопия на \"Лудия Макс\" ще се отприщи\", допълни Кирога. \n\r\nМадуро, който се е появил публично само веднъж от началото на кризата с тока се опита да увери гражданите, че правителството държи ситуацията под контрол. \n\r\n\"Полагаме огромни усилия да възстановим подаването в следващите часове\", написа наследникът на Уго Чавес в Twitter. \n\r\nПред митинг на подкрепящи президента венецуелци Мадуро заяви, че кризата е резултат на подкрепяна от Белия дом \"електрическа война\", която цели да го свали от власт и той да бъде заменен от американска пионка. \n\r\nОт другата страна, Хуан Гуайдо, самопровъзгласилият се венецуелски президент, който има на своя страна подкрепата на международната общност, критикува лявото правителство, че не успява да възстанови електрозахранването и предупреди, че предстоят \"трудни дни\", когато стане ясен целия мащаб на кризата. \n\r\n\"16 щата са все още напълно в тъмнина. Трябва да се справим с тази катастрофа сега\", заяви Гуайдо. \n\r\nХуан Гуайдо призова народа на Венецуела да излезе на протести и свика извънредна сесия на опозиционния парламент за понеделник, когато се закани да обяви извънредна ситуация в страната. Пред репортери той описа ситуацията в страната като сцена от \"научнофантастичен филм\". \n\r\nБолниците в страната вече са в кризисно положение, а без ток има и притеснения за терминално болните пациенти, както и за новородените бебета, които трябва да бъдат настанени в интензивно отделение. По непотвърдена информация дузина новородени са починали в болница в западния град Маракаибо. Има данни и за 13 пациенти, които също са загубили живота си заради липсата на ток. \n\r\nСъпругът на Зораида Кордоба е на диализа и преди да успее да намери помощ в клиника в Каракас е прекарал 4 дни без да премине нужната процедура. \n\r\n\"Няма ток в къщата ми от четвъртък следобед. Не можем да си купим дори храна, защото банкоматите не работят\", казва Зораида, докато се реди на опашка за хранителни помощи. \n\r\nТам е и Марлене Маркес, която обяснява, че родителите й са буквално заклещени на 16-ия етаж на кооперацията си заради кризата. \n\r\n\"Те са блокирани в дома си, защото не могат да слязат и да се качат по всички тези стълби\", обяснява жената. \n\r\n\"Това спиране на тока означава, че всичко ще се развали. Пилешкото и месото във фризера ще се развалят, както и лекарствата, които трябва да стоят на студено\", обяснява жената. И допълва, че както няма ток, така няма и вода. \n\r\nПрез нощта улиците на Каракас изглеждат като от апокалиптичен филм. Без средства за комуникация хората стоят на покривите на колите си, отчаяно надявайки се да хванат сигнал. Междувременно митничарите използват фенерчетата от телефоните си, за да проверяват паспорти. \n\r\nДезире Гарсия, майка на три деца, недоволства от обясненията на Николас Мадуро, че опозицията и САЩ стоят зад кризата. \n\r\n\"Не е сериозно да се каже, че е саботаж. Всичко това е лъжа\", беснее Гарсия, която оцелява само заради парите, които нейният съпруг й изпраща от Чили. \n\r\n\"Не съм чавист, нито съм от опозицията. Просто казвам това, което виждам... Няма светлина, защото не си вършат работата, не поддържат нещата\", категорична е венецуелката. \n\r\nАлехандро Гузман е съгласен, че кризата с електричеството, е можело да бъде предотвратена и е до голяма част причинена от некомпетентността на правителството и от корупция. И е сигурен в едно - липсата на ток ще предизвика още повече протести.", "date": "2019.03.13", "title": "Градът на сенките: Сюрреалистичната дистопия в Каракас, 6 дни без ток"}
{"url": "https://www.dnes.bg/index/2019/03/13/devet-fakta-za-turskoto-kafe-koito-moje-bi-ne-znaete.404474", "text": "Датиращо още от 15 век, турското кафе е нещо повече от чаша напитка за турците. То е символ на приятелство, средство за предсказване на бъдещето и извинение за бъбрене. Една чаша кафе се помни четирийсет години, гласи стара турска сентенция.\n\r\nСледват девет интересни факта за турското кафе, които вероятно не знаете, подбрани от \"Хюриет дейли нюз\".\n\r\nОткрито е за първи път в района Кафа на Етиопия и по-късно се разпространява до Йемен през 15 век. От Йемен кафето достига до Истанбул, а от там до Европа. Накратко, би могло да се каже, че европейците са научили за кафето от османците. Нещо повече, първото кафене, регистрирано в световната история, е било отворено в истанбулския квартал Тахтакале.\n                \n                \r\n\n\r\nЗа да се направи турско кафе, ви трябват фино смлени кафени зърна, студена вода, захар, чието количество зависи от предпочитанията, и специален съд за кафе, наречен джезве. Джезвето е малък съд с дълга дръжка, обикновено изработен от месинг или мед, използван специално за приготвянето на турско кафе. Кафето се приготвя на бавен огън, за да се образува обилно количество пяна. Този метод на приготвяне и кипване е бил открит през османския период, което прави кафето уникално за тези земи.\n\r\n\n\r\nОт гледна точка на културните традиции на турско кафе без пяна не се гледа с добро око, по редица причини е желателно да я има, когато човек пие чаша кафе. Всъщност е напълно възможно да чуете някого да поръчва хубав, богат слой пяна, поръчвайки си турско кафе. И нещо по-важно, пяната помага на кафето да се запази топло за дълго време.\n\r\n\n\r\nЗа гостоприемните турци гостите са важни. Да се види кое те пият първо е учтив начин за домакина да разбере дали са гладни или не. Ако гостът посегне първо към водата, това значи, че е гладен и домакинът приготвя ястие. Второ, водата помага за прочистване на небцето на човек, преди или след като е консумирал кафе. Трето, през османския период тя е помагала да се разбере дали кафето, сервирано на султана, е отровно. Всички ястия, приготвяни за султана, са били опитвани от \"чешниджибашъ\", служител в двореца, имащ за задача да опитва храната на султана за отрова. Тъй като кафето се приготвя за един човек, султанът трябва сам да го тества, като излее в него малко вода. Ако се образуват балончета при изливането на водата, това означава, че то съдържа отрова.\n\r\nУтайката, която остава в малката чашка за турско кафе, се използва за предсказване на бъдещето. Когато кафето се изпие, чашката се покрива с чинийката. После човек си пожелава нещо и обръща чашката наопаки, така че утайката от кафените зърна да образува форми. След като чашата изстине, очертанията се тълкуват. В Турция има приложения за смартфони, при които човек може да изпрати снимка на утайката, а истински предсказатели да изтълкуват какво означават формите по чашата.\n\r\n\n\r\nКафето е в центъра и на друга турска традиция - когато бъдещият младоженец идва със семейството си да иска ръката на булката от баща й и му се поднася солено турско кафе. Преди десетилетия традицията е била такава, че ако момичето не иска да се ожени за младежа, то е слагало много сол в неговото кафе, давайки знак, че отказва предложението. С годините обаче, когато предварително договорените бракове намаляват с бързи темпове, \n\r\nСервирано с локум\n\r\nДруга стара традиция е да научиш учтиво дали гостът е бил удовлетворен, е като сервираш локум заедно с кафето. Ако гостът е доволен от домакина, той изяжда локума. Макар тази традиция да е вече поизбледняла, в днешно време турското кафе може да се сервира и с други сладки изкушения освен локум, като например шоколад.\n\r\nТурското кафе има много ползи за здравето. То балансира нивото на холестерол в кръвта, намалява риска от рак и \n\r\nЗащитено е от ЮНЕСКО\n\r\nС уникалната си система на запарване и приготвяне традиционното турско кафе бе включено в списъка на нематериалното културно наследство на човечеството през 2013 г.\r\n \r\n/БТА/\r\n ", "date": "2019.03.13", "title": "Девет факта за турското кафе, които може би не знаете"}
{"url": "https://www.dnes.bg/obshtestvo/2019/03/13/angel-bonchev-za-deloto-sys-sina-si-i-5-otvlichaniia-sa-malko.404517", "text": "Бизнесменът Ангел Бончев спечели делото със сина си, въпреки че решението подлежи на обжалване. \"Имал съм много тежки моменти в живота си, но това, което ми се случи сега, няма коментар. И 5 отвличания са малко\", коментира бизнесменът Ангел Бончев минути след като бе оправдан по обвинение, че е насочил пистолет срещу сина си Бончо и се е заканил да го убие на 25 октомври 2017 г.\r\nРешението бе взето на  12 март. \"За първи път ми се случва делото да се реши от заседателите, и то справедливо\", отсече и адвоката на бизнесмена.\r\nБончев 4-5 часа преди финала на делото за първи път говори в съда за скандала в хидропарк \"Казичене\", съобщава .\n\n\r\n                    \n                    \n                Там с Бончо отишли негов приятел и бившата му жена, които държали кучкарник. Но имало предписание от общината той да бъде премахнат. Двамата със сина си си разменили обиди. По думите на Бончев, младежите били тези, които са нахлули в имота му.Техните твърдения са, че той е посрещнал Диана Русева с обиди и Бончо отишъл да я защити.\r\n\"Не съм насочвал пистолета\", категоричен бе Бончев. Според него, синът му посегнал да го ритне и да вземе оръжието, което било в горния джоб на якето. \"Преместих го до хълбока, предпазих го от вземане\", обясни бившият президент на \"Литекс\".\r\nБончо е негов син от първия му брак. Израсъл е с майка си Таня. Вторият му син е с 9 г. по-малък и е от брака му с Камелия Аврамова, която бе отвлечена от \"Наглите\" на 10 юли 2008 г., когато отива да предаде 395 хиляди евро откуп за съпруга си. Освободена след 68 дни, жената се разболя от рак и почина през 2012 г.\r\nОтношенията между Ангел и Бончо се развалят след инцидента. Бизнесменът имал договор да стопанисва 10 г. базата в Казичене, но дал пълномощно на Бончо, докато той търсел лечение за жена си в Турция и бил зает по делото с \"Наглите\".\r\nБончев няма обяснение защо големият му син се е настроил срещу него. Отдава това на влиянието на негов приятел, който е следствен за дрога. Двамата са сред свидетелите на прокуратурата. Тя твърди, че при скандала, Бончев е зареди пистолет и е казал на сина си: \"Ще те гръмна като куче\".\r\nСпоред показанията на Бончев, той сам е повикал охраната с паникбутон. Дошли са двама слушители на СОТ и са се намесили. Единият избутал Бончо към бариерата, тъй като бил агресивен. Другият попитал Бончев дали има оръжие и той доброволно го дал. Камерите в базата не са заснели случката.\r\nРешението на съда подлежи на обжалване, а мотивите за него вероятно ще се готови до месец. Прокурорът Тодор Куюмджиев заяви, че ще внесе протест.", "date": "2019.03.13", "title": "Ангел Бончев за делото със сина си: И 5 отвличания са малко!"}
{"url": "https://www.dnes.bg/health/2019/03/13/migrenata-predizvikva-risk-ot-sindrom-na-suhoto-oko.404509", "text": "Хората, които имат пристъпи на мигрена, са с увеличен риск от синдром на  сухото око, сочат резултатите от изследване, цитирани от ЮПИ. Това се  отнася най-вече за възрастните хора.\r\nДесетгодишното изследване обхванало близо 73 000 души в Северна  Каролина. След като взели предвид употребата на някои лекарства и други  фактори, авторите му заключили, че хората, които имат пристъпи на  мигрена, са с 20 на сто по-висок риск от синдром на сухото око. Връзката  изглежда се усилва най-вече сред жените с напредването на възрастта.  Пристъпите на мигрена почти удвояват риска от синдром на сухото око за  мъжете на 65 и повече години, докато за жените на същата възраст този  риск е близо 2,5 пъти по-голям, предаде БТА.\r\n                    \n                    \n                \"Страдам от мигрена от години и лекари бяха пропуснали да ми  поставят диагноза синдром на сухото око - заяви Анджела Бевълс, която е  оптометрист и ръководи клиника за очни болести в Тусон, Аризона. -  Навремето не свързвах мигрената със синдрома на сухото око, но новото  изследване ме навежда на мисълта, че между тях има връзка. Пристъпите ми  на мигрена значително намаляха през последните две години, след като  успешно се подложих на лечение на синдром на сухото око.\"\r\nИзследването не доказва, че едното причинява другото, но за  съществуването на връзка между синдрома на сухото око и мигрената се  говори от години, отбелязаха учените. Сходни възпалителни процеси на  клетъчно ниво играят ключова роля за синдрома на сухото око и мигрената. Резултатите от изследването са публикувани в JAMA Ophthalmology.", "date": "2019.03.13", "title": "Мигрената предизвиква риск от синдром на сухото око"}
{"url": "https://www.dnes.bg/notifikacii/2019/03/13/uspeh-za-bylgariia-vlado-iliev-sys-srebyren-medal-po-biatlon.404532", "text": "Българинът Владимир Илиев записа историческо постижение за българския мъжки биатлон, след като спечели сребърен медал в индивидуалната дисциплина на 20 км на световното първенство в Йостерсунд (Швеция).\r\nИлиев допусна само една грешка в четирите стрелби и завърши на 1:08.7 минута от първото място, предаде .\r\nСветовен шампион стана Арнд Пайфер (Германия), който повали всичките 20 мишени и измина трасето за 52:42.4 минути.\r\nТрети се нареди Тарей Бьо (Норвегия) на 1:09.1 минута с една грешка в стрелбата.\r\n ", "date": "2019.03.13", "title": "Успех за България: Владо Илиев със сребърен медал по биатлон"}
{"url": "https://www.dnes.bg/notifikacii/2019/03/13/boeing-kogato-evtinoto-izleze-skypo.404523", "text": "Работната пчеличка на небесата, хитът на Boeing, дълго време имаше много положителни парафрази за Boeing 737 на американския производител на самолети. Общо повече от 15 000 поръчки за серията, повече от всяка друга, са част от историята на големия успех.\r\nНо този успех е под въпрос след двете катастрофи на модифицираната версия Max. Сега Boeing може да се страхува за своя Happy End. Защото всички подобрения на ефективността и всички модернизации не можеха да скрият, че основната концепция на 737 е на повече от 50 години. \r\nВместо да разработи нещо съвсем ново за сегмента с най-голям обем на продажбите - самолетите за малък и среден обсег, компанията реши отново да преработи съществуващи модели. Това е по-евтино, новите разработки биха стрували десетки милиарди. Времето също притиска, след като Airbus представи своя A320neo - горивоефективен модел. А с новите технологии старите самолети наистина биха могли да се подобрят.\r\nВъпреки това повишаването на ефективността има обратната страна. И въпреки че причините за инцидентите все още не са установени, то едно е безспорно: въздухоплавателните средства стават все по-сложни. Но каква полза от съвременната технология, ако тя не може да бъде контролирана от хората?\r\n", "date": "2019.03.13", "title": "Boeing: Когато евтиното излезе скъпо "}
{"url": "https://www.dnes.bg/zvezdi/2019/03/13/godina-sled-katastrofata-kristin-za-trudnostite-i-viarata.404511", "text": "„Днес става една година от инцидента. Най-тежката година за мен и за близките ми. През тази една година научих много, но най-вече, че да обичаш себе си и Господ и да не спираш да вярваш, това те прави човек. Господ дава трудности, за да може да оценим хубавото и най-малкото в живота, да докажем вярата си в Бог“. Това написа Кристин Илиева във Facebook по повод катастрофата, която претърпя на 12 март 2018-а заедно с приятелката си Дивна. \r\nМоделът сподели с последователите си, че нито в един момент не е спирала да вярва, че ще се оправи. По думите ѝ, това е станало, защото се научила да прощава и да бъде по-борбена и търпелива след инцидента.\r\n \r\n„Много, много неща се промениха в мен, само и единствено към добро. За всяко едно нещо в живота си има цел, било то лошо или добро. Недейте да чакате нещо да ви бъде отнето, за да го оцените чак тогава. Бъдете благодарни за всеки ден. Аз все още се възстановявам и се боря всеки ден, но съм горда със себе си докъде стигнах и през какво минах. Винаги ще има и добри и лоши дни, но сами избирате как да живеете живота си“, продължава изповедта на Кристин.\r\n \r\nМомичето, което в момента събира средства за лечение, благодари на своето семейство и приятелите за подкрепата. Въпреки че вече е на крака, тя трябва да претърпи още няколко операции, за да може да ходи нормално.\r\n \r\n„Будя се и избирам да бъда щастлива. А това препятствие ще го превърна в едно приключение“, казва Кристин.\r\n \r\nМеждувременно певицата Дивна, която предизвика катастрофата, подготвя благотворителен концерт, за да помогне на Илиева за възстановяването.\r\n\r\n", "date": "2019.03.13", "title": "Година след катастрофата: Кристин за трудностите и вярата"}
{"url": "https://www.dnes.bg/sofia/2019/03/13/ndk-svetva-v-zeleno-za-denia-na-sveti-patrik.404515", "text": "Емблематичният ирландски празник \"Свети Патрик\", ще бъде отбелязан в България с осветяването на знакови сгради в зелено, редица културни събития и визитата на ирландския министър Шон Кани, съобщава Посолството на Ирландия. \n\n\r\nНа 17 март Ирландия отбелязва своя празник, \"Деня на Св. Патрик\" – единственият национален празник, честван и в толкова много други страни по света. Тази година, в чест на засилващото се партньорство между Ирландия и България, посолството на Ирландия организира редица събития, чрез които България се включва в глобалните празненства за \"Деня на Св. Патрик\". \n\r\nПосланикът на Ирландия Майкъл Форбс каза: \"Денят на \"Св. Патрик\" е възможност заедно да почетем не само богатите ирландски традиции, но и връзката с приятелите ни по света, нашата обща история и цели. Затова тазгодишните тържества са посветени на силната ирландска връзка с ЕС, като ирландски министри ще посетят всички 27 европейски столици.\"\n                    \n                    \n                \r\nТой добави още: \"Радвам се да приветствам ирландския министър на общинското развитие, природните ресурси и развитието на цифровите технологии Шон Кани, който идва в България специално за Деня на Св. Патрик. Неговото присъствия е част от стратегията ни да насърчим директния контакт между нашите две държави. Въпреки че Ирландия и България са разположени в различни краища на ЕС, ние сме много близки от гледна точка на нашата история и непоколебимия ни човешки дух.\"\n\r\nВ чест на \"Деня на Св. Патрик\", Националния дворец на културата (НДК) и Националната библиотека „Св. Св. Кирил и Методии“ ще бъдат осветени в зелено. Така те ще се включат в глобалната инициатива на Ирландия Global Greening, която свързва над 250 сгради и забележителности в големите градове по света, като Колизеума в Рим, Наклонената кула в Пиза, Ниагарския водопад, Операта в Сидни, Емпайър стейт билдинг в Ню Йорк, Музеят на цикладското изкуство в Атина, както и много други. \n\r\nНДК ще бъде осветен в зелено във вечерта на празника, 17 март, неделя. Фасадата на Националната библиотека пък ще бъде осветена във вечерите на 17 и 18 март, неделя и понеделник. Сградата, в която се намира Посолство на Ирландия, Платинум Бизнес Център (ул. „Бачо Киро“ 26-30), също ще бъде осветена в зелено във вечерта на 18 март, понеделник. \r\nСпециалният гост министър Шон Кани ще присъства на озаряването в зелено на НДК в неделя, малко след 19:00 ч. По време на престоя си в България на 17 и 18 март министърът ще проведе срещи и с български политици, както и с членове на ирландската общност в България. \n\r\nОсвен осветяването на сгради в зелено, посолството спонсорира и редица културни събития. Известната ирландска писателка Ейлиш ни Гуивна ще посети България в дните преди Деня на Св. Патрик, за да представи книгата \"Литературен обяд и други разкази\" – сборник с текстове, преведени на български за първи път и събрани заедно специално за българските читатели. \n\r\nНи Гуивна ще разговаря със студенти и лектори във Великотърновския университет \"Св. Св. Кирил и Методий\" относно съвременната ирландска литература на 13 март, сряда, от 16:00 ч. На 14 март, четвъртък, ни Гуивна ще води специалната \"Вечер на ирландската литература\" в Литературен клуб \"Перото\" на НДК, София, от 18:30 ч. Най-новите преводи на ирландска литература на български ще бъдат представени там, също включени и в последния брой на \"Литературен вестник\". \n\r\nОфициалното представяне на \"Литературен обяд и други разкази\" на Ейлиш ни Гуивна, издадена от ICU, пък ще се състои на 15 март, петък, в Столична библиотека, от 18:00 ч.", "date": "2019.03.13", "title": "НДК светва в зелено за деня на \"Свети Патрик\" "}
{"url": "https://www.dnes.bg/notifikacii/2019/03/13/strelba-v-uchilishte-v-braziliia-pone-10-jertvi.404531", "text": "Най-малко 10 души бяха убити в стрелба в училище в градчето Сузано в покрайнините на бразилския град Сао Пауло, предадоха световните агенции.\r\nДвама маскирани тийнейджъри влезли в училището сутринта местно време и открили огън безразборно. След като убили 10 души, сред които най-малко петима ученици и ранили 17 души, двамата нападатели се самоубили.\r\nМалко преди това нападение е имало стрелба на около 500 метра от училището, но все още не е ясно дали нападателите са били същите, предаде БТА.\r\nОколо 1000 деца е имало в училището в момента на нападението.Стрелбите в училищата са рядкост в Бразилия, въпреки че там престъпността е голяма. Последната стрелба в училище беше през 2011 г., когато 12 деца бяха убити от бивш съученик в училище в Рио де Жайнеро. Засега не е ясно дали двамата нападатели днес са били бивши ученици в училището.", "date": "2019.03.13", "title": "Стрелба в училище в Бразилия: Поне 10 жертви!"}
{"url": "https://www.dnes.bg/stranata/2019/03/13/poveche-oblaci-utre-na-mesta-i-kratyk-dyjd.404527", "text": "През нощта ще има разкъсана средна и висока облачност. Минималните температури ще са между минус 2 и 3 градуса.\r\nУтре облачността ще се вплътнява и през по-голямата част от деня  ще бъде предимно облачно. След обяд на много места в западната половина от страната ще превали краткотраен дъжд, според прогнозата за времето на НИМХ-БАН.\r\nВ Източна България ще духа умерен югозападен вятър, в Западна и Централна Северна вятърът ще е от запад - предимно слаб. Максималните температури ще са между 7 и 12 градуса.\r\nНад планините ще е предимно облачно. В масивите от Западна и Централна България ще има валежи от сняг, под 1200 метра - от дъжд. Ще духа умерен, по билата - до силен вятър от запад. Максималната температура на 1200 метра ще бъде около 1 градус, на 2000 метра - около минус 4 градуса.\r\n                    \n                    \n                По Черноморието ще бъде предимно облачно, но ще е без валежи. Ще духа умерен югоизточен вятър. Максималните температури ще са от 7 до 10 градуса. Температурата на морската вода ще е 7-9 градуса. Вълнението на морето ще бъде 2-3 бала.\r\nАтмосферното налягане ще се понижи и ще е по-ниско от средното за месеца. (БТА)\r\n ", "date": "2019.03.13", "title": "Повече облаци утре, на места - и кратък дъжд"}
{"url": "https://www.dnes.bg/notifikacii/2019/03/13/venecuela-kak-shte-obiasnish-na-edno-dete-che-niama-voda.404394", "text": "След като петдневното спиране на тока във Венецуела остави домовете без вода, Лилибет Техедор се озова вчера в ситуация да търси вода на последното място, на което е очаквала - канализационна тръба в Каракас, изливаща отпадни води в река.\n\r\nДвайсет и осем годишната Техедор заедно с още десетки хора, стекли се на брега на река Гуайре, която се извива в подножието на стръмен пролом край главната магистрала на Каракас, беше дошла, за да напълни 15-литров пластмасов бидон.\n\r\nЗа разлика от нечистите води на река Гуайре, от които се носеше зловоние, водата от тръбата поне беше чиста. Тези, които се бяха събрали да си налеят от нея, казаха, че тя е изпусната от местните власти от водохранилищата.\n                \n                \r\nТе добавиха обаче, че водата е минала по нехигиенични тръби и затова може да се използва само за почистване на тоалетни и миене на подове.\n\r\n\"Дори не бях виждала досега такова нещо. Ужасно е, ужасно\", каза Техедор, готвейки се да закара бидона до дома си в квартал \"Сан Агустин\" с малка ръчна количка.\n\n\n\r\nТехедор, която работи в магазин за компютърна техника, има двегодишна дъщеря и се грижи за две племенници.\n\r\n\"Най-засегнати са децата, защото как ще кажеш на едно дете, че няма вода?\", пита тя.\n\r\nЛипсата на вода се превърна в един от най-мъчителните странични ефекти от повсеместното спиране на тока, за което правителството на президента Николас Мадуро каза, че е виновен извършен с подкрепата на САЩ саботаж, а според критиците на президента то е последица от корупция и некомпетентност, пише Ройтерс.\n\r\nСпирането на тока влоши положението в страна, която и без това се бори с хиперинфлационен икономически колапс, предизвикал масова миграция и превърнал някога основни стоки като царевично брашно и тоалетна хартия в недостъпен лукс за повечето хора.\n\r\nСлед пет дни без електричество за помпените станции за вода венецуелците от работнически квартали до скъпи многоетажни жилищни сгради недоволстват, че могат все по-рядко да се изкъпят, че чиниите им стоят неизмити и че от тоалетните им се разнася зловоние.\n\r\nКаракас се нуждае от 20 000 литра вода в секунда от околните водни басейни, за да може да поддържа услугата, каза Хосе де Виана, инженер, който през 90-те години е бил шеф на общинската служба за ВиК на Каракас.\n\r\nМиналата седмица това количество паднало на около 13 000 л, а след спирането на тока в четвъртък подаването напълно било прекратено, заяви той.\n\r\nМного хора се опасяват, че може да тръгнат болести. Липсата на вода се съчетава с невъзможността да се купува сапун поради високи цени и хроничен недостиг.\n\r\nВчера под ръководството на опозиционния лидер Хуан Гуайдо, който през януари се позова на конституцията, за да поеме временно управлението като президент, след като обяви преизбирането на Мадуро за манипулация, парламентът обяви \"състояние на тревога\" заради проблемите с електричеството.\n\r\nМадуро е изправен пред безпрецедентна политическа криза, а САЩ, които подкрепят Гуайдо, наложиха тежки санкции срещу петролния сектор, имащи за цел да пресушат източниците на чужда валута за правителството.\n\r\nМалко по-нагоре по пътя от мястото, където стоеше Техедор, стотици гневни жители вчера бяха блокирали магистралата с искане местните власти да докарат 20 000-литрова цистерна, за да снабдят с вода квартал \"Ла Чарнека\".\n\r\n\"Убиват ни с глад и жажда\", каза 52-годишната Гладис Мартинес, домакиня, която се включила в демонстрацията, блокираща едното платно на магистралата и наложила на мястото да пристигнат десетки полицаи и бойци от Националната гвардия.\n\r\nПри коритото на реката деца и юноши придружаваха своите родители, за да помогнат в пренасянето на водата. Когато две деца започнаха да газят в канализацията, жена ги предупреди: \"Тази вода е мръсна! Не си играйте в нея, защото няма лекарства, запомнете!\"\n\r\nКамионите цистерни с вода, които са честа гледка в Каракас, все повече срещат трудности да зареждат, защото държавните водохранилища са на привършване.\n\r\nНа северния край на Каракас, там, където започва националният парк Ел Авила, стотици хора се бяха подредили, за да си напълнят вода от планинските ручеи.\n\r\nЛипсата на вода, както и спиранията на тока, се превърнаха в сериозна грижа за болниците - които от години страдат от недостиг на оборудване и материали.\n\r\nПетдесет и осем годишният охранител Хосе Велес, който е дошъл на река Гуайре, за да си напълни вода, каза, че спирането на тока е направило живота непоносим и си пожела политиците в страната да постигнат съгласие как да бъде урегулирана ситуацията.\n\r\n\"Не се интересувам от тези политици, между тях никога няма съгласие за нищо\", заяви той. \"Искам отново да имам нормален живот\", добави Велес.\r\n/БТА/", "date": "2019.03.13", "title": "Венецуела: Как ще обясниш на едно дете, че няма вода?"}
{"url": "https://www.dnes.bg/cars/2019/03/13/shte-dade-li-porsche-nov-jivot-na-legendata-917.404468", "text": "Porsche изненада феновете на марката със снимка на нов концептуален  модел, създаден за да почете легендата от Льо Ман 917. Появата му не е  случайна – през 2019 се навършват 50 години от дебюта на 917-001 на  салона в Женева.\r\nКонцептът ще бъде изложен в музея на Porsche, а украсата му напомня за първата победа на марката в \"24 часа на Льо Ман\" през 1970 година – прототипът е със същия състезателен номер като победоносния 917, както и в същите цветове. От Porsche уточниха, че концептът, който повтаря формите на 917, е създаден от \"малък екип дизайнери и инженери\" и допълниха, че колата ще остане концептуална студия.\r\nЗа да отбележи 50-ата годишнина на 917, Porsche ще изложи 10 такива болида в музея си, заедно със споменатия 001 и концепта. При създаването на 917 в края на 60-те години всеки един такъв автомобил е струвал 140 000 германски марки, което се е равнявало на цената на десет Porsche 911 от актуалното тогава поколение на модела.\r\n                    \n                    \n                Естествено, цената на всички 917, които са общо 59 коли във всички модификации на прототипа, не е покрила парите, вложени в създаването на автомобила, изграден на базата на успешния му предшественик 908.\r\n", "date": "2019.03.13", "title": "Ще даде ли Porsche нов живот на легендата 917?"}
{"url": "https://www.dnes.bg/usa/2019/03/13/a-ako-trymp-otkaje-da-napusne-posta-shte-byde-li-izpolzvana-sila.404274", "text": "Някъде в седмия час на своите показания пред Конгреса миналата седмица бившият адвокат на Доналд Тръмп - Майкъл Коен, отправи много сериозно предупреждение за бъдещето на американската демокрация, ако президентът не получи онова, което иска на изборите през 2020 г.\n\r\nПри президентството на Тръмп мнозина дебатират дали той може да бъде импийчнат (отстранен от поста) в първия му мандат, но Коен се безпокои за друго. Той се притеснява, че прочутият бизнесмен, оказал се президент, с поведение на безцеремонен гост у дома и с достъп до ядрените кодове, може просто да откаже да си тръгне и да предаде ключовете от Белия дом, дори и да не бъде преизбран, пише Кларк Миндок, в. \"Индипендънт\".\n                    \n                    \n                \r\n\"Въз основа на опита от работата ми за г-н Тръмп аз се страхувам, че ако той изгуби изборите през 2020, няма да има мирно предаване на властта\", каза Коен.\n\r\nТези негови думи предизвикаха почти същата реакция в залата, както и по-късно, в пародийното шоу \"Събота вечер на живо\" по повод показанията на Коен, в които той нарече Тръмп \"расист\". Тоест, практически никаква.\n\r\nВсе пак заслужава внимание, че Коен поставя въпроса какво ще се случи, ако президентът на Съединените щати откаже да напусне поста след изборна загуба. Може ли изобщо да се случи такова нещо?\n\r\nИнтервюирани експерти при подготовка на тази статия посочиха, че не съществува никакъв регламент как се постъпва при такъв сценарий. Както, може би, и самото правителство на Тръмп, САЩ биха се оказали в непозната територия. При предишни случаи в историята на Съединените щати, когато се е стигало до оспорване на президентството по някакъв начин, хладнокръвието е преобладавало в интерес на мирното предаване на властта.\n\r\nРичард Никсън, например, отстъпи пред Джон Кенеди през 1960 г. въпреки няколко обвинения за изборни измами в полза на демократите.\n\r\nВицепрезидентът Ал Гор прие решението на Върховния съд, че Джордж Буш е спечелил президентските избори през 2000 г. въпреки сериозните въпросителни за честността на резултатите във Флорида.\n\r\nПол Куърк, професор по политология в Университета на Британска Колумбия, признава, че не е мислил много по такъв казус предвид крайно слабата му вероятност, но добавя, че до такъв спор най-вероятно би могло да се стигне в периода между изборния ден и януари, когато президентите полагат клетва.\n\r\n\"Ако Тръмп прецени изборите за нелегитимни и реши да упорства и да не се оттегля от поста, той би могъл да се опита - не зная дали изобщо би могъл - да арестува своя опонент и да му попречи да се настани в Белия дом, или пък просто ще каже на 21 януари \"Няма да напусна\", казва Куърк.\n\r\n\"В някакъв момент ще възникне въпросът: на чии заповеди се подчиняват правоналагащите органи? Защото в крайна сметка нещата ще опрат до използване на сила в една или друга посока\", добавя той.\n\r\nАмериканската конституция не казва нищо по въпроса как един президент трябва да бъде отстранен, ако загуби изборите и откаже да сдаде властта на своя опонент. Затова е трудно да се спекулира дали някой би имал желанието да изпрати ФБР или \"морските тюлени\" (командосите за специални операции - б.р.), които да щурмуват Западното крило (на Белия дом) и да арестуват неотдавна победения (на изборите) Доналд Тръмп.\n\r\nДжошуа Сендмън, професор по политология в Университета \"Ню Хейвън\", казва, че не смята, че Тръмп изобщо ще откаже да се оттегли след избори, защото това би разрушило легитимността на президента. Все пак той предполага - както и другите експерти, цитирани тук, че силен конгресен и политически натиск ще принуди Тръмп бързо да сдаде поста.\n\r\n\"Първата защитна линия ще бъде Конгресът с натиск от неговата собствена партия, че трябва да подаде оставка или да си тръгне, - казва Сендмън. - Ако той иска да стои в Белия дом, той ще стои в Белия дом. Но пак, хипотетично, това не е необходимо. Белият дом е само символ, а не непременно седалище на властта.\"\n\r\nИ отново добавя: Всички тези предположения са по-скоро научна фантастика. Всичко е чисто хипотетично\".\n\r\nПротивно на апокалиптичното предупреждение на Майкъл Коен и на подобни твърдения на бившето президентско \"момче\" за политически поръчки Роджър Стоун, интервюираните от \"Индипендънт\" експерти изразиха съмнение дали може да се стигне до някакъв масов бунт, ако Тръмп загуби изборите през 2020 г., или ако президентският му мандат бъде прекратен след импийчмънт в Конгреса. Както при изборите през 2000 г., решение на Върховния съд в полза на неговия опонент би решило въпроса.\n\r\nПри (електорална) база на президента от около 30 на сто от населението, готово да го подкрепи, това не означава, че всички те непременно ще се надигнат, за да го задържат на поста му, ако той загуби изборите. Едва ли може да се очаква, че голяма част от американското население би се вдигнало на бунт, за да бъде продължено президентството на Тръмп, ако той загуби.\n\r\nСпоред Рос Бейкър, американски политически експерт от университета \"Рътджърс\" в Ню Джърси, най-спорна ситуация би възникнала, ако Тръмп загуби преизбиране с много малка разлика. Той си представи сценарий, при който народният вот бъде спечелен с по-малко от 1 процент в общонационален мащаб, а в избирателната колегия се получи почти патова ситуация. Така на 4 ноември 2020 г. Америка може да осъмне с писания на президента в Тwitter, че резултатите от предния ден са фалшификация и че няма начин той да не е спечелил с огромни разлики. В същото време \"Фокс нюз\" (поддържащата Тръмп телевизия - б.р.) ще дава думата един след друг на президентски симпатизанти, застъпващи неговата линия.\n\r\nАко се случи това, Бейкър си представя сценарий, при който Камарата на представителите ще реши състава на избирателната колегия въз основа на делегациите на всеки щат, който може да съвпадне или да не съвпадне в резултата от народния вот.\n\r\nНо това не решава кой би спечелил и кой би бил легитимният президент на САЩ.\n\r\n\"Това, разбира се, би била конституционна криза с най-голям магнитуд\", казва Бейкър. \r\n \r\n/БТА/\r\n ", "date": "2019.03.13", "title": "А ако Тръмп откаже да напусне поста, ще бъде ли използвана сила?"}
{"url": "https://www.dnes.bg/rusia/2019/03/13/nadenici-ot-tiulensko-meso-shte-gi-praviat-v-magadanska-oblast.404496", "text": "Завод в Магаданска област, на Охотско море, ще започне масово производство на наденици от тюленско месо за първи път в региона, предаде ДПА.\r\nНе се очаква да има проблеми с набавянето на месо от тюлен, тъй като в местните води според оценки има 50 000 тюлена, посочи регионалната администрация в съобщение със снимка на продукта.\r\nТюленовото месо не само е вкусно, но и здравословно. Нискокалорично е и съдържа голямо количество полезни вещества, които укрепват тялото, се допълва в съобщението.\r\nЦелта на производството е да разнообрази местната рибарска индустрия и да рекламира традиционния опит и натрупаните познания, се допълва в изявлението.\r\nБизнесът планира да произвежда дрехи от тюленова кожа и лекарства от животното. \r\n\r\n ", "date": "2019.03.13", "title": "Наденици от тюленско месо? Ще ги правят в Магаданска област"}
{"url": "https://www.dnes.bg/sofia/2019/03/13/sofiia-nito-dobyr-nito-losh-grad-klasaciia-ia-naredi-v-sredata.404503", "text": "Международната консултантска компания Mercer публикува традиционната си годишна класация за най-добрите за живеене градове в света.\n\r\nСпоред нея градовете в Европа продължават да оглавяват  класацията. \n\r\nЗа десета поредна година класацията на първо място е австрийската столица Виена, следвана от Цюрих и Ванкувър, Канада.\n\r\nНашата столица София е на 116-о място от общо 231 града. Непосредствено преди София е парагвайската столица Асунсион, а след нея – Рабат, Мароко.\n\r\nОт Източна Европа най-напред в класацията е Прага – на 69-о място, Будапеща е на 76-о, а Братислава – на 80-о и веднага след това – Вилнюс и Варшава.\n\r\nАтина е на 89-о място, Букурещ – на 109-о, Истанбул – 130-о, Белград – 139-о.\r\nМосква е на 167-а позиция, Санкт Петербург – на 174-а.\n                    \n                    \n                \r\nТройката отзад напред затварят столиците на Ирак Багдад, на Централно-африканската република – Банги и на Йемен – Сана.\n\r\nПри съставянето на класацията са взети предвид фактори като транспортна инфраструктура, медицинско обслужване и образование, а също така социално-културната, политическата и икономическата среда.\n\r\nПървите 10:\n\r\n1. Виена, Австрия\r\n2. Цюрих, Швейцария\r\n3. Ванкувър, Канада\r\n4. Мюнхен, Германия\r\n5. Окланд, Нова Зеландия\r\n6. Дюселдорф, Германия\r\n7. Франкфурт, Германия.\r\n8. Копенхаген, Дания\r\n9. Женева, Швейцария\r\n10. Базел, Швейцария.\r\n ", "date": "2019.03.13", "title": "София нито добър, нито лош град, класация я нареди в средата"}
{"url": "https://www.dnes.bg/temida/2019/03/13/obirdjiite-na-rojenskiia-manastir-otyrvaha-zatvora.404495", "text": "Четиримата обирджии от Роженския манастир се разминаха със затвор, след като сключиха споразумение с прокуратурата, а пловдивският районен съд го одобри.\r\nМагистратите дадоха 3 г. условно на 44-годишния адвокат от Сандански Стефан Матеев, сочен за тартор на групата, съобщава \"\". \n\n\nТой ще трябва да плати и 3000 лева глоба. Наказанието за Юксел Митев е 1 г. с изпитателен срок от три години. Същите присъди бяха постановени за другите двама участници в удара Гюлтекин и Али. При извършване на престъплението те са били в 10 и 12 клас. \r\nНа 18 септември миналата година бандата нахлула в обителта, за да търси съкровище, което според стара легенда било заровено там. Апашите завързали игумена и преровили навсякъде, но не открили имане. Задигнали вещи и нанесли щети за 2600 лева.", "date": "2019.03.13", "title": "Обирджиите на Роженския манастир отърваха затвора"}
{"url": "https://www.dnes.bg/sofia/2019/03/13/padnaliiat-kran-v-mladost-vdigal-jelezata-nad-peshehodcite.404529", "text": "Още през миналата седмица са установени нарушения на строителния обект на столичния бул. \"Филип Аврамов“ в \"Младост 3\".\r\nСледобед кран от строителната площадка се стовари на платното на оживения булевард. \n Като по чудо при инцидента нямаше пострадали хора, нито материални щети. \r\nОказа се, има подаден сигнал за нарушения на обекта още преди седмица до Столичната община.\r\n\"Тази сутрин, едното платно на улица Филип Аврамов, беше затворено, за да може огромен камион да си спре до строежа и кран да разтоварва железни арматури и греди за строежа. Освен, че бяха си сложили преграда, за да си затворят лентата, кранът преместваше всичките железа върху главите на хората, без никой да обезопасява или поне да гледа, дали минават хора по тротоара в момента. Този процес продължи повече от два часа“, алармира свидетел на случката на 7 март.", "date": "2019.03.13", "title": "Падналият кран в \"Младост\" вдигал железата над пешеходците "}
{"url": "https://www.dnes.bg/notifikacii/2019/03/13/timoshenko-gazova-princesa-zatvornichka-moje-bi-i-prezident-na-ukraina.404508", "text": "Юлия Тимошенко два пъти е била министър-председател на Украйна. Тя бе лицето на украинската революция пред света, беше хвърлена в затвора от двама президенти и стана обект на операция за дискредитиране, водена от бившия ръководител на кампанията на президента Доналд Тръмп.\n\r\nСега 58-годишната Тимошенко - известна с пламенните си реч, а някога и с плитката си, увита по селски като венец около главата - се надява да измести стария си съперник Петро Порошенко в оспорваните президентски избори на 31 март, пише Ройтерс. \n\r\nКампанията й е трудно упражнение за пазене на баланс. Тя обещава реформи и продължаване на сътрудничеството с МВФ, като същевременно се зарича да обърне тенденцията за рязко покачване на цената на газа за битово отопление, което МВФ постави като условие за нови заеми.\n                \n                \r\nЗалогът е възможността да е начело на Украйна за пет години след уличните протести на Майдана, отстранили подкрепяния от Кремъл лидер и насочили страната към прозападен курс и кървава конфронтация с Русия.\n\r\nТимошенко е популярна сред по-възрастните гласоподаватели и обещава тройно увеличаване на пенсиите, ако спечели. Но след като започна като водеща в надпреварата, тя изостава в тройното състезание с Порошенко и комика Володимир Зеленски.\n\r\nТя умее да бъде много саркастична. Нарича увеличаването на цената на газа \"геноцид\". Критиците я наричат популист. Запитана дали според нея това е честно, Тимошенко каза пред Ройтерс, че това е етикет, който й лепи \"корумпираната мафия на Порошенко\", за да я опетни.\n\r\nХората му използваха макиавелистки похвати, за да \"се борят срещу своите сериозни и влиятелни опоненти и така за мен избраха думата популизъм\", каза тя в едно от малкото интервюта, които дава за чуждестранни медии.\n\r\nМного инвеститори бяха облекчени от факта, че Порошенко се придържа към програмата на Украйна с МВФ, който подкрепи страната по време на рецесията и войната с подкрепяните от Кремъл сепаратисти в източния Донбаски регион.\n\r\nЗапитана дали деловите среди трябва да се тревожат, ако тя стане президент, Тимошенко изтъкна опита си в работата с МВФ като министър-председателка, но каза, че условията по настоящото споразумение са контрапродуктивни.\r\n\"След президентските избори бихме искали да започнем конструктивен диалог с МВФ за това как да поправим това положение, как да накараме съвместното ни сътрудничество да дава резултати, които да се усетят от икономиката на Украйна и украинските граждани\".\n\r\nЩо се отнася до обикновените хора, \"на практика целият им доход се изпарява заради прекомерните, неразумно високи цени на газа, което означава, че на хората не им остават пари да подкрепят украинската икономика\", каза тя.\n\r\nПланът й за отношенията с Русия е да се постоянства с мирните преговори в Минск, които ограничиха, но не сложиха край на кръвопролитието в Донбас. Тя призова също за по-широки преговори с участието на САЩ, Великобритания и ЕС.\n\r\n\n\r\nТимошенко стана известна като \"газовата принцеса\" заради рентабилните сделки, които сключваше като ръководителка на голяма енергийна компания през 90-те години. Тя привлече световно внимание по време на Оранжевата революция в Украйна през 2004-2005 г., която я изправи срещу приятелски настроения към Кремъл неин съперник Виктор Янукович.\n\r\nКогато накрая той стана президент, Янукович я изпрати зад решетките и с помощта на Пол Манафорт, който по-късно стана ръководител на предизборната кампания на Тръмп, през 2012 г. изготви доклад от 187 страници, който оправдаваше хвърлянето й в затвора след международни протести.\r\nВпоследствие Манафорт беше осъден в рамките на разследването на специалния прокурор Робърт Мълър за руска намеса в американските избори през 2016 г.\n\r\nДокато работеше като консултант на Партията на регионите на Янукович, Манафорт е използвал офшорни сметки, за да плати тайно 4 милиона долара за доклада за Тимошенко, се казва в обвинителния акт срещу него.\n\r\nТя сравнява атаките, идващи от лагера на Порошенко, с онова време. \"Зная, че най-силната пропагандна машина е насочена сега срещу мен, както преди го направи Манафорт\", каза тя, нападайки яростно Манафорт за това, че е \"очернил доброто й име и е омаловажил дейността й\".\n\r\nМакар да говори тихо по време на интервюто за Ройтерс, публично Тимошенко шумно напада Порошенко.\n\r\nПрез февруари тя призова за подвеждането му под отговорност заради обвиненията в корупция с участието на сина на един от близките сътрудници на Порошенко, отправени от мрежа на разследващи журналисти. Всички замесени отричат да са извършили нещо нередно.\n\r\nТимошенко каза, че това е само върхът на айсберга и ще изправи Порошенко пред съда, ако бъде избрана.\n\r\n\"Под повърхността има корупционна пирамида, която бързо бе изградена за последните пет години\", каза тя. \"Смятаме, че ще спечелим президентската кампания и че президентът и неговото престъпно корумпирано обкръжение ще бъдат изправени пред съда\", каза тя.\n\r\nСамата Тимошенко беше обект на разследване на същата журналистическа мрежа - bihus.info, която установи, че нейната партия е укрила истинските източници на даренията за предизборната кампания. Тимошенко призна, че партията й е прикрила бизнес дарения, представяйки ги като получени от обикновени гласоподаватели, но каза, че това се налагало, за да бъдат защитени тези фирми от отмъстителни разследвания на властите.\n\r\n\n\r\nПочитателка на Маргарет Тачър, Тимошенко пази подписан екземпляр на книгата със спомените на британската министър-председателка в кабинета си. \n\r\nТова е третият опит на Тимошенко да стане президент, след като загуби от Янукович през 2010 г. и от Порошенко през 2014 г.\n\r\nЗапитана кого - Порошенко или Зеленски, смята този път за свой главен опонент, Тимошенко посочи Порошенко.\n\r\nНо Зеленски изплува като нов водач в надпреварата, след като обяви кандидатурата си през декември, възползвайки се от разочарованието, което някои изпитват от бавния ход на промените след Майдана.\n\r\nНа въпрос защо е паднала на трета позиция в някои проучвания и дали подкрепата за нея отслабва, тя каза: \"Няма спад\" и твърди, че все още има същия брой привърженици като преди.\n\r\n\"Просто има нов кандидат за президент - Володимир Зеленски, който никога не е бил част от политиката. Сега той получава в анкетите голяма подкрепа от хората, които са срещу статуквото, срещу цялата политическа класа\".\n\r\nПри това положение, дали дългият й опит в политиката е сила или слабост?\r\n\"Вярвам, че Украйна трябва да престане да гласува за човек, фамилно име или добре измислена реклама\", каза тя. \"За пръв път трябва да гласуваме не за личности, а за истински, сериозни, добре обосновани програми за действие. Освен нас никой днес няма такава програма\".\r\n \r\n/БТА/\r\n ", "date": "2019.03.13", "title": "Тимошенко – \"газова принцеса\", затворничка, може би и президент на Украйна"}
{"url": "https://www.dnes.bg/notifikacii/2019/03/13/sled-strelbata-v-braziliia-otkriha-i-vzrivno-ustroistvo.404535", "text": "Предмет, напомнящ на самоделно взривно устройство, е открит в сградата на училището в бразилския град Сао Пауло, където днес двама нападатели откриха стрелба, взела осем жертви. Освен куфар с жици служителите на правоохранителните органи открили и бутилки, вероятно коктейли \"Молотов\", съобщи бразилската телевизия \"Глобо\", цитирана от ТАСС.\n\r\nСградата на учебното заведение е евакуирана. Очаква се да пристигнат сапьори. На мястото на трагедията е открит револвер 38-ми калибър, с който е стреляно, както и лък, стрели и нож, също използвани от нападателите.\r\nЖертвите на нападението са осем: шест ученици и двама души от персонала на училището. Самите нападатели са се самоубили. Според правоохранителните органи в здравни заведения остават 15 ранени при трагедията.\r\nПреди това те нападнали местен предприемач и са стреляли по него три пъти. Бизнесменът е в болница в тежко състояние, уточни телевизионният канал.", "date": "2019.03.13", "title": "След стрелбата в Бразилия: Откриха и взривно устройство"}
{"url": "https://www.dnes.bg/notifikacii/2019/03/13/istoricheskite-cyrkvi-v-lalibela-zastrasheni-ot-izchezvane.404382", "text": "В мартенска сутрин в сряда отец Меконен Фатне, застанал сред своите православни етиопски енориаши, наблюдава построена преди 9 века църква, която те се опасяват, че всеки момент може да се разруши пред очите им.\n\r\nНад църквата е разпънат голям брезент, подкрепян от метална кръстовидна решетка: това е един от четирите заслона, поставени за защита на историческите църкви в град Лалибела, Северна Етиопия. Но според местните жители тези предпазни съоръжения могат всъщност да доведат до изчезването им въпреки уверенията на експертите, пише Франс прес.\n\r\n\"Ако това тук се срине, мислите ли, че от църквата би останало нещо?\", пита свещеникът, сочейки към дебелите метални греди, забити в червената почва около църквата Бет Мариам.\n                \n                \r\nТази седмица френският президент Еманюел Макрон и етиопският премиер Абий Ахмед трябва да посетят Лалибела. Местните жители се надяват тази визита да доведе до нов план, пари и експертиза за обновяване на религиозния комплекс.\n\r\nЦърквите в Лалибела, вписани в списъка на Световното културно наследство от ЮНЕСКО през 1978 г., са уникални. Издълбани в скалите, те са са разположени под земната повърхност, заобиколени от дълбоки сухи ровове. Виждат се само покривите им.\n\r\nПространството около тези необикновени места за поклонение е достъпно единствено по стълби или през тунели.\n\r\nЗащитниците на културното наследство уверяват, че заслоните, изградени през 2008 г., за да предпазват църквите при дъжд, не представляват никаква опасност. Въпреки това според жителите на Лалибела те са станали символ на немарливост, претърпяна от самите тях и от културния обект.\n\r\n\"Тук сме заради наследството\", казва Итибарек Гету, местен дякон. \"Ако го няма наследството, представете си какво ще се случи!\"\n\r\n\n\r\nИмето на Лалибела произхожда от крал Гебре Мескел Лалибела, управлявал през 13 век, и според легендата построил 11 църкви с помощта на ангели, след като Господ му заповядал да изгради \"нов Ерусалим\".\n\r\nРазположена на 680 км северно от Адис Абеба, Лалибела е популярна дестинация за чуждестранни туристи и православни етиопци. Православната религия е най-разпространената в страната.\n\r\nЦърквите, издълбани в скалата, са до 15 метра високи, изобилстващи с орнаменти и прозорци, издялани във формата на кръст, но скалният им състав ги прави уязвими на ерозия, причинена от проливни дъждове през дъждовния период.\n\r\nЗаслоните - италианско производство, които пазят някои църкви, предизвикаха гнева на местните жители, които ги смятат за грозни и мислят, че силният вятър може да ги събори.\n\r\n\"Това е като отмъщение на италианците!\", избухва Негаш Адаму, 27-годишен жител на Лалибела, имайки предвид многократните конфликти, които в миналото са противопоставяли Етиопия и нейните италиански колонизатори.\n\r\nСвещениците и вярващите се оплакват, че тежките колони, които крепят заслона, са повредили подземния параклис Света Троица, чийто покрив се пропуква под тежестта им.\n\r\nПараклисът не е отворен за посещения.\n\r\nЖителите на региона се безпокоят също за здравината на заслоните, които имат 10-годишна гаранция.\n\r\n\"Искаме трайна реставрация и премахване на заслоните\", заяви Цигиеселасие Мазгебу, енорийски свещеник на комплекса. \"Има голяма вероятност, ако падне върху безценния обект, да го разруши\".\n\r\n\n\r\nМиналата година жителите на Лалибела, облечени с ризи с надпис \"Save Lalibela\" (\"Спасете Лалибела\"), протестираха срещу състоянието на църквите, според Негаш.\n\r\nЗа Хайлу Зелекеке Волдецадик, директор на отдела за опазване на културното наследство в етиопската Служба за проучване и опазване на културното наследство, няма място за безпокойство. Той отрече да са нанесени каквито и да било щети на параклиса Света Троица и обяви, че заслоните са били проектирани да гарантират пълна безопасност и след изтичане на 10-годишната им гаранция.\n\r\n\"Няма непосредствена опасност\", заяви той пред АФП. Конструкциите са проектирани при бурен вятър да се огъват, вместо да не поддават, докато не се счупят.\n\r\nКиданемариам Волдегиоргис, археолог, израснал в Лалибела, отдаде спора на липсата на обсъждане с жителите на града, което подхрани подозренията. \"Това, което вършат, не е ясно, не е прозрачно\", казва той.\n\r\nСпоред Хайлу, Аби и Макрон ще подпишат споразумение за поддържане на временни заслони и наемане на учени, на които ще бъде възложено да изследват възможността за реставриране на повредените църкви.\n\r\nТова би проправило пътя за замяна на заслоните с по-леки конструкции, които могат да са отворени или затворени в зависимост от метеорологичните условия, докато се извършват ремонтите.\r\n \r\n/БТА/", "date": "2019.03.13", "title": "Историческите църкви в Лалибела застрашени от изчезване"}
{"url": "https://www.dnes.bg/business/2019/03/13/kak-moje-da-se-vyzstanovi-petrolnata-industriia-vyv-venecuela.404506", "text": "Опозиционният лидер на Венецуела Хуан Гуайдо е твърдо решен да привлече в страната чуждестранни инвеститори. Той планира да позволи на чуждестранни компании да добиват петрол, без да си сътрудничат с държавно дружество, което е в сериозен контраст с досегашната политика на президента Николас Мадуро и предшественика му Уго Чавес, пише Bloomberg.\r\nВ момента южноамериканската страна се намира в тежка икономическа, политическа и социална криза, като петролните полета в страната бяха почти изоставени, което доведе до сериозен спад във венецуелската петролна индустрия.\r\nТрябва да отворим петролната индустрия за частни инвестиции без участието на държавна петролна компания, коментира директорът на Центъра за международно развитие Рикардо Хаусман.\r\n                    \n                    \n                Държавната компания Petroleos de Venezuela е пречка за възстановяването на сектора, обяснява Хаусман. Чуждестранни играчи като американската енергийна компания Chevron няма да бъдат наказвани за сътрудничеството си с настоящия режим, допълва Хаусман.\r\nРаботещите извън страната инженери и техници ще са изключително важни за възстановяването на страната, твърди посланикът на Венецуела в САЩ Карлос Вечио.\r\nНе е имало инвестиции от дълго време. Ситуацията е изключително тежка, коментира вицепрезидентът на компанията за услуги в петролния сектор Schlumberger Ашок Белани.\r\n", "date": "2019.03.13", "title": "Как може да се възстанови петролната индустрия във Венецуела?"}
{"url": "https://www.dnes.bg/obshtestvo/2019/03/13/dyrjavata-se-zae-da-bori-problema-s-bezdomnite-kucheta.404502", "text": "Правителството прие Национална програма за овладяване популацията на безстопанствените кучета на територията на България.\n\r\nДосегашната практика за прилагане на общински програми за овладяване на популацията от безстопанствените кучета не постигна задоволителни резултати, посочват от МС.\r\nЗатова се налага въвеждането на цялостен дългосрочен подход на национално ниво, който следва да бъде включен в местните дейности на общините на територията на цялата страна.\n\r\nВ Програмата е заложено извършване на преброяване на безстопанствените кучета на територията на цялата страна по общини.\r\nЖивотните ще бъдат залавяни и транспортирани до ветеринарна амбулатория и обратно до мястото на залавяне след извършване на определени ветеринарномедицински дейности като кастрация, маркиране, обезпаразитяване, ваксинация срещу бяс и издаване на паспорт.\r\n                    \n                    \n                Ще бъдат организирани информационни кампании за запознаване на обществеността с основните аспекти на проблема и възможностите за неговото решаване.\n\r\n ", "date": "2019.03.13", "title": "Държавата се зае да бори проблема с бездомните кучета "}
{"url": "https://www.dnes.bg/akoshtete-vqrvaite/2019/03/13/kendyl-djenyr-si-vze-zmiia-za-domashen-liubimec.404377", "text": "Кендъл Дженър се е сдобила с нов домашен любимец - змия. \r\nМоделът публикува клип в Instagram Stories, на който животното се вижда. Змията се е увила около ръката на Кендъл, а звездата е написала: \"Моят син\". После се появи и клип, на който пък се забелязва, че змията се е увила около косата на манекенката.\r\nКендъл не е единствената знаменитост, която е фенка на влечугите. Миналага година друг модел - Стела Максуел, сподели, че ѝ е бил направен масаж от две змии и това е било едно от най-невероятните преживявания за нея. Така тя успяла да се докосне до своята \"дива природа\".\r\n\r\n", "date": "2019.03.13", "title": "Кендъл Дженър си взе змия за домашен любимец"}
{"url": "https://www.dnes.bg/notifikacii/2019/03/13/zadyrjaha-myj-ubil-3-bezdomni-kucheta.404481", "text": "Мъж е задържан за 24 часа, защото е убил три бездомни кучета, съобщиха от ОД на МВР- Монтана.\r\nВчера около 11.45 часа в сграда в промишлената зона на Берковица, при кантара на бившето ТКЗС, са намерени убити 3 бездомни кучета. Местопроизшествието е посетено от дежурна оперативна група, извършен е оглед и е образувано досъдебно производство.\r\nПри извършения оглед е намерена и дървена дъска със следи от кръв по нея, с която са убити животните. При разследването полицаите установили извършителя – 58-годишен жител на града, който е задържан за срок до 24 часа в полицията.\r\nРаботата по случая продължава.\r\n ", "date": "2019.03.13", "title": "Задържаха мъж, убил 3 бездомни кучета"}
{"url": "https://www.dnes.bg/notifikacii/2019/03/13/paragraf-22-socialnite-davat-detski-no-ne-slediat-djipitata.404477", "text": "Държавата отпуска социалните помощи на децата не само според дохода на родителите им, но и при условие, че на малчуганите са направени всички задължителни имунизации и профилактични прегледи.\r\nОказа се обаче, че социалните не могат да контролират джипитата, така че нямат и данни колко от отчетените ваксини са поставени реално.\r\nТова става ясно от писмен отговор на въпрос на депутат от социалния министър Бисер Петков.\n\n\n\r\nКъм декларацията, която подават родителите до Агенцията за социално подпомагане, задължително трябва да се приложи и бележка от личния лекар за направите имунизации и профилактични прегледи за съответната възраст.\r\n                \n                Ако детето няма джипи, бележката се издава от Регионалната здравна инспекция.\r\nИзключение се прави само за децата с трайни увреждания.\r\nАгенцията за социално подпомагане и регионалните й структури не са компетентни да събират информация за децата, заболели от морбили, въпреки десетките случаи през последните месеци.\r\nТя няма и как да извърши контрол на бележките на джипитата за имунизации и профилактични прегледи, обяснява министърът.\r\nПреди два дни проф. Тодор Кантарджиев, директор на Националния център по заразни и паразитни болести, съобщи, че случаите на болни от морбили вече са 94.\r\nТочно колко от болните обаче не са имали ваксини не е ясно.\r\nВъпреки това социалната мрежа Facebook обяви, че засилва борбата с дезинформацията за ваксините и ще скрива групи и страници, които разпространяват неверни информации за ваксините, от функцията \"търсене\" на сайта си.", "date": "2019.03.13", "title": "Параграф 22: Социалните дават детски, но не следят джипитата"}
{"url": "https://www.dnes.bg/muzika/2019/03/13/nashi-muzikanti-s-koncerti-v-chest-na-legendarniia-nat-king-koul.404480", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Група родни музиканти подготвят два концерта в чест на легендарния музикант Нат Кинг Коул. Събитията ще се проведат в София и Пловдив в края на месеца.\r\nЕдин от организаторите Павел Терзийски сподели в \"България сутрин\", че у нас има много феновете на легендарния музикант. Той ще бъде вокалист по време на концертите, докато останалите членове на групата ще бъдат Димитър Горчаков - пиано, Васил Хаджигрудев - контрабас и Борислав Петров на ударни инструменти.\r\n\"Хората ценят качествената музика на легендата Нат Кинг Коул. За краткия си живот той е успял да достигне  големи висини. Той е бил много скромен и тих. Коул е бил суперзвезда и се е борил с расизма. Нито един спонсор не е искал да се свързва с шоуто му, тъй като е бил чернокож. Срещу него е имало доста атаки\", разказа Терзийски пред Bulgaria ON AIR.", "date": "2019.03.13", "title": "Наши музиканти с концерти в чест на легендарния Нат Кинг Коул"}
{"url": "https://www.dnes.bg/sofia/2019/03/13/resheno-zaplatite-na-shofiorite-v-sofiia-skachat-s-10.404485", "text": "\n\r\nЗаплатите на шофьорите в градския транспорт в столицата ще скочат. От Столичната община ще вземат извънредни мерки във връзката с липсата на кадри. Утре на заседание на общинския съвет ще се гласува изравняване на заплатите в авто- и електротранспорта в София, както и 10% увеличение на заплатите. Ще бъде намален и извънредният труд, предава БНТ.\n\n\n\n\r\n5.3 млн. лева допълнително са заделени от бюджета на общината. Така, с гласуването на 10% увеличение, от общината се опитват да решат проблемите в столичния авто- и електротранспорт, които са се натрупали през годините. Преди 10% увеличение заплатите в двете дружества ще бъдат изравнени и след увеличението нетната заплата ще стане 1150 лева.\n                    \n                    \n                \r\nДругите извънредни мерки, които ще бъдат гласувани утре на заседанието, са подобрявяне на условията на труд, както и изграждането на общежития в район \"Искър\" за временно настаняване на шофьори от други градове, а също и намаляване на извънредния труд на 15 часа месечно при сегашни средно 26.\n\r\nВодачите на градския транспорт отново са сложили \"жълти жилетки\" и са пред общината, но не протестират, защото са доволни от обявените мерки, но са дошли лично да ги чуят на транспортната комисия, която започва след малко.\n\r\nКметът на София Йорданка Фандъкова коментира, че опозицията вместо да помага за решаване на проблемите, създава допълнителни конфликти.\n\r\n\"Проблемът с извънредния труд се използва политически през последните месеци и се злоупотребява с нормалните искания на шофьорите за по-добри доходи. Това подстрекаване за мен е безотговорно, както към самите водачи, към работещите в дружеството, така, разбира се и към гражданите на София, защото тези средства, които отделяме от бюджета, са парите на всички софиянци, всички плащат с данъците си\", заяви Фандъкова.\n\r\nДали шофьорите са доволни от мерките, които ще бъдат гласувани утре, ще се разбере окончателно след транспортната комисия.\n\r\nА кметът на София днес отново коментира разделителите на улица \"Граф Игнатиев\". Тя е възложила на главния архитект Здравко Здравков да измисли безопасен вариант и той вече се е спрял на 2 варианта.\r\n ", "date": "2019.03.13", "title": "Решено: Заплатите на шофьорите в София скачат с 10% "}
{"url": "https://www.dnes.bg/cars/2019/03/13/na-voina-s-kradcite-toyota-shte-gi-goni-sys-sylzotvoren-gaz.404487", "text": "Компанията Toyota патентова нова система за ароматизация на салона на автомобилите си. Тя ще може да \"разпознава\" водача и да избира съответния мирис, който той харесва. Освен това, системата ще предлага и защита от крадци.\n\r\nСпоред документите, предложената от Toyota технология ще разпознава водача с помощта на приложение за смартфон, от чиито настройки ще зависи какъв аромат ще бъде избран. Съответно собственикът на автомобила ще има избор от няколко аромата, като те ще може да се активират и преди той да се е качил в колата.\n\r\nСистемата разполага и със специален дезодорант, който ще премахва мириса от салона след изключването на двигателя. Той ще влиза в употреба, ако в автомобила са се возили няколко човека.\n                    \n                    \n                \r\nТехнологията ще предлага и защита от крадци. Ако системата отчете, че двигателят не са стартира по стандартния начин, а се използва друго устройство, вместо парфюм тя ще пуска сълзотворен газ в салона.\r\n", "date": "2019.03.13", "title": "На война с крадците: Toyota ще ги гони със сълзотворен газ"}
{"url": "https://www.dnes.bg/notifikacii/2019/03/13/hitrata-severna-koreia-s-670-mln-dolara-kriptovaluti-v-djoba.404479", "text": "Северна Корея намери начин да надхитри всички, които са им наложили санкции. Според доклада на експертна група изпратен до Съвета за сигурност на ООН, страната притежава близо 670 млн. долара в биткойни и други криптовалути. По този начин правителството се опитва да заобиколи строгите икономически санкции. \n\n\r\nСпоред експертите, криптовалутите „предоставят на Корейската народнодемократична република повече възможности да избегнат санкциите, тъй като те са по-трудни за проследяване, могат да бъдат изпирани многократно и са независими от правителствената регулация\".\r\nЕстествено, Северна Корея не се е сдобила със своите онлайн средства легално. Според доклада, кибер атаките над борсите и финансовите институции са помогнали на азиатската страна да увеличи парите в джоба си, а блокчейн технологията й е съдействала в това, да остане незабелязана от чуждите правителства.\r\n                \n                Експертите твърдят още, че Северна Корея използва технологията, за да подкрепя режима си. А през октомври, изследователи от кибер-разузнавателната компания Recorded Future свързаха две отделни криптовалутни измами с мрежа активисти от Северна Корея в Сингапур.\r\n\"В общи линии, тези кражби съвпадат с финансовите измами, за които са ни разказвали дезертьори на режима“, пише в доклада.\r\nРазкритията идват само дни, преди в Северна Корея да се състои първата \"Международна блокчейн и криптовалутна конференция“, макар че \"международна“ не е най-подходящата дума, след като експерти от Япония, Израел и Южна Корея не са добре дошли.\r\nЖурналистите също няма да могат да стъпят в залата, а официалното изявление гласи: \"Всяка масово разпространявана пропаганда, независимо дигитална или на хартия, е забранена.“", "date": "2019.03.13", "title": "Хитрата Северна Корея с 670 млн. долара криптовалути в джоба"}
{"url": "https://www.dnes.bg/politika/2019/03/13/obrat-niama-da-oproshtavat-dylgovete-na-miuftiistvoto-shte-gi-razsrochat.404493", "text": "\nВъпросът с опрощаването на дълговете на Главното мюфтийство претърпя изненадващ обрат. Шефът на депутатите на ГЕРБ Цветан Цветанов обяви, че ще бъде направено предложение задълженията на Мюфтийството да бъдат разсрочени, а не опростени.\n\n\n\n\r\nПромяната щели да внесат от ГЕРБ между първо и второ четене на Закона за вероизповеданията.\n\r\nПървоначалното решение да се опростят дълговете на всички вероизповедания породи недоволство, тъй като се оказа, че почти всички задължения - около 8 млн. лв., са на Главното мюфтийство. Това даде повод на БСП да обвини управляващите в сделка с ДПС.\n                    \n                    \n                \r\nПремиерът Бойко Борисов пък се срещна в понеделник с българския патриарх Неофит и главния мюфтия на мюсюлманите в България д-р Мустафа Хаджи.\r\nДнес Цветан Цветанов категорично отрече да има сделка или \"извиване на ръце\" от страна на ДПС. По думите му по темата с опрощаването на дълговете на Главното мюфтийство много се е спекулирало и въпросът е придобил политечски оттенък.\n\r\nЦветанов подчерта и че целта на законопроекта е да се ограничи възможността чужди държави да финансират вероизповеданията ни. Затова се е стигнало и до законодателното решение вероизповеданията да получават субсидия от държавата. \n\r\nШефът на депутатите от ГЕРБ скочи и срещу \"червените\", които според него се \"заиграли с темата по непочтен начин\". \"Не е редно да дават интервюта, а да дойдат тук и да защитават интересите на избирателите. Не им прави чест, че се занимават с теми, които могат само да отблъснат гражданите\", отсече Цветанов.\n\r\nФинансовият министър Владислав Горанов обясни, че все още се обсъжда точно в какви срокове ще се разсрочат задълженията на Главното мюфтийство. Той уточни, че ще се търси начин държавната субсидия да осигури както плащането на заплатите за свещенослужителите, така и погасяването на задълженията на вероизповеданията. \n\r\n\"Задълженията на вероизповеданията остават дължими и върху тях се начислява лихва – те са обезпечени с имущество\", добави Горанов.\n\r\nТой подчерта и че решението за отсрочката на задълженията, а не тяхното опрощаване, идва на базата на обществената реакция, както и анализа на парламентарната група на ГЕРБ и експерти от Министерството на финансите.\n\r\nВеднага след решението на ГЕРБ, от \"Обединени патриоти\", които бяха против опрощаването на дълговете, изразиха задоволството си.\n\r\n\"Поздравяваме нашите партньори, че се вслушаха в разумните аргументи на хората, които казаха, че не е редно да се поощрява едно вероизповедание, за сметка на друго. Така е правилно, честно, справедливо\", каза депутатът от ВМРО Александър Сиди.", "date": "2019.03.13", "title": "Обрат: Няма да опрощават дълговете на мюфтийството, ще ги разсрочат!"}
{"url": "https://www.dnes.bg/notifikacii/2019/03/13/nad-100-zatrupani-pod-ruhnala-sgrada-v-nigeriia.404486", "text": "Триетажна сграда, в която се помещава и училище, е рухнала в нигерийската търговска столица Лагос и под развалините има поне 100 души, съобщи местният в. \"Гардиън\", цитиран от ТАСС.\n\r\nЗасега няма информация за жертви, каза говорител на местното поделение на националната агенция за справяне с извънредни ситуации, цитиран от Ройтерс.\n\r\nИнцидентът е станал в гъстонаселен район на Лагос, предаде Франс прес. \n\r\nМалко преди обяд частен телевизионен канал излъчи кадри с огромно множество хора, събрали се пред развалините.\n\r\nНа последния етаж на сградата има начално училище и затова има опасения, че сред загиналите или затрупаните има ученици, добави медията, като уточни, че сградата е жилищна.\n                \n                \r\nВ Нигерия често се срутват сгради, защото правилата за строителство редовно се нарушават.\n\r\nНай-широко отразеният от медиите инцидент беше през септември 2014 г., когато 116 души, 84 от които южноафриканци, бяха убити в Лагос след рухване на шестетажна сграда, в която проповядваше известният телевизионен евангелист Джошуа Ти Би. Разследването установи конструктивни дефекти в сградата, издигната незаконно.\n\r\nПрез декември 2016 г. най-малко 60 души загинаха при срутване на покрива на църква в Уйо, столицата на щата Аква Ибом, в източната част на страната.\r\n ", "date": "2019.03.13", "title": "Над 100 затрупани под рухнала сграда в Нигерия"}
{"url": "https://www.dnes.bg/politika/2019/03/13/krai-na-pusheneto-na-nargileta-na-zakrito.404483", "text": "Без дебат и с пълно единодушие депутатите решиха на първо четене да се наложи забрана за пушене на наргилета на закрито. С поправките в Закона за здравето се забранява и предлагането и продажбата на водните лули на непълнолетни. \n\n Предложението идва от партията на Валери Симеонов - НФСБ, тъй като към момента употребата на наргилетата не е ясно регламентирана в българското законодателство.\n\r\nСпоред вносителите водните лули са дори по-вредни за здравето на хората от цигарите. За разлика от цигарата, където пушенето трае пет минути, при наргилето то може да продължи до 45 минути и експозицията на токсични смеси е десет пъти по-голяма, пише в мотивите.\n                    \n                    \n                \r\nВредните вещества, които се отделят при горенето, са въглероден диоксид, въглероден оксид, азотен диоксид, серен диоксид и твърди частици. Всички те водят до увреждане на дихателната, сърдечно-съдовата система и зъбите, а пушачите на наргиле страдат по-често от хронична обструктивна белодробна болест и възпаление на венците, посочват още авторите на законопроекта.\n\r\nПо данни от международно изследване на СЗО, проведено през 2013-2014 г. България се нарежда на пето място сред 42 страни по пушене на наргиле поне веднъж седмично сред 11-13-годишни ученици, и на второ място по пушене веднъж седмично от 15-годишните.\n\r\nЗатова основна цел на законопроекта е опазване на здравето на подрастващите, като се забранява и предлагането и продажбата на водни лули на деца.", "date": "2019.03.13", "title": "Край на пушенето на наргилета на закрито"}
{"url": "https://www.dnes.bg/sofia/2019/03/13/deputati-letiat-s-bileti-za-nad-1300-lv-na-lovno-izlojenie.404478", "text": "Ловното изложение в австрийският град Залцбург стана изключително популярно у нас след скандал с народните представители от парламентарната група на БСП за България. Изнесени данни на bTV съобщават за нов скандален харч на четирима депутати, които отново са посетили изложение от този вид, но в германския град  Дортмунд.\n\n \n\r\nВ Германия са били командировани Александър Сабанов от Обединени патриоти, Бюрхан Абазов от ДПС и двама депутати от БСП за България – Иван Иванов и Йордан Младенов. Те летели със самолетни билети на цена между 1300 и 1700 лева, а цялостната им издръжка надхвърлила над 10 000 лева. \n\r\nОт Народното събрание отговориха , че фирмата, която осигурява самолетните билети е избрана с обществена поръчка. И цената на билетите се формира на база най-ниската на пазара нетна тарифа на билетите към момента на подаване на заявка.\n                    \n                    \n                \r\n\"Всъщност фирмата, която изпълнява обществените поръчки, е в забранителния списък на Агенцията за обществените поръчки\", каза бившият министър на транспорта Кристиан Кръстев.\n\r\nИнформацията за това, че компанията e в списъка с търговските субекти с нарушения е публикувана, след като е сключен договорът с Народното събрание, уточни Кръстев.", "date": "2019.03.13", "title": "Депутати летят с билети за над 1300 лв. на ловно изложениe "}
{"url": "https://www.dnes.bg/sofia/2019/03/13/fandykova-obeshta-demontajyt-na-perkite-za-smetka-na-firmata.404494", "text": "Разходите по демонтажа на предпазните съоръжения на ул. \"Граф Игнатиев\" ще бъдат за сметка на фирмата изпълнител. Това каза на пресконференция кметът на София Йорданка Фандъкова във връзка с наложилото се демонтиране на разделителните съоръжения на улицата поради инциденти с пешеходци.\r\nПопитана какви ще бъдат допълнителните разходи за смяна на така наречените \"перки на акули\", тя отговори:\r\n\"Допълнителни разходи до момента не е имало. Всъщност, първият път ограничителите не бяха сменени, а отрязани. Аз лично тогава не бях съгласна, защото мислех, че първият вариант беше по-добър. Но, както и да е, проектантите така предпочетоха“, припомни Фандъкова.\n\n\n\r\n                    \n                    \n                \"Сега говорим за безопасност на хората, затова главният архитект работи и днес ме информира, че има няколко варианта, които трябва да се видят, обсъдят и да се направят разчети“, обяви тя, цитирана от \"Фокус\".\r\nКметът изтъкна, че главният архитект скоро ще представи публично вариантите на разделителите. \"Разходите по демонтажа със сигурност ще бъдат за сметка на изпълнителя, останалото трябва да видим, да се направят разчети“, отбеляза още тя.\r\nНа въпрос дали е запозната със снимков материал, на който се показва, че строителни работници се опитват да засаждат изкоренени дървета, Фандъкова каза, че за такъв случай няма информация.\r\nТя припомни, че миналата година на изпълнителя е била наложена санкция заради наранявания на дървета. \"Тук сме безкомпромисни“, увери още столичният кмет.", "date": "2019.03.13", "title": "Фандъкова обеща: Демонтажът на перките - за сметка на фирмата"}
{"url": "https://www.dnes.bg/sport/2019/03/13/holandskata-kikboks-legenda-peter-arts-pristiga-v-sofiia-za-vtoroto-izdanie-na-senshi.404501", "text": "\n\r\nХоландската легенда Петер Артс, който е считан за един от най-добрите кикбоксьори за всички времена, пристига в България заедно с четирима от своите най-добри бойци за втората професионална бойна гала вечер . Тя ще се проведе на 20 април в столичната зала \"Арена Армеец\".\r\nБойците, на които Артс е треньор, ще се изправят срещу някои от най-силните български състезатели в стил K-1\n\r\nПетер Артс е световновноизвестно име в кикбокса. Той има зад гърба си впечатляващите 106 победи, от които 79 с нокаут и само 35 загуби като професионалист. Артс е трикратен шампион на най-силната кикбокс верига в историята K-1 и е известен с опустошителните си високи ритници, които му печелят прозвището \"Холандският дървосекач\".\n                    \n                    \n                \r\nВторото издание на професионалните бойни гала вечери  ще предложи на публиката зрелищни битки по кикбокс в стил К-1, като две от тях ще бъдат за Световна и Европейска титла на WAKO PRO. За пръв път ще има сблъсък за специалната титла SENSHI. Подготвя се и много силна муай тай среща, както и киокушин двубои, които ще се играят по правилата на KWU International Professional League. Очаквайте подробности за бойната карта на втората бойна гала вечер SENSHI. Участниците в събитието ще бъдат обявени скоро и на сайта .\n\r\nПрофесионалните бойни гала вечери по кикбокс и муай тай  са нова верига спортни събития, които целят да популяризират и развият бойните спортове у нас като дадат трибуна за провеждане на висока класа състезания с някои от  най-силните кикбоксьори в Европа.\r\nПървата професионална бойна гала вечер се състоя през февруари във Варна и препълни най-голямата зала \"Конгресна\" на Двореца на културата и спорта. Състезанието беше открито със зрелищно , аудио и визуални ефекти, а двубоите вдигнаха на крака публиката в залата.\n\r\nВторото издание на SENSHI обещава още по-големи изненади и много интересни битки.\n\r\n ", "date": "2019.03.13", "title": "Холандската кикбокс легенда Петер Артс пристига в София за второто издание на SENSHI"}
{"url": "https://www.dnes.bg/obshtestvo/2019/03/13/borisov-za-brexit-sega-triabva-da-sme-gotovi-da-niama-sdelka.404492", "text": "Сега трябва да сме готови на сценарий сделка да няма. Това написа премиерът Бойко Борисов в профила си във Facebook по темата Брекзит.\n\nЕС положи много усилия и време по сделката за излизане на Великобритания и си свърши работата, смята премиерът ни. \r\nСлед като вчера планът на премиера Тереза Мей за Брекзита повторно бе отхвърлен от депутатите, днес Камарата на общините трябва да гласува по предложението Великобритания да напусне ЕС на 29 март без споразумение.\r\nОсвен сценария за Брекзит без сделка другите теоретични варианти са удължаване на срока за напускане на ЕС, произвеждане на нови парламентарни избори в Кралството, опит за трети парламентарен вот по споразумението с ЕС или даже насрочването на нов референдум.\r\nНа гласуването тази вечер се очаква депутатите да се обявят против Брекзита без сделка, предаде БТА. А утре е предвидено да гласуват по предложението Лондон да поиска от Брюксел отлагане на датата на раздялата.\r\n ", "date": "2019.03.13", "title": "Борисов за Brexit: Сега трябва да сме готови да няма сделка!"}
{"url": "https://www.dnes.bg/eu/2019/03/13/brexit-bez-sdelka-udyljavane-na-sroka-nov-referendum.404482", "text": "Камарата на общините трябва днес да гласува по предложението Великобритания да напусне ЕС на 29 март без споразумение, след като вчера планът на премиера Тереза Мей за Brexit-a повторно бе отхвърлен от депутатите, предаде Ройтерс.\n\r\nОсвен сценария за Brexit без сделка другите теоретични варианти са удължаване на срока за напускане на ЕС, произвеждане на нови парламентарни избори в кралството, опит за трети парламентарен вот по споразумението с ЕС или даже насрочването на нов референдум.\n\n\n\r\nНа днешното гласуване, което ще започне в 19 ч. по Гринуич (21 ч. бълг. време) се очаква депутатите да се обявят против Brexit-а без сделка. А утре е предвидено да гласуват по предложението Лондон да поиска от Брюксел отлагане на датата на раздялата.\n                    \n                    \n                \r\nВеликобритания трябва да представи \"обосновано искане\" за отлагане на датата за напускане на блока, каза вчера говорител на председателя на Европейския съвет Доналд Туск. И това искане се нуждае от одобрението на всички останали 27 страни членки, уточни той.\n\r\nАко не бъде договорено друго, остава вариантът \"твърд Brexit\", който според бизнес лидери ще предизвика хаос на пазарите и каналите за доставки. Някои критици предупреждават за опасността от недостиг на храни и лекарства. \n\r\nПривърженици на Brexit-а твърдят, че раздялата без споразумение ще доведе до краткотрайна нестабилност, но в бъдеще ще даде възможност на Великобритания свободно да преговаря и сключва търговски споразумения с държавите по света.\n\r\nПравителството на Мей вече обяви, че при Brexit без сделка в продължение на 12 месеца 87 на сто от обема на вноса (в парично измерение) в кралството ще бъде без мито, като досега това важи за 80 на сто от вноса, а по границата между Република Ирландия и Северна Ирландия няма да бъдат извършвани митнически проверки на стоки.\n\r\nТереза Мей каза, че правителството не е инструктирало депутатите от нейната Консервативна партия как да гласуват днес.", "date": "2019.03.13", "title": "Brexit без сделка, удължаване на срока, нов референдум?"}
{"url": "https://www.dnes.bg/obshtestvo/2019/03/13/arabadjievi-ne-se-davat-ekstradiciiata-shte-se-zabavi.404510", "text": "Бизнесменът Ветко Арабаджиев и съпругата му Маринела Арабаджиеви са били задържани за постоянно от съд в Барселона след европейската им заповед за арест. На днешносто заседание е станало ясно, че сте не са се съгласили да бъдат върнати доброволно у нас, съобщава \"\". Което противоречи на твърдението на Георги Семерджиев, в чиято вила бяха задържани, че те сами се предали на властите.\n\n\n\nТози отказ означава, че процедурата им по екстрадиране в най-добрия случай ще се забави доста повече от очакваните две седмици. \n\r\nТепърва ще бъде образувано дело за екстрадицията им, по което испанските магистрати ще решават дали да върнат или не семейството у нас. Тази процедура обикновено отнема няколко месеца.\n                    \n                    \n                \r\nАрабаджиеви бяха задържани на 7 март след 6-месечно издирване в имението на Георги Смерджиев - Жоро Шопа в Испания.\n\r\nВ България те са обвинени задочно от Специализираната прокуратура за участие в престъпна група, пране на пари и данъчни престъпления.\n\r\nПо делото заедно с тях отговорност се търси на други четирима, сред които и по-малкия им сим Вълчо, който е в ареста.\r\n ", "date": "2019.03.13", "title": "Арабаджиеви не се дават, екстрадицията ще се забави"}
{"url": "https://www.dnes.bg/stranata/2019/03/13/bylgariia-zatvori-nebeto-si-za-boeing-737-max-8.404444", "text": "България ограничава въздушното си пространство за полетите на самолети Boeing 737 MAX 8, съобщиха от Министерството на транспорта, информационните технологии и съобщенията. \n\n\nВъв вторник вечер в 21.00 часа Европейската агенция по безопасност на полетите (EASA) издаде директива по безопасност, касаеща самолетите Boeing 737 MAX 8. Във връзка с нея ГД \"Гражданска въздухоплавателна администрация\" издаде необходимите указания, ограничаващи полетите на тези самолети в българското въздушно пространство, включително и излитащите и кацащите на българските летища, с изключение на полетите за пребазиране/ремонт. \n\r\nСъщо така ще бъде гарантирано обслужване и безопасно кацане на самолетите от същия тип в случай на възникване на извънредна или аварийна ситуация.\n                    \n                    \n                \r\nПо-рано вчера вечерта самолет от този тип, изпълняващ полет от Хургада до Амстердам, кацна безаварийно на летище \"София\".\n\r\nКакто е известно самолет Boeing 737 MAX 8, със 157 души на борда, се разби близо до столицата на Етиопия. Машината на \"Етиопиън еърлайнс\" катастрофира малко след излитане от Адис Абеба, като все още не са ясни причините за катастрофата.\n\r\nРазбилият се самолет е от същия тип като този на индонезийската компания Лайън еър, който падна в морето миналия октомври 13 минути след излитането от Джакарта. Тогава загинаха 189 души, припомня Франс прес. \n\r\nЗаради катастрофата акциите на най-големия производител на самолети в света се сринаха с 5%. Почти 40% от активните 371 самолета Boeing 737 MAX 8 са приземени, според изданието Flightglobal, като 97 от тях са на най-големия пазар - Китай.", "date": "2019.03.13", "title": "България затвори небето си за  Boeing 737 MAX 8"}
{"url": "https://www.dnes.bg/sofia/2019/03/13/perkite-ot-grafa-si-otivat-kakvo-shte-doide-na-tiahno-miasto.404442", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВчера Йорданка Фандъкова разпореди ограничителите от столичната улица \"Граф Игнатиев\" да бъдат премахнати. До мярката се стигна след като пешеходец разби главата си, след като се спъна в т. нар. \"перки\". \n\r\nС какво обаче ще бъдат заменени гранитните плочи?\n\n\r\nВ най-скоро време кметът на София очаква архитектите да ѝ предложат вариант, който да бъде обсъден и с Пътната полиция.\n\r\nСлед като перките на \"Графа\" бъдат премахнати, на тяхно място може да бъде вдигнат малко по-висок бордюр, малко по-дълбок улей, или бъдат инсталирани метални ограничители.\n                    \n                    \n                \r\nХората минаващи често през \"Графа\" и живеещите в района имат различна визия за ограничителните перки.\n\r\n\"Грозни са. Малки са, ниски са. Не ги виждаме. Трябва да се мисли за всичко преди да се дават пари. Според Вас, на тяхно място как трябва да изглеждат ограничителите? Колчета! Ама солидни!\", изтъкна местна жителка.\n\r\n\"Столичната община може да ползва доказаните добри практики от Европа, вместо да измисля такива глупости. Надгробни плочи, перки на акули, падания, кръв. Това е просто една трагедия\", посочи Андрей Зографски от \"Спаси София\".\n\r\nНе е ясно кога Общината ще премахне опасните ограничители, които не малко столичани определиха като \"перки на акули\", а колажите заляха социалните мрежи.", "date": "2019.03.13", "title": "\"Перките\" от \"Графа\" си отиват, какво ще дойде на тяхно място?"}
{"url": "https://www.dnes.bg/video-prognoza/2019/03/13/vremeto-v-sriada-ostava-oblachno-no-pyk-shte-byde-po-toplo.404446", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес времето ще бъде по-топло в сравнение с вчера. В Североизточна България сутринта ще има мъгла и слана заради по-ниските температури. Те варират между -5 и 5 градуса. Днес преди обед ще има по-сериозна облачност, като по северните склонове на планините ще прехвърча сняг. Следобед облачността ще се разкъса, особено над Североизточна България, южните райони и крайните югозападни части.\n\r\nПрез деня вятърът ще утихне и температурите ще се повишат. Те ще варират между 7 и 13 градуса.  В планините пък ще бъде отлично за ски. Над 2000 метра ще бъде слънчево. Снежна покривка се увеличи с 15-20 см. Това прогнозира синоптикът на  Симеон Матев.\n                \n                \r\nУтре също ще има слаби и краткотрайни превалявания и леко понижение на температурите. Ще бъде предимно облачно около и след пладне, като над Западна и Централна България ще превалява. В планините над 1200 метра ще прехвърча сняг. В петък има вероятност за валежи в Централна и Източна България. Облаците обаче се разкъсват и ще има много слънчеви лъчи.\n\r\nВ събота над Западна България ще бъде предимно слънчево. Температурите ще са между 12 и 17 градуса. В неделя ще е предимно слънчево и топло. Температурите ще доближат 20 градуса.\r\n ", "date": "2019.03.13", "title": "Времето в сряда остава облачно, но пък ще бъде по-топло"}
{"url": "https://www.dnes.bg/obshtestvo/2019/03/13/chipsove-vafli-biskviti-troviat-li-ni-s-akrilamid.404447", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНякои от любимите ни храни се оказват канцерогенни! Изследване на Асоциация \"Активни потребители\" показва, че във всяка трета вафла, бисквитите и чипсовете има завишени дози на вещество, което причинява смърт на клетките. Канцерогенното вещество акриламид вече се открива в голяма група храни. \n\"Това е изследване на потребителски организации, което показва, че много тревожен процент от изследваните храни са с наднормено количество акриламид. Не са включени български храни\", посочи д-р Сергей Иванов от Центъра по биология на храните пред Bulgaria ON AIR.\n                    \n                    \n                \r\nСпоред него нормата не е завишена само за продуктите у нас, а положението е такова в цяла Европа. \n\r\nД-р Иванов подчерта, че най-висока концентрация на акриламид има в храните, които са индустриално приготвени. Най-високи количества има в картофените и зеленчуковите чипсове, посочи експертът.\n\r\nОказва се, че в хляба количеството на акриламид е в пъти по-ниско, отколкото в чипса. Нормите са завишени също при бисквитите, някои зърнени закуски и кафето.\n\r\n\"Не дръжте картофите в хладилника. След като ги нарежете, оставете ги 1-2 часа във вода, не чакайте да се карамелизрат, пържете ги до златист цвят. Никога не пържете храна до потъмняване\", обясни д-р Сергей Иванов в \"България сутрин\".\n\r\n ", "date": "2019.03.13", "title": "Чипсове, вафли, бисквити... Тровят ли ни с акриламид?"}
{"url": "https://www.dnes.bg/akoshtete-vqrvaite/2019/03/13/lyv-strelec-koi-sa-nai-silnite-zodii.404380", "text": "Тези зодиакални знаци са изключително силни личности. Могат да издържат почти всичко, справят се с всяко изпитание, не се плашат лесно и винаги имат сили да продължат напред и да видят доброто в лошото. Ето и кои са те.\r\nЛъв\r\n \r\nАко искате да сте от печелившия отбор, винаги бъдете на страната на Лъва. Тези знаци постигат всичко, което са решили и нещата се случват по техния начин всеки път. Обожават състезанията, сякаш могат да преодолеят всичко. Изискват много от себе си и могат да се стегнат, дори в най-напечените и трудни моменти. Концентрират се над себе си и затова понякога изглеждат като егоисти, но именно така се справят. Харизматични са, искат да са най-добри и затова могат лесно да се обидят, ако не ги признаете за такива.\r\n \r\nСтрелец\r\n \r\nСтрелците могат да игнорират, да си мълчат, да не се трогват от малки неща. Изглеждат железни, но когато в един момент биват засегнати или видят нещо несправедливо - избухват. Те дълго време се подготвят, събират информация, проучват темите и проблемите, анализират, обобщават и така дават най-добрия отговор. Поставят всеки на мястото им и затапват околните с талантите и знанията си. Изиграват си добре картите, когато сте ги наранили и предали, първо не действат, но после ще видите, че те са доста добри в измислянето на схеми, атакуването. Ще ви накарат да си платите. Те мислят преди да говорят, не избухват напразно и затова са толкова силни личности.\r\n\r\n\r\n ", "date": "2019.03.13", "title": "Лъв, Стрелец... Кои са най-силните зодии?"}
{"url": "https://www.dnes.bg/stranata/2019/03/13/pod-pricela-na-ikonomicheska-policiia-koi-e-kmetyt-na-strelcha.404443", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПопадналият под прицела на \"Икономическа полиция\" Стойно Чачов е кмет на Стрелча от 2015 година. Избран е на последните местни избори след балотаж между него и червеният Иван Евстатиев. Издигнат е от АБВ.\n\n\r\nВчера Икономическа полиция започна проверка в община Стрелча срещу кмета по сигнал за принуда и злоупотреба с власт. \n\r\nТой заставил 17 души, служители на различни дирекции в общината, да подпишат заявления за напускане без дата. \n\r\nНовоизбраният градоначалник е завършил висшето си образование в Национална Спортна Академия в София. Бил е на щат в Българския футболен съюз, един от двамата международни съдии по минуфутбол в България, пише . \n                    \n                    \n                \r\nЧачов влезе в светските хроники, след като през 2016 г. взе за жена \"Мисис Баба\" - Дони Василева. Женят се на романтичния гръцки остров Санторини. \n\r\n\"Предложението беше безкрайно изенадващо, много бързо, три месеца след като се запознахме, той пристигна на вратата вкъщи с един огромен букет и с пръстена\", споделя Дони Чачова.\n\r\nНе за пръв път кмет на Стрелча попада под прицела на разследващите. Преди три години бившият градоначалник Евстатиев беше обвинен в изнасилване на 16-годишна ученичка. Близките на момичето настояха да бъде упражнена максималната строгост на закона. \n\r\nВ крайна сметка Евстатиев беше осъден на 4 години затвор, но беше освободен предсрочно. Името му нашумя още през 2005 г., когато като кмет на Пазарджик той беше замесен в скандал с поръчване на непълнолетни момичета за руски делегации. Впоследствие непълнолетните свидетелки се отрекоха от показанията си.\r\n ", "date": "2019.03.13", "title": "Под прицела на Икономическа полиция: Кой е кметът на Стрелча?"}
{"url": "https://www.dnes.bg/notifikacii/2019/03/13/maduro-obiavi-pobeda-v-elektricheskata-voina.404441", "text": "Президентът на Венецуела Николас Мадуро обяви снощи победа в \"електрическата война\", предизвикана според него от Пентагона и съобщи, че е създадена \"президентска следствена комисия\", за която ще поиска помощ от Русия, Китай и Иран, предаде Франс прес.\n\r\n\"Обявявам победа в електрическата война\", заяви Мадуро на заседание с министрите, предавано по телевизията.\n\n\n\r\nВенецуела е в плен от миналия четвъртък на най-тежката криза в електроснабдяването, парализирала транспорта, комуникациите, търговията и бита на населението, припомня БТА.\n\r\nЕлектроснабдяването е почти възстановено в Каракас и в повечето щати според правителството, но не и в провинцията.\n                \n                \r\nОт началото на кризата Мадуро обвинява Съединените щати и опозицията, че са извършили \"кибернетична атака\" срещу главната електроцентрала. \"Имаме доказателства, че кибератаката е водена от Хюстън и Чикаго в САЩ и че тя е поръчана от Пентагона\", заяви Мадуро. \n\r\n\"Ще поискам помощ от ООН, Китай, Русия, Иран и Куба - страни с голям опит в кибератаките\", продължи той. \"Ще разкрием каква е била атаката, кой я е извършил и с каква цел\", добави Мадуро, цитиран от АФП.", "date": "2019.03.13", "title": "Мадуро обяви победа в \"електрическата война\""}
{"url": "https://www.dnes.bg/obshtestvo/2019/03/13/koki-se-nujdae-speshno-oshte-ot-7500-lv-do-20-mart.404453", "text": "Малкият Калоян Казаков се нуждае спешно от средства в рамките на няколко дни, за да продължи неговото лечение. От необходимите 16 000 долара остава да бъдат осигурени 7500 лева. \n\r\nКоки страда от вторичен недоимък на лактазата, нецелиакична глутеновата непоносимост и детски аутизъм. Към настоящия момент, здравето и животът на детето се крепи основно на дарения, които правят осъществяването на необходимите терапии възможно.\n\r\nМайката на Калоян разясни, че е получила разрешение за вливане на стволови клетки, след успешния процес на хелиране.\n\r\nЕдинствената мечта на семейството е детето им да живее пълноценен живот. Родителите не спират да се борят за неговото здраве, нека всеки, който може да помогне - да се включи в тази борба.\n                    \n                    \n                \r\n\"Коки има огромен напредък! Вече познава азбуката, брои до 40, познава количествено предмети до 10. Разбирането и говорът са напреднали много. В момента се работи върху въпросите и отговорите. Предстои му втора вливка на стволови клетки в началото на април. От клиниката искат сумата от 16 000 долара да бъде преведена до 20 март, за да се потвърди часът. През последните дни добри хора помогнаха и сумата, която остава да се събере е 7500 лева\", споделиха от семейството на детенцето.\n\r\nПоследният и най-ефективен за Коки и семейството му начин за дарение, е чрез .", "date": "2019.03.13", "title": "Коки се нуждае спешно още от 7500 лв. до 20 март"}
{"url": "https://www.dnes.bg/sofia/2019/03/13/kyde-niama-da-ima-voda-v-chetvyrtyk.404454", "text": "\"Софийска вода\" временно ще прекъсне водоснабдяването в някои части на столицата, съобщават от дружеството.\n\r\nНа 14 март 2019 г. (четвъртък), във връзка с пресвързване на уличен водопровод на ул. 688 кв. „Овча купел“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на\r\nул. „Любляна“ от ул. „Народен герой“ до ул. „Букет“, ул. „Букет“ от №1 до №25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ срещу 66СОУ.\n                    \n                    \n                \r\nСъщо на 14 март 2019 г. (четвъртък), във връзка с монтаж на спирателни кранове на ул.“ Васил Друмев “ кв. „Подуяне“, се налага спиране на водоподаването от 09:00 до 20:00 часа на клиентите на „Софийска вода”, живеещи в района на ул. „Васил Друмев“ от бул. „Мадрид“ до ул „Русалка“, ул. „Франсис де Пресансе“ от ул. „Черковна“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Друмев“ №31.\n\r\nНа 14 март 2019 г. (четвъртък), във връзка с пресвързване на уличен водопровод на бул. „Витоша“ Център се налага спиране на водоподаването от 09:00 до 19:00 часа на клиентите на „Софийска вода”, живеещи в района на\r\nбул. „Витоша “ от бул. „Патриарх Евтимий“ до ул. „Хан Аспарух“, бул. „Витоша“ от бул.„Витоша“ до ул. „Цар Асен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Витоша“ ъгъла с бул. „Патриарх Евтимий“.\n\r\nНа 14 март 2019 г. (четвъртък), във връзка с реконструкция на уличен водопровод на ул. 639 кв. „Горна баня“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на\r\nул. 639 от ул. „Димитър Чинтулов“ до ул. „Бойчо Бойчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 639 ъгъла с ул. 638.\n\r\nНа 14 март 2019 г. (четвъртък), във връзка с пресвързване на уличен водопровод на ул. „Диамант“ кв. „Горна баня“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Димитър Шишманов“ от ул. 646 до ул. „Диамант“, ул. „Диамант“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов“ ъгъла с ул. „Диамант“.\n\r\nНа 14 март 2019 г. (четвъртък), във връзка с подмяна на сградно водопроводно отклонение на ул. „Извор“ кв. „Ботунец“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. „Витиня“, ул. „Мусала“, ул. „Извор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витиня“ ъгъла с ул. „Извор“.\n\r\nНа 14 март 2019 г. (четвъртък), във връзка с реконструкция на уличен водопровод на ул. „Блато“ с. Мрамор се налага спиране на водоподаването от 09:00 до 21:00 часа на клиентите на „Софийска вода”, живеещи в района на\r\nул. „Мичур“, ул. „Пламък“, ул. „Блато“, ул. „Емилиян Станев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ ъгъла с ул. „Мичур“.\n\r\nНа 14 март 2019 г. (четвъртък), във връзка с монтаж на пожарен хидрант на ул. 2 вилна зона „Смреката“ с. Герман, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. 1, ул. 2, ул. 3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването, отчитат от дружеството.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез \n\r\n\"Софийска вода\" АД предварително се извинява на своите клиенти за причинените временни неудобства!", "date": "2019.03.13", "title": "Къде няма да има вода в четвъртък?"}
{"url": "https://www.dnes.bg/stranata/2019/03/13/bolnichna-ili-staia-za-iztezaniia-pitat-se-pacienti-v-plovdiv.404452", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Две неща кристализират в социалните мрежи всеки ден. Едното е лъскавият живот, който водят част от потребителите, а другото са гледките в пълен контраст, от които може да ви се доплаче. Една такава се появи в профила на Дафина Филипова, която не скри болката и гнева си от болничната стая, в която се възстановява баща ѝ, прекарал тежък инсулт преди дни и тежка мозъчна операция.\n\n\n\r\n\"Снимките са заснети в неврологичното отделение в МБАЛ \"Свети Георги\" в Пловдив. Това е недопустимо и като обзавеждане, и като хигиена! Всеки има право да се лекува в по-добри места. Разпространих снимките, за да сигнализирам. Държавата трябва да вземе мерки. Това не е само в тази болница. За да нощуваш на потрошения стол трябва да платиш 6 лева. Медицинските сестри не умеят да се грижат както трябва за пациентите. Бяха оставили на шкафчето на баща ми много силни лекарства и сестрите вярваха, че той ще може сам да ги пие. Той има сериозна мозъчна травма и твърдеше, че трябва да пие по 11 на ден. Върнахме лекарствата на сестрите, а после се оказа, че той е пропуснал един прием\", разказа Дафина Филипова пред .\n                    \n                    \n                \r\nНачалникът на отделението, професор Христо Желязков, призна, че има доста проблеми, но предстоят ремонти. Той допълни, че на здравното отделение му липсват финанси и поради тази причина се намира в това състояние.\n\r\n\"Това, което виждате, е част от действителността. Не е чак толкова зле. Доста от нещата са стари - столове, легла. Имаме малко мухъл заради теч от покрива. Предстои ремонт. Тези неща ги има и подлежат на замяна, но тя ще бъде поетапна. Цялата работа е, защото няма достатъчно пари. Когато има финанси ги ползваме за ново оборудване и лекарства. При този пациент вече сме превишили клиничната пътека и ще продължим да го правим. Няма как да не настаняваме пациенти в такава стая. Обслужваме хора от почти цяла България. Има пропуск и ще има наказания заради гафа с лекарствата. Предстоят поетапни ремонти, но за нас приоритет са пациентите\", коментира Желязков за зрителите на \"България сутрин\".\r\n ", "date": "2019.03.13", "title": "Болнична или стая за изтезания, питат се пациенти в Пловдив?"}
{"url": "https://www.dnes.bg/index/2019/03/13/receptata-dnes-brusketi-s-domati-chesyn-i-balsamiko.404347", "text": "Продукти:  8 домата сорт Рома, нарязани 1/3 чаша нарязан босилек ¼ чаша настърган пармезан 2 скилидки чесън, пресовани 1 супена лъжица балсамико 1 чаена лъжица зехтин ¼ чаена лъжица сол ¼ чаена лъжица черен пипер 1 франзела, нарязана на филийки и препечена  Приготвяне:  В купа смесете нарязаните домати, босилека, пармезана, чесъна. Разбъркайте. Добавете подправките и отново разбъркайте. Сервирайте плънката върху препечените и намазани със зехтин филийки франзела.", "date": "2019.03.13", "title": "Рецептата Dnes: Брускети с домати, чесън и балсамико "}
{"url": "https://www.dnes.bg/eu/2019/03/13/taims-kakvo-diktuva-logikata-na-jalkoto-fiasko-na-brexit.404457", "text": "Само 40 членове на Камарата на общините се вслушаха в представените им в последната минута от премиера Тереза Мей гаранции за предпазния механизъм по ирландската граница, пише в. \"Таймс\" по повод вчерашното гласуване в британския парламент за ратификация на споразумението за Brexit-а. То бе отхвърлено с мнозинство от 149 гласа. И макар разликата да е по-малка с 81 гласа спрямо предишния вот през януари, това не беше достатъчно. Това е четвъртото по мащаби поражение за правителството в модерната история на кралството, отбелязва вестникът.\n\r\nНо все пак краят не е близо, продължава \"Таймс\", и подчертава, че логиката на жалкото фиаско на Brexit-а винаги е диктувала, че раздвижване може да се случи единствено в самия край, при последната възможност. Вчера имаше възможност, но тя не бе последна. След поражението вариантите пред Мей клонят към нулата. Накрая тя може да заключи, че в нейната партия е пълно с нетолерантни глупаци и това ще бъде доста основателно заключение. И въпреки че Мей загуби гласа си, което всички иронични драскачи възприеха като метафора, вероятно премиерът ще продължи борбата, предрича \"Таймс\", цитиран от БТА.\n                    \n                    \n                \r\n\"Гардиън\" се пита какво ще стане след повторното отхвърляне на сделката за Brexit-а и си отговаря, че въпреки предстоящите гласувания по вариантите \"без сделка\" и \"отлагане на член 50\" бъдещето в дългосрочен план е неясно. Има предположения, че при ново поражение премиерът може да подаде оставка, но въпреки че тя още не го е сторила, позициите й са силно разклатени.\n\n\n\r\nСпоред изданието е възможно Мей да подложи на още едно гласуване постигнатото от нея споразумение с ЕС. Що се отнася до евентуалното отлагане на датата за напускане (29 март), \"Гардиън\" припомня, че премиерът желае то да е кратко, за да не се налага британците да участват в избори за Европейски парламент след 10 седмици. Но парламентът може да реши друго по този въпрос, смята вестникът. А за да се стигне до парламентарни избори, това ще изисква първо отлагането на член 50 да бъде по-продължително, отколкото желае правителството, заключава \"Гардиън\".\n\r\n\"Дейли телеграф\" приканва Тереза Мей да се вгледа във фактите и да осъзнае, че е време да се оттегли. Във всяко занимание на човека идва момент, когато той си казва, че играта е свършила - било ако това е играч на крикет, който вече не може да надхвърли 50 точки, било пилот на самолет, който вече не може да реагира на кризи, оперен певец, изгубил гласа си, или писател, който няма какво да каже. При такива обстоятелство кой продължава, пита коментаторът на вестника. \n\r\nПо думите му човек може да се позове на миналата си слава, може да не е в състояние да се оттегли, а може да е лишен от усещането, че се блъска в тухлена стена. Но Тереза Мей няма минала слава, за която да се сетим, така че да се оттегли удобно. И можем да заключим, че тя - изоставена от почти всички - не вижда, че пътят, по който върви е преграден, подчертава \"Телеграф\".\n\r\n\"Файненшъл таймс\" констатира, че Консервативната партия е в плен на демагози и икономически неграмотници и че проблемът около предпазния механизъм за ирландската граница може да отърве британците от консерваторите.\n\r\nТаблоидът \"Дейли стар\" съобщава, че след вчерашното поражение в парламента водещият букмейкър \"Корал\" (Coral) е намалил до 3 към 1 коефициента за оставка на Мей още днес.\r\n ", "date": "2019.03.13", "title": "\"Таймс\": Какво диктува логиката на жалкото фиаско на Brexit?"}
{"url": "https://www.dnes.bg/eu/2019/03/13/bylgariia-na-dynoto-v-es-po-broi-inovativni-predpriiatiia.404448", "text": "България е в последната тройка страни на ЕС с най-нисък дял иновативни предприятия в Евросъюза, показват данни от анализ на Евростат за проучването на иновациите в общността през 2017 г.\n\r\nУ нас едва 27 процента от общия дял на предприятията развиват някаква ефективна иновационна дейност при среден показател за ЕС от 51 процента високотехнологични предприятия. Зад нас са само Полша - 22 процента и Румъния - 10 процента предприятия в областта на научно изследователската и развойна дейност /НИРД/.\n\r\nВъпреки сравнително ниския дял иновативни предприятия България е страната в ЕС с най-висок годишен растеж на бюджетните разходи за иновативна дейност - около 30 процента, докато страни като Люксембург и Исландия са с показатели от около 2 процента, но въпреки това са в челната десетка на иновативните страни в общността.\n                    \n                    \n                \r\nСпоред данни на НСИ общите разходи у нас за иновативна дейност през 2017 г. са били близо 760 млн. лева, от които 530 млн. са били предназначени за икономическата дейност на предприятия, други 170 млн. - за държавния сектор, около 43 млн. лева - за висшето образование и др.\n\r\nОт тези бюджетни средства за НИРД най-голяма част са били разпределени за Югозападния район на страната - близо 530 млн. лева, а най-малко - за Северозападна България - близо 30 млн. лева.\n\r\nНай-много иновативните технологии са се ползвали в преработващата промишленост, като за този сектор са били заделени 180 млн. лева. Други 170 млн. лева са били за предприятия в сферата на съобщенията или за събиране и разпространение на информация - 170 млн. лева.\n\r\nНай-висок процент иновативни предприятия спрямо общия дял на предприятията е регистриран в Белгия и Португалия - съответно по 68 процента, отчита Евростат.\n\r\nДруги страни с високо развити технологични предприятия са още Финландия, Люксембург и Германия - по 64 на сто, Австрия, Холандия и Великобритания - с по 60 на сто дял високотехнологични предприятия и др.\n\r\nВ дъното на тази класация са Румъния - 10 на сто, Полша - 22 на сто, България - 27 на сто, Унгария - 29 на сто, Латвия, Литва и Малта - с по 30 на сто дял на иновативни предприятия.\n\r\nОбщо в ЕС през 2017 г. е имало над 46 000 предприятия за високотехнологично производство, разпределени в няколко ключови категории - аерокосмонавтика, електроника и съобщения, компютърни технологии, военна промишленост и др.\n\r\nОборотът на високотехнологичните производства в Германия възлиза на 121 млрд. евро, като във Франция оборотът е бил 68 млрд. евро и в Италия - 44 млрд. евро.\n\r\nДобавената стойност е била разпределена по подобен начин, като участието на Германия бе най-високо в размер на 43 млрд. евро, следвана от Франция и Великобритания - съответно с 20 млрд. и 17 млрд. евро.\n\r\nРазходите в ЕС за високотехнологични производства възлизат близо на 200 млрд. евро, като най-висок дял в страните е отбелязан във Великобритания - 14 млрд. евро, Германия - 12 млрд. евро, а най-нисък в Кипър - едва 4 млн. евро.\n\r\nИнвестициите в научни изследвания, развитие, иновации и умения представляват ключова област в политиката на ЕС, тъй като тя е от съществено значение за икономическия растеж и са основни фактори за засилване на конкурентоспособността и създаване на по-ефективни и добре платени работни места в общността, отчита анализът, цитиран от БТА.\r\n ", "date": "2019.03.13", "title": "България на дъното в ЕС по брой иновативни предприятия"}
{"url": "https://www.dnes.bg/sofia/2019/03/13/po-topyl-fevruari-a-smetkite-za-parno-po-visoki.404460", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Колко пари харчим за парно и отговарят ли те на реалното ни потребление? Проф. Никола Калоянов, който е ръководител на ''Центъра за енергийни анализи'' към Техническия университет в София, се съгласи, че има съмнения за далавери и наслояване на чувство за безнаказаност. \n\r\nТой обаче подчерта пред  че Законът за регулиране на топлоотпускането се спазва перфектно. И отчете, че тази година сме потребили по-малко топлина, но ще заплатим повече заради повишената цена. \n\n\n\r\n\"Трябва да очакваме повишение, защото има реални основания за това. Има топломери. Няма как да се допусне грешка, защото има уреди на изходите на \"Топлофикация\" и на входа на всяка сграда\", обясни проф. Калоянов в \"България сутрин\".\n                    \n                    \n                \r\n\"Тазгодишният февруари е с около градус по-топъл от миналогодишния. Имаме цели 9 дни, които са били по-топли от обичайното\", подчерта синоптикът на Bulgaria ON AIR Симеон Матев.\n\r\n\"Едно е \"Младост\", друго е центърът на града. На този градус разлика съответства намаление на потреблението с около 8-8,5%\", коментира още проф. Калоянов.\n\r\nПо думите му имаме право да потърси доказателства и да оспорим сметката си.\r\n ", "date": "2019.03.13", "title": "По-топъл февруари, а сметките за парно - по-високи"}
{"url": "https://www.dnes.bg/akoshtete-vqrvaite/2019/03/13/ochakvame-slynchev-minimum-petnata-po-slynceto-izcheznaha.404458", "text": "Слънцето не е имало нито едно петно през февруари - явление, което не е наблюдавано от 2008 г., съобщи в. \"Дейли мейл\", позовавайки се на НАСА.\n\n\r\nТова не е причина за притеснения. Състоянието на звездата ни е сравнително спокойно, защото се приближава към фаза в цикъла, наричана слънчев минимум, пише БТА. \n\r\n\"Подобна пасивност не е само визуален спектакъл. Слънцето става малко по-мъждиво, дупките в короната стават по-стабилни, а силата на слънчевия вятър намалява\" - обясни НАСА на сайта си.\n\r\n\"Отслабналият слънчев вятър от своя страна охлажда и свива земната външна атмосфера (термосфера) и съпротивлението на орбитиращите около Земята сателити намалява\".\r\n                    \n                    \n                НАСА отдавна прогнозира, че Слънцето ще достигне минимума си през 2019 - 2020 г. Липсата на слънчеви петна през февруари е в унисон с тези очаквания.\n\r\nСондата \"Паркър\" на НАСА помага да бъдат опознати по-добре механизмите на слънчевата активност. Тя започна втората си обиколка около Слънцето през януари, а следващото й приближаване е насрочено за 4 април", "date": "2019.03.13", "title": "Очакваме слънчев минимум  - петната по Слънцето изчезнаха"}
{"url": "https://www.dnes.bg/sofia/2019/03/13/v-betonen-labirint-jiteli-na-lagera-bez-dostyp-do-domovete-si.404450", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖители на столичния квартал \"Лагера\" се озоваха в бетонен лабиринт. Триметрова стена от цимент се намира на сантиметри от главния вход на блок 42 в квартала.\n\r\nОграждението е част от поредната строителна площадка, която е заела едно от малкото междублокови пространства. Според хората от \"Лагера\" има абсолютно нарушение.\n\r\nЖивеещите в района се оплакват и от липсата на тротоари, улици и осветление, както и функциониращи отводнителни шахти. По думите на Николай Лозенски, живеещ в квартала, линейка и пожарна кола не биха могли да стигнат до блока заради триметровата стена. , че от 30 години районът не е ремонтиран от Столичната община и се е налагало жителите сами да запълват дупките по улиците.\n                    \n                    \n                \r\nЗаместник-кметът на \"Красно село\" Калин Николов, както и главният архитект на района Христо Кючуков, се срещнаха с жителите, за да обсъдят проблемите им.\n\r\n\"Съгласен съм с негодуванието на хората по отношение на инфраструктурата около тези блокове. Очевадно е, че има да се свърши доста работа. Започва се рехабилитация на района - имаме план целият район около блоковете да бъде облагороден. Предстои да се изчисти пространството и да се премахнат незаконните гаражни клетки\", обясни Калин Николов в \"България сутрин\" .\n\r\nЧаст от жителите твърдят обаче, че са плащали данъци за гаражите си и те са придобити по законен начин. Те не са съгласни с премахването им и смятат, че това ще затрудни паркирането в квартала.\n\r\nПо думите на главния архитект на \"Красно село\" Христо Кючуков бетонната стена, ограничаваща достъпа до входа на блок 42, следва да се приведе към нормални размери, което значи, че не трябва да надвишава 2,20 метра. Той обясни, че не е нужно да се събаря и да се прави нова, а може просто да се отреже.\n\r\nЗам.-кметът на \"Красно село\" обеща, че условията в района ще се подобрят, а жителите на \"Лагера\" бяха категорични, че ще отстояват гражданските си права, докато не видят резултати.", "date": "2019.03.13", "title": "В бетонен лабиринт: Жители на \"Лагера\" без достъп до домовете си"}
{"url": "https://www.dnes.bg/obshtestvo/2019/03/13/14-ot-mladite-maiki-tiineidjyrki-pyrvi-sme-po-ranni-rajdaniia-v-es.404435", "text": "България води класацията по ранни раждания, тъй като средната възраст при раждане на първо дете е 26,1 години, сочат данните на Евростат за раждаемостта в ЕС през 2017 г. Веднага след нас се нарежда Румъния с 26,5 години, а след това са Латвия, Словакия, Полша, Литва и Естония.\n\n\n\n\r\nСредната възраст при майките в Италия обаче е 31 години, следвана от Испания, Люксембург, Гърция и Ирландия. Средната възраст на жените родили през 2017 г. е 29 години.\n\r\nВ България и Румъния около 14% от младите майки са в тийнейджърска възраст, пише \"Монитор\".\n\r\nЗа разлика от тях, най-високият процент раждания на първото дете на жени на възраст 40 и повече години са регистрирани в Испания и Италия - малко над 7%.\n                    \n                    \n                \r\nЕдно от десет раждания във Финландия е на майка, която вече има поне три деца.\n\r\nВ държавите-членки на ЕС най-висок е делът на майките, родили повече от четири деца, във Финландия (10,3%), следвана от Ирландия (9,0%), Обединеното кралство (8,8%), Словакия (8,1%) и Белгия (8.0%)\n\r\nСпоред проучването на Евростат най-висок процент на раждаемост е отчетен във Франция, следвана от Швеция, Дания, Ирландия и Обединеното кралство.\n\r\nНай-ниските равнища на раждаемост се наблюдават в Малта, Испания, Италия, Кипър и други.", "date": "2019.03.13", "title": "14% от младите майки – тийнейджърки. Първи сме по ранни раждания в ЕС"}
{"url": "https://www.dnes.bg/notifikacii/2019/03/13/restorant-krim-kyshtata-na-mollov-v-rycete-na-d-r-ruja-ignatova.404411", "text": "\nРужа Игнатова, която успя да натрупа над 4 милиарда евро с пирамида, за което е издирвана в САЩ, е замесена у нас в десетки фирми. Справка в Търговския регистър на България показва, че тя е участвала в управлението на 26 фирми и е била собственичка на други 5. Постепенно до 2017 г. тя е продала своите фирми и се е оттеглила от всички останали. \n\n\n\n През 2014 г. тя е обявена за бизнес дама на годината в България.\n\r\nТя и пет години по-малкият ѝ брат Константин Игнатов, който беше арестуван  на 6 март на летището в Лос Анджелис САЩ, са създатели на криптовалутата OneCoin.  Поставили са началото на пирамидата през 2014 г.\r\n                \n                Още на следващата година Игнатова, която има и германски паспорт, придобива чрез дубайски компании две знакови сгради в центъра на София. Едната е  ресторант \"Крим\" за 4,2 милиона евро, другата е къщата на някогашния кмет \r\nДимитър Моллов срещу Народното събрание за близо 5 млн. евро. Офисът на OneCoin в България на пл. \"Славейков\" също е нейна собственост.  Стойността на трите имота в центъра на София е малко над 16 милиона лева. \n\r\nРужа Игнатова и брат й са подвеждали инвеститорите, обещавайки им големи печалби при нисък риск в схема, в която всички пари оставали за тях. \n\r\nПрез миналата седмица прокуратурата в Съединените американски щати съобщи, че издирва Игнатова по обвинение за откраднати \"милиарди долари\" чрез фалшивата ĸриптовалута OneCoin.", "date": "2019.03.13", "title": "Ресторант \"Крим\", къщата на Моллов - в ръцете на д-р Ружа Игнатова "}
{"url": "https://www.dnes.bg/obshtestvo/2019/03/13/mele-v-loveshko-shkolo-vyzpitatel-se-namesva-s-iumruci.404437", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Арестуван е възпитател заради агресия срещу деца в ловешко училище. За насилието стана ясно от видеоклип, който се появи в социалните мрежи.\n\r\nНа кадрите се вижда как две момичета се бият в клас, а възпитателят уж се намесва да ги спре, но всъщност удря с юмруци едно от децата. Включва се и втори преподавател.\r\nНачалникът на Регионалното управление на образованието в Ловеч Еленко Начев е разпоредил проверка по случая.\r\nСлучаят е бил разследван от полицията, информирана е и Детска педагогическа стая. Ще бъде извършена проверка от представители на РУО и Община Ловеч, за да се изясни случаят и имало ли е насилие от страна на възпитателя спрямо едно от момичетата.\r\n", "date": "2019.03.13", "title": "Меле в ловешко школо, възпитател се намесва... с юмруци"}
{"url": "https://www.dnes.bg/notifikacii/2019/03/13/privyrjenici-na-ostavaneto-v-es-brexit-e-myrtyv.404438", "text": "\"Няма да има Брекзит! Брекзит е мъртъв\", скандираха около 300 еврофили снощи пред британския парламент и аплодираха отхвърлянето от депутатите на споразумението за развод с Европейския съюз, предаде Франс прес, цитирана от БТА.\n\n\n\n\n\r\n\"Това е чудесно, това е още един етап, с който да останем в ЕС\", заяви 82-годишната Нина Хаул, която участва в демонстрации под прозорците на Уестминстър \"от 14 месеца\", при всяка парламентарна сесия за Брекзит.\n\r\nПротивниците на Брекзит бяха окичени със сини и жълти гирлянди, с цветовете на европейското знаме. Те искаха парламентът да отхвърли споразумението, за да може след това да се свика нов референдум с надеждата Великобритания да остане в ЕС.\n                \n                \r\n37-годишната Ема Кнагс бе дошла да защити правото си на свободно движение и заяви: \"Цялото ми семейство е облагодетелствано от европейското гражданство. Родителите ми живяха 28 години в Белгия, където съм родена и успях да науча други езици\", казва тя.\n\r\nДруги привърженици на оставането в ЕС са обезпокоени за сигурността. \n\r\n\"Допускам, че тероризмът може да се върне във Великобритания, ако има Брекзит\", казва 55-годишният ирландец Питър Бенсън, който от 35 години живее във Великобритания.\n\r\nПред парламента имаше и няколко десетки привърженици на Брекзит, които също бяха доволни, отбелязва АФП. \n\r\n\"Гласувахме за излизане от ЕС, следователно трябва да излезем от ЕС, нали сме демокрация\", казва Сюзън Никълсън, дошла от Йоркшър. \r\nЛондончанката Хариет се надява, че Брекзит ще върне величието на Великобритания, ще промени облика на \"свръхнаселения\" Лондон и ще накара \"някои хора да си заминат\", добавя АФП.", "date": "2019.03.13", "title": "Привърженици на оставането в ЕС: Brexit e мъртъв!"}
{"url": "https://www.dnes.bg/za-da-se-razbirame/2019/03/13/kak-da-napravim-doma-po-uiuten.404415", "text": "Нашият дом е нашето най-специално място. Там където се чувстваме добре, удобно, уютно и най-вече – спокойно. Това към което се стремим, обикновено е да направим дома си още по-приятен и уютен и да го реновираме във времето така, че да радва окото и да ни зарежда с положителна енергия.\r\nЩе ви дадем няколко лесни и практични идеи за дома, които ще ви помогнат да го направите още по-уютен и топъл.\r\n\r\nЕсенцията на „правилото на трите“ е въведена от интериорните дизайнери, които често комбинират три предмета в различни форми, цветове или размери, в една композиция. Например, може да подредите в една композиция ваза, статуетка и свещ на една повърхност или табла. Привлекателната страна на това „правило“ е, че може да развихрите въображението си и да комбинирате различни предмети по ваш личен вкус.\r\n                    \n                    \n                \r\nНяма по-уютен атрибут за дома от свещите. Различни по цвят и размер, а защо не и аромат, те са прекрасна идея за освежаване на интериора и за една по-романтична атмосфера. Ако искате да разнообразите интериора си може да го направите с няколко красиви фенера, в които да поставите малки чаени или друг вид свещи.\r\n", "date": "2019.03.13", "title": "Как да направим дома по-уютен?"}
{"url": "https://www.dnes.bg/obshtestvo/2019/03/13/v-znak-na-protest-50-dushi-napuskat-speshnata-pomosht-v-ruse.404439", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМасови оставки в Спешната помощ в Русе. Близо една трета от медиците са подали едномесечно предизвестие в знак на протест срещу назначаването на нов директор.\r\nТе настояват на поста да остане временно изпълняващият длъжността, тъй като с него са осъществили диалог за по-добри условия на труд. Ако хората напуснат, обслужването на пациенти ще бъде сериозно затруднено, съобщава Bulgaria ON AIR.\r\nРосен Христов е сред фелдшерите, които са подали оставката си. Той и колегите му настояват за промяна в управлението на Спешна помощ в Русе и искат директор да остане д-р Недка Дикова.\r\nБлизо 50 души от всички филиали са депозирали молбите си за напускане. Медиците допускат, че напускането им ще има негативни последици, но са твърдо решени да отстояват позицията си.", "date": "2019.03.13", "title": "В знак на протест: 50 души напускат Спешната помощ в Русе"}
{"url": "https://www.dnes.bg/notifikacii/2019/03/13/nameriha-myrtva-64-godishna-jena-razsledvat-smyrtta-i.404440", "text": "Столични полицаи разследват смъртта на 64-годишна жена, съобщиха от МВР.\r\nРаботата по случая е започнала на 12 март, след като в полицията постъпил сигнал за открита в дома си починала 64-годишна жена. При извършения оглед са открити следи от насилствена смърт.\r\nНезабавно са предприети оперативно-издирвателни и процесуално-следствени действия. Работата по образуваното досъдебно производство продължава под наблюдението на прокуратурата.\r\nСпоред първоначалните данни вероятната причина за престъплението е от битов характер.", "date": "2019.03.13", "title": "Намериха мъртва 64-годишна жена, разследват смъртта й"}
{"url": "https://www.dnes.bg/notifikacii/2019/03/13/tita-zastana-zad-bashta-si-nevinen-e.404445", "text": "Младата певица Тита застана твърдо зад баща си, след като той бе арестуван при акция на специализираната прокуратура, ГДБОП и полицията в Силистра. Обвинението към задържаните е за източване на пари от държавния бюджет, като са облагодетелствани хора, които са искали да получават максимална пенсия. \n\r\nСпоред зам.-главния прокурор Иван Гешев е била разбитата схема, като разработката по нея е стартирала отдавна.\n\n\n\r\nЖелаещите да получат максимална пенсия получавали фалшиви документи срещу 10 000 лв., като, за да се гарантира плащането, членовете на престъпната група прибирали при себе си дебитните карти на новите пенсионери и ги връщали след натрупване на дължимото.\n                \n                \r\nПо време на гледането на мярката за неотклонение стана ясно, че шефът на НОИ - Силистра, Милен Пенчев, който е баща на певицата Тита, се разбирал по Viber с осъждания Тодор Тодоров кой да получи по-висока пенсия чрез фалшификация на документи. \n\r\nСлед това бащата на Тита се обаждал по телефона на Симеонова и й диктувал ЕГН, за да я уведоми коя преписка да се придвижи по-бързо и да не се правят проверки. Върху досиетата тя прикрепяла с кламер листчета с надпис \"СМЧ - Пенчев\", което означавало \"силно мой човек - Пенчев\".\n\r\nПенчев обаче посочи, че сам изпращал сигнали до прокуратурата за завишени пенсии. От държавното обвинение контрираха, че почнал да го прави, едва след като разбрал, че се извършват подобни проверки.\n\r\nДъщеря му подкрепи неговата теза в социалните мрежи и за първи път взе отношение към криминалния случай. Тя участва в риалити за имитации и призна в национален ефир, че е изкарала тежка седмица. \n\r\n\"По повод на всичко, което се изписа по мой адрес и по адреса на моето семейство през последните няколко дни, мисля, че е време и аз да изразя своята позиция. Първо, не мисля, че е редно медиите да замесват моето име с това на баща ми с цел сензация!\n\r\nВторо аз и всички негови близки сме озадачени как човек, който е подавал сигнали към прокуратурата за извършена престъпна дейност от трети лица, е задържан именно за това? Искрено се надявам, че прокуратурата ще вложи същото усърдие в разследването на хората и обстоятелствата, посочени в сигналите от баща ми, за да се разбере обективанта истина.\n\r\nОт моя страна и от страната на всички хора в града, които го познават и знаят, що за човек е, той има цялата подкрепа и уважение. Образован човек, изградил чисто и достойно име през годините, човек с позиция, характер, воля за живот и справедливост. И най-вече прекрасен баща! Силно се надявам истината за един невинен човек да се разбере в най-скоро време и тогава медиите отново така \"шумно\" да я отразят\", написа във Facebook тя. \r\n ", "date": "2019.03.13", "title": "Тита застана зад баща си: Невинен е!"}
{"url": "https://www.dnes.bg/notifikacii/2019/03/13/vdyhnovena-ot-mesi-i-ronaldo-jena-izumi-sveta-s-futbolnite-si-umeniia.404436", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nМлада жена от Танзания се превърна в истинска интернет сензация. Тя е майка на две деца, но изумява с уникалните си футболни умения, които могат да засенчат дори и професионалните играчи.\n\r\nХадхара Мжеже никога не е предполагала, че любовта ѝ към футбола ще я направи звезда в социалните мрежи. Когато младата жена играе с футболна топка на улицата пред дома си, обикновено привлича малка тълпа любопитни съседи, които я аплодират с удоволствие.\n\r\nНо след като клипче с ловкостта ѝ е качено в сайтове за видеосподеляне, пред Хадхара се разкриват неподозирани възможности за професионално развитие, разказва .\n                \n                \r\n\"Започнах да дриблирам с топката на шега. Гледах Роналдо и Меси, които бяха мое вдъхновение. Първоначално използвах портокали, след това саморъчно направена топка, а едва след това – истинска футболна топка\", разказва тя.\n\r\nХадхара е влюбена във футбола от дете. Но респираторно заболяване не ѝ позволява да се занимава професионално с любимата игра. С упорити тренировки и постоянство младата жена успява да усъвършенства дриблирането и привлича вниманието на компании за спортни стоки.\n\r\nВъпреки новопридобитата слава, Хадхара твърди, че ще продължи да забавлява съседите си със своите трикове.\n\r\nМайката на две деца се надява да успее да вдъхнови повече жени да преследват мечтите си въпреки трудностите.", "date": "2019.03.13", "title": "Вдъхновена от Меси и Роналдо: Жена изуми света с футболните си умения"}
{"url": "https://www.dnes.bg/usa/2019/03/13/trymp-razkri-zashto-samoletite-padat-prekaleno-slojni-sa.404455", "text": "След смъртоносната самолетна катастрофа на Етиопските авиолинии останаха много въпроси. Защо е паднал самолета? Има ли нещо общо с недостатък в модела Боинг 737 Max? Или е просто пилотна грешка? За щастие на всички самолетни експерти, президентът на САЩ Доналд Тръмп има отговор на всичко. Според него, самолетите просто са станали... прекалено сложни. \n\n\r\nВ своя популярен Twitter акаунт държавният глава реши да обясни тежката ситуация, в която се намира съвременната авиация.\r\n\"Самолетите стават все по сложни за управление. Вече не им трябват пилоти, а компютърни инженери от Масачузетският технологичен институт. Виждам това в много продукти. Винаги се стремим да направим една ненужна крачка напред, когато по-добре е да се придържаме към старото и простото“, пише Тръмп в първия си пост и добавя втори, в който обяснява, че не би желал Айщнайн да управлява самолета, в който се вози.\r\n                    \n                    \n                \"Сложността е опасна. Плащаме прекалено висока цена за малко предимства. Не знам за вас, но не искам Алберт Айнщайн да ми е пилот. Искам добър професионалист, който ще може бързо и лесно да установи контрол над самолета“, обяснява президентът на САЩ.\r\nСпоред него, най-големият проблем на авиацията е, че пилотът е нужен само при излитане и кацане на самолета, а почти през цялото време, машината лети сама. Не се знае от къде Тръмп черпи своята информация и точно колко инженери от  Масачузетският технологичен институт са били наети, за да управляват правителствения самолет, но със сигурност, президентът би се чувствал по-защитен, ако „професионалист“ държи кормилото, а не някакъв си робот. Всички тези навигации и системи са нищо в сравнение със скоростните реакции на човека.\r\n ", "date": "2019.03.13", "title": "Тръмп разкри защо самолетите падат – прекалено сложни са!"}
{"url": "https://www.dnes.bg/business/2019/03/13/agrion-predlaga-zemedelska-zemia-s-vyzmojnost-za-razsrocheno-plashtane.404471", "text": "Лидерът в управлението на земеделски земи \"Агрион\" предложи за продажба изключително качествени и плодородни парцели в цялата страна на атрактивни цени. Пълна информация за големината и местоположението на парцелите, които дружеството продава може да се намери на сайта на компанията, на националния телефон 080011166  или на място, в офисите на земеделското дружество. Там купувачите могат да получат абсолютно безплатно експертни съвети, правни консултации и информация за пазара. \n\r\nОт компанията отчитат огромен интерес към обявените за продажба парцели. Предвидена е и възможност за плащане на вноски за избраната земя за период от 3 години, при минимално авансово плащане от 10%. \n                    \n                    \n                \r\nОт разсрочено плащане се възползват както големите фирми, които купуват сериозно количество земя, малките земеделски производители, които ще имат възможност да купят съседни парцели без да им се налага да плащат накуп за парцелите. По този начин те могат свободните си пари в техника или по-качествени семена, което води до по-ефективно и модерно земеделие.\n\r\nПокупката на земя е отлична възможност за земеделските стопани да окрупнят парцелите си и да разширят стопанствата си, категорични са агроекспертите. Комасацията увеличава производителността и намалява разходите. Тя дава по-добри условия за механизирана обработка на земята, което е предпоставка за увеличаване на  добивите и за развиване на селско стопанство с висока добавена стойност.\n\r\nОкрупняването на терени помага и формирането на по-добра цена на земеделските площи. Стойността на комасираните имоти е доста по-висока от средната за даден регион, дори и да се сравняват терени от едно и също землище, категорични са експертите в бранша.  По официални данни на Министерство на земеделието, храните и горите средният размер на земеделските терени у нас е едва 5.5 дка., което е едно от най-ниските нива в ЕС.\n\r\n\"С продажба на атрактивни имоти искаме да искаме да дадем възможност на повече хора да печелят от развитието на селското стопанство и от притежаването на земеделска земя\", казаха от \"Агрион\".\r\nСилен интерес към земята на \"Агрион\" има и от инвеститори, които търсят подходящи терени, за да вложат свободните си средства. Голяма част от тях са българи, живеещи зад граница или такива с високи доходи, които през годините са спестили средства. Ниските лихви по банковите депозити стимулират хората да търсят по-високодоходни инструменти, каквито са инвестициите в земеделска земя. Придобитата земя обикновено се отдава под наем или аренда, което при правилно планиране може да докара доходност над 5% на годишна база, което значително надскача тази от инвестиционни фондове и банковите депозити. ", "date": "2019.03.13", "title": "\"Агрион\" предлага земеделска земя с възможност за разсрочено плащане"}
{"url": "https://www.dnes.bg/obshtestvo/2019/03/13/pazim-ezika-si-pravopis-pod-patronaja-na-radeva.404462", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа втора поредна година Сдружение \"Живата вода на България\" организира състезанието по правопис \"Пазим езика си\". То отново е под патронажа на първата дама Десислава Радева.\n\r\n\"Миналата година състезанието беше пилотно и участваха само 20 училища, посочени от МОН. Тази година абсолютно всички желаещи ученици могат да се включат. Няма такса за участие в състезанието\", посочи учителят по български език и литература и член на журито Рени Стоичкова.\n\r\nМолба за участие трябва да бъде подадена до 13 април на сайта на Сдружение \"Живата вода на България\". Първият кръг на състезанието е на 20 април, а втория ще се проведе на 11 май.\n                    \n                    \n                \r\nПървата задача е диктовка - към нея ще има и два въпроса. А подбраните за диктовка текстове са на български класици и съдържат най-често допусканите грешки. Ще има и задача със синоними.\n\r\n\"Грамотността зависи не само от училището, но и от семейната среда. Уважението към книгата се възпитава върво в семейството, след това училището дава необходимите знания и умения\", подчерта \n\r\nПо думите ѝ младите хора най-затруднени от пунктоацията и пълния и кратък член.", "date": "2019.03.13", "title": "\"Пазим езика си\": Правопис под патронажа на Радева"}
{"url": "https://www.dnes.bg/sofia/2019/03/13/borisov-se-pohvali-prihodite-ot-gorivata-sa-sys-7-poveche.404467", "text": "Приходите от горивата са със 7% повече. Това се похвали премиерът Бойко Борисов пред министрите си в началото на днешното заседание на правителството.\n\nСлед традиционната си среща със службите, Борисов каза още, че взетите мерки за изсветляване на сектора действат. \r\nЕдна от тях е непрекъснатото видеонаблюдение на движението на горивата от танкера до крайния потребител.  \r\nВчера КЗК обяви секторния си анализ, според който монопол на пазара няма, но препоръча по-малко бюрокрация. \r\nЩе има ли още мерки и как държавата разчете анализа, днес ще коментира икономическият министър Емил Караниколов на брифинг.", "date": "2019.03.13", "title": "Борисов се похвали: Приходите от горивата са със 7% повече"}
{"url": "https://www.dnes.bg/football/2019/03/13/ronaldo-izravni-mesi-po-hettrici-v-shampionska-liga.404449", "text": "Петкратните носители на Златната топка – Кристиано Роналдо и Лео Меси, продължават историческата гонитба за №1 на планетата.\r\n. Освен, че прати \"бианконерите\" в следващата фаза на Шампионска лига с общ резултат 3:2, Роналдо се изравни с аржентинския гений по брой хеттрици в турнира.\r\n \r\nВ осем случая в турнира двамата са вкарвали по три попадения в един мач, което е рекорд. Роналдо продължава да е реализатор №1 в надпреварата с изумителните 124 гола в 160 мача. Меси се е разписвал 106 пъти в 130 срещи.\r\n \r\nДо момента през сезона аржентинецът е по-резултатен от Кристиано – 6 срещу 4 точни удара, но №1 в листата е звездата на Байерн Мюнхен Роберт Левандовски (8). \r\n \r\n", "date": "2019.03.13", "title": "Роналдо изравни Меси по хеттрици в Шампионска лига"}
{"url": "https://www.dnes.bg/notifikacii/2019/03/13/6-g-zatvor-za-avstraliiskiia-kardinal-pel-za-pedofiliia.404459", "text": "Австралийският кардинал Джордж Пел, някога трета по значение фигура във Ватикана, а днес изпаднал в немилост, бе осъден днес за педофилия на 6 години затвор, от които трябва да изтърпи най-малко три години и осем месеца, предаде Франс прес.\n\r\nСъдията Питър Кид заяви на процеса в Мелбърн, че е взел под внимание \"отвратителните престъпления\", извършени от 77-годишния духовник, но също и напредналата му възраст, както и факта, че \"иначе е водел безупречен живот\".\n\r\nНай-високопоставеният католически сановник, признаван някога за виновен в изнасилване на малолетни, бе застрашен от 50-годишна присъда за сексуални действия срещу две 13-годишни тогава момчета хористи в Мелбърн през 1996 и 1997 г.\n\n\r\n                \n                Кардиналът \"има право на справедливо и сигурно правосъдие\", заяви съдия Кид, като изрази съжаление по повод \"манталитета на тълпата\", присъщ на част от обществото.\n\r\n\"Вие не бива да послужите за изкупителна жертва\", добави той. \"Не съм тук, за да съдя Католическата църква\", увери магистратът, като подчерта, че са от значение единствено фактите.\n\r\nСъдията наблегна върху \"дълбоките\" и \"тежки\" последици от престъпленията на духовника върху единия от пострадалите, който днес още е жив, и вероятно върху другия, починал от свръхдоза хероин.\n\r\nДжордж Пел, който твърди, че е невинен и обжалва присъдата, бе признат за виновен в сексуални сношения с двете момчета през декември, но това бе огласено едва в края на февруари по юридически съображения, уточнява АФП, цитирана от БТА.\r\n ", "date": "2019.03.13", "title": "6 г. затвор за австралийския кардинал Пел за педофилия"}
{"url": "https://www.dnes.bg/notifikacii/2019/03/13/simeon-ii-samo-bashta-mi-se-opylchi-na-hitler.404473", "text": "\"Само баща ми като държавен глава посмя да се опълчи на Хитлер“, написа цар Симеон II в специално изявление на сайта си.  Той бе провокиран от критиките по негов адрес, тъй като не присъства на възпоменанието, посветено на спасяването на българските евреи, което се проведе в неделя в София.\r\nОказва се, че той е обиден, че името на  цар Борис ІІІ често е забравяно, когато се говори за спасяването на българските евреи.\r\n\"С болка и прискърбие констатирам за пореден път, че дори в кръговете на властта, а и в част от обществото, битуват късопаметни и промити мозъци, пише Симеон II. -  Ако приемем твърдението, че през годините 1935-1943 България е еднолично управлявана от Цар Борис ІІІ, то дали нашите евреи щяха да бъдат спасени без изричната воля на царя?\r\n                \n                При наличието на неоспорими факти, документи и прочее, неспоменаването на името на Цар Борис ІІІ като определящ фактор за спасението, сочи за девалвация на настоящата ценностна система.\r\nВ деня, в който си прощаваме взаимно, разбира се, прощавам това невежество, но няма да забравя оскърблението към паметта на баща ми. През онези години само той като държавен глава посмя да се опълчи на Хитлер, за да опази нашите сънародници от еврейско потекло. Куражът му тогава, дори с риск за неговия живот, се признава и почита по света\".", "date": "2019.03.13", "title": "Симеон II: Само баща ми се опълчи на Хитлер!"}
{"url": "https://www.dnes.bg/sofia/2019/03/13/podnosite-na-batenberg-na-pokaz-v-nim.404464", "text": "\nПрез месец януари на търг, организиран от аукционна къща във Виена, бяха откупени ценни подноси. Те са подарени на първия български княз Александър І Батенберг (1879 – 1886 г.) от жителите на градовете Русе, Ловеч и Берковица, съобщават от Националният исторически музей.\n\n \r\nПредметите са откупени при личното присъствие на министъра на културата Боил Банов и с негова заповед са предадени за съхранение в НИМ.\r\nПодносите ще бъдат експонирани в централно фоайе на втория етаж на Националния исторически музей от 13 март 2019 г. Културните ценности притежават изключителна историческа стойност и са с гравирано посвещение на български език на Негово Височество княз Александър І. \r\nЕдиният от тях е с позлата и с изключително богата и майсторски изработена филигранна украса. На другите два подноса е изобразен изправен български лъв, символизиращ  възраждането на България.", "date": "2019.03.13", "title": "Подносите на Батенберг – на показ в НИМ"}
{"url": "https://www.dnes.bg/obshtestvo/2019/03/13/vseki-sedmi-u-nas-antivaksyr-vseki-11-ti-zemiata-e-ploska.404466", "text": "15% от българите смятат, че ваксините са вредни за хората, сочи на изследване на \"Галъп интернешънъл\", проведено сред 824 души между 1 и 8 март. \n\n58% от сънародниците ни обаче не се съгласяват с това твърдение, а 27% не могат да формират мнение. Данните показват, че твърденията за вреда от ваксините не получават широка популярност у нас, макар въобще да не са за пренебрегване дяловете на хората, които са отрицателно настроени, отчитат социолозите. \n\r\nИзследването задава и други провокативни въпроси, като например този, дали земята е плоска. \n\r\nЦели 81% от запитаните нямат колебания по въпроса, но 8% от запитаните са категорични, че земята е плоска. Останалите 11% се затрудняват да отговорят. Така общо 19% от пълнолетните българи имат колебания по въпроса за формата на земята или не могат добре да схванат въпроса за нейната форма, а останалите 81% отговарят съгласно науката. \n                    \n                    \n                \r\nСпоред авторите на изследването смятащите земята за плоска са предимно хора от маргинализираните социални групи в обществото и това почти изключва опцията някой да се шегува в отговора.\n\r\n74% от анкетираните пък са съгласни, че хора са стъпвали на Луната, 9% - не, а останалите се колебаят. \r\n \r\nНай-образованите са и онези, които са най-сигурни. Подобно твърдение проверява колкото знанията и общата култура, толкова и афинитета към конспиративни теории, а и недоверието към общоприети факти. По-голямата част от хората у нас явно предпочитат официалните източници, информации и теории, макар да не е малък и делът на онези, които сериозно се съмняват.\r\n ", "date": "2019.03.13", "title": "Всеки седми у нас – антиваксър. Всеки 11-ти: Земята е плоска!"}
{"url": "https://www.dnes.bg/politika/2019/03/13/po-strogi-iziskvaniia-za-sergii-budki-dnsk-shte-maha-tezi-po-moreto.404476", "text": "Павилиони, сергии, кабини и всички преместваеми обекти вече ще трябва да отговорят на конкретни изисквания, а контролът върху тях ще се осъществява и от Дирекцията за национален строителен контрол (ДНСК). Това записаха депутатите на второ четене в Закона за устройство на територията (ЗУТ).\n\r\nПредложението идва от НФСБ с мотива, че досега за преместваемите обекти не е имало никакви изисквания, което пък криело рискове от инциденти заради паянтовите постройки. От ДПС пък остро възразиха срещу промените, тъй като според тях с новите текстове ще се натоварят гражданите, занимаващи се с дребен бизнес.\n\r\nС поправките се дава по-конкретна дефиниция за преместваемите обекти. За поставянето им ще се издава разрешение въз основа на схема и проектна документация, одобрени от главния архитект на общината. Схемата за поставяне определя пространственото разположение, вида, типа, размерите и предназначението на обекта.\n                    \n                    \n                \r\nВ курортите и по плажовете се дават правомощия ДНСК да се разпорежда с премахването на преместваемите обекти, когато не отговарят на изискванията. \n\r\nПреместваемите обекти ще бъдат премахвани и когато са захранени с вода, а не са включени в уличната канализация или не е изградена локална система за отвеждане на отпадните води.\n\r\n\"Никакви изисквания нямаше към тези постройки. Има случаи, при които тези преместваеми обекти, които не са подложени на никаква експертиза, са направени от подръчни материали. Когато духне вятър, постройката може да се разпадне и да нарани човек или да увреди превозно средство\", коментира по време на дебата Валери Симеонов.\n\r\nРамадан Аталай от ДПС пък контрира, че ако днес проблемът на България са бараките, значи сме много напред.\n\r\nС други поправки в ЗУТ пък се предвижда строители, които не са вписани в регистъра на браншовата камара, да могат да изграждат само жилищни и вилни сгради до 100 квадратни метра.", "date": "2019.03.13", "title": "По-строги изисквания за сергии, будки... ДНСК ще маха тези по морето"}
{"url": "https://www.dnes.bg/obshtestvo/2019/03/13/izvyn-protokola-desi-radeva-ostavi-chervilo-vyrhu-prezidentska-buza.404470", "text": " \n                    \n                Какво е етикетът за една дама, ако е успяла да остави червило по бузата на президента!? \n\r\nВ подобна интересна ситуация се оказаха Десислава Радева и словенският президент Борут Пахор. \n\r\nДвудневната визита на българския президент Румен Радев в Словения започна с посрещането му от Борут Пахор и съпругата му Таня Печар. \n\r\nДесислава Радева явно изпитва топли чувства към словенския колега на своя съпруг и остави червилото си върху бузата на държавния глава. \n\r\nМиг след това се усети и с отработен маниер го изтри с ръка, докато съпругата на Пахор - Таня Печар, гледа неловко. \n\r\nСамият словенски държавен глава се пошегува с неловката ситуация в Instagram, където публикува снимка от момента. \n\r\n\"Въпрос - какво прави съпругата на българския президент по време на посрещането: а) бие ми шамар; б) благославя ме; в) изтрива червилото\". \n\r\nМалко по-късно публикува и видеото с верния отговор. \n\r\n\"Правилният отговор на въпроса от предишната публикация е: съпругата на българския президент изтрива следата от целувката си. Таня се опитва да ме скрие от камерите\", написа Пахор в Instagram към видеото.\r\n ", "date": "2019.03.13", "title": "Извън протокола: Деси Радева остави червило върху президентска буза!"}
{"url": "https://www.dnes.bg/politika/2019/03/13/predi-mestnite-izbori-akciia-kmet-zakysniala-spravedlivost.404465", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трети кмет се превърна в мишена за правораздавателните органи. В понеделник на прицел се оказаха кметовете на Созопол и Златица, а във вторник колегата им от Стрелча. И тримата са разследвани за злоупотреби с общински пари по проекти.\r\n\"30 години българското общество очаква справедливост по отношение на милионерите и милиардерите, които произведохме в резултат на този преход и властта, която демонстрира възможности, които преди това не е имала. Всяко събитие, всеки случай, в който се вижда, че държавата се опитва да прави нещо, е добре дошло в съзнанието на широката общественост\", обясни политическият психолог проф. Антоанета Христова в \"България сутрин\".\n\n\n\n\n\n                    \n                    \n                \r\nПо думите ѝ влиянието върху хората е положително. Според нея вероятно то има връзка с интересите на политическите партии, както и с това, че тази година ще се избира и нов главен прокурор.\n\r\nСпоред социолога Кольо Колев това, че акция \"кмет\" се провежда точно сега, има пряка връзка с предстоящите избори и това е съвсем нормално.\n\r\n\"Когато става въпрос за местни избори, където се сблъскват политически интересни и местни лобита, се пускат къде доноси, къде реални факти, които до момента са потулвани под чергата на общите интереси и тези конфликти избиват\", коментира Колев пред \n\r\nСпоред Христова властта винаги е имала информация и възможност да осъществява контрол, но правителствата досега са се страхували от публични скандали.\n\r\nПо думите на Кольо Колев, когато има процес на проследяване, винаги има движение към по-добро, защото утрешният властник в същата позиция много ще внимава какво ще прави. Според него по този начин се възпитават управляващите.\n\r\n\"Тази система, която ни създава усещането, че има справедливост в обществото, е в ръцете на нормативната уредба. Това е нещото, което трябва да следим и контролираме. В момента се случва за първи път положителен знак, който демонстрира действие\", обясни за финал Христова.", "date": "2019.03.13", "title": "Преди местните избори: Акция \"кмет\" - закъсняла справедливост?"}
{"url": "https://www.dnes.bg/zvezdi/2019/03/13/kod-cherveno-sofi-marinova-s-mominsko-parti.404512", "text": "С моминско парти в червено бе изненадана Софи Маринова. Нейните приятелки се събраха в София броени дни преди сватбата ѝ, за да организират незабравимо парти.\r\nОт снимките, публикувани в профила на изпълнителката във Facebook, се вижда, че всички дами носят червени рокли и са наели лимузина. С лъскавото возило те са се разходили из центъра на града, за да си направят фотосесия на различни локации.\r\n \r\nРомската перла носи стилен бял гащеризон, както и типичния за женските партита воал на главата. Тя се е снимала с момичетата пред \"Свети Александър Невски\", на Ларгото и около НДК.\r\n \r\nСлед разходката с лимузината приятелките завели певицата в столичен хотел, където я очаквали още близки до нея дами, облечени в червено.\r\n \r\nСофи Маринова и приятелят ѝ Гринго сключиха граждански брак на 6 февруари. Двамата стягат голяма сватба на 24 март, като ще им кумуват певицата Преслава и приятелят ѝ Павел. Сред гостите ще бъдат Азис, Тони Стораро и синът му Фики, Галена, Глория, Бони, Джена и още куп колеги на певицата.\r\n\r\n\r\n \r\n ", "date": "2019.03.13", "title": "Код червено: Софи Маринова с моминско парти "}
{"url": "https://www.dnes.bg/sofia/2019/03/13/ot-gerb-za-reizi-ima-kompetentni-organi-da-vidim.404507", "text": "От ГЕРБ ще се произнесат по случая с кмета на Созопол Панайот Рейзи, след като приключи разследването. \n\n\n\r\nПрипомняме, че прокуратурата повдигна обвинения за длъжностно присвояване на средства на подкрепения от ГЕРБ кмет Панайот Рейзи. Паралелно с това бе обвинена за злоупотреба с държавни средства и кметицата на Златица Магдалена Иванова от БСП.\n\r\nДнес Цветан Цветанов настоя, че има компетентни органи, които водят разследването, и когато излязат резултатите от него, от ГЕРБ ще се произнесат за местните избори. \n\r\n\"Има компетентни органи. Нека си продължат съответното разследване. Към момента има обвинения както към Созопол, така и към Златица. Ние винаги сме били с абслолютно същия аршин\", отсече той.\n                    \n                    \n                \r\nЦветанов подчерта и че сега на дневен ред са евроизборите.\n\r\n\"Кандидатите ни за евроизборите няма да бъдат с повдигнати обвинения за пране на пари, купуване на гласове или злоупотреби с местна власт. Надявам се и от БСП да направят същото\", коментира Цветанов.", "date": "2019.03.13", "title": "От ГЕРБ за Рейзи: Има компетентни органи, да видим!"}
{"url": "https://www.dnes.bg/temida/2019/03/13/hem-si-kmet-hem-si-jiveesh-v-obshtinsko-jilishte-za-bedni-evtino-e.404488", "text": "Кметове, заместник-кметове и кметски наместници са ползвали неправомерно общински жилища за социално слаби и безимотни лица, е установила проверка на Върховната административна прокуратурата, съобщи БНР. \n\n От държавното обвинение са открили нарушения в 175 наредби за отдаване под наем и закупуване на общински имоти.\n\r\nС нарочни текстове в общинските наредби градоначалниците са си осигурили възможност да живеят в евтини имоти, иначе предназначени за семейства със социални и здравословни проблеми или с негодни за обитаване жилища заради природни и стихийни бедствия, аварии или защото са застрашени от самосрутване. Това е станало в нарушение на Закона за общинската собственост и така е била създадена нова категория правоимащи лица. \n                    \n                    \n                \r\nПрокурорите са установили и нарушения на законоустановения срок за настаняване.\n\r\nВ други подзаконови актове е признато право за кандидатстване за настаняване под наем в резервните общински жилища на бивши собственици, чиито имоти са отчуждени от Общината до предаване на отстъпения им в обезщетение жилищен имот. С решения на общински съвети е била въведена и допълнителна такса извън предвидената в Закона за местните данъци и такси.\n\r\nДруги нарушения, констатирани от прокуратурата, са, че кметове са овластявали други лица да налагат санкции, в което от прокуратурата виждат възможност нарушители да бъдат опазени от глоби.\n\r\nРазпоредби в нарушение на закона са установени от София, Пловдив, Варна, Бургас до Царево, Банско, Казанлък и Дупница. За нарушенията са сезирани съответните административни съдилища. \r\n ", "date": "2019.03.13", "title": "Хем си кмет, хем си живееш в общинско жилище за бедни. Евтино е! "}
{"url": "https://www.dnes.bg/politika/2019/03/13/poslanichkata-ni-v-indiia-s-prelestna-narodna-nosiia.404505", "text": "\n\r\nНовата посланичка на България в Индия Елеонора Димитрова връчи акредитивните си писма, облечена с народна носия. От Българския дипломатически институт публикуваха във Facebook снимки от церемонията, която се е състояла в Делхи.\n\r\n„Българският посланик в Индия, Н.Пр. г-жа Елеонора Димитрова, връчи днес акредитивните си писма в прелестна българска носия. Пожелаваме й здраве и успешен мандат!“, пишат от института.\n\r\nЕлеонора Димитрова беше официално назначена на поста в средата на януари. \r\nТя е дипломат от кариерата с дългогодишен професионален опит от работа както в Министерството на външните работи в София, така и в задгранични представителства на Република България, включително като заместник-ръководител на мисия и временно управляващ.\n                    \n                    \n                \r\nВ задгранични мисии е работила в посолствата на Република България в Либия, във Федерална република Германия и в Чешката република, където е изпълнявала функциите на временно управляващ в продължение на една година. В последния си задграничен мандат Елеонора Димитрова е била заместник-ръководител на посолството на Република България в Бразилия.\r\n ", "date": "2019.03.13", "title": "Посланичката ни в Индия – с прелестна народна носия"}
{"url": "https://www.dnes.bg/sofia/2019/03/13/stroitelen-kran-padna-v-sofiia.404520", "text": "\n\r\nКран от строителен обект падна в София. Конструкцията се е стоварила на платно на оживен булевард в квартал \"Младост 3\", съобщава репортер на Dnes.bg.\r\nИнцидентът е станал около 14:00 часа. Няма пострадали хора, нито материални щети.\r\nКранът е висок около 20-22 метра. Части от него са на пътното платно. \r\nДвижението в района е затруднено заради аварията.", "date": "2019.03.13", "title": "Строителен кран падна в София "}
{"url": "https://www.dnes.bg/index/2019/03/13/mashtabna-izlojba-na-legendata-vasil-ivanov-v-nacionalnata-galeriia.404516", "text": "\n\r\n\n\r\nМащабната изложба на Васил Иванов (1909 – 1975)  отбелязва 110-годишнината от рождението на художника,  който се превръща в легенда още приживе. В едно време на конформизъм той има значителен принос в утвърждаване на свободата на твореца у нас. Новаторството на неговото творчество е неотделимо от духовните му възгледи. Васил Иванов е ерудит, философ и мистик, последовател на Петър Дънов. Той се занимава с йога, астрология и хиромантия, слави се с дарбата си на ясновидец. Живее в малка дървена барака на дъновиския Изгрев. Води затворен, изолиран, свръхконцентриран в творчеството си живот. Петър Увалиев казва през 1962 по БиБиСи, че Васил Иванов е човекът, който за дълго е единственото лице на модерното българско изкуство на запад.\n                \n                \r\nИзложбата представя над 90 творби на художника в цялото многообразие на неговото творчество. Основен акцент са работите от т. нар. \"космически цикъл”, които са се превърнали във \"визитната картичка” на Васил Иванов в историята на изобразителното изкуство. \n\r\nПървата му изложба с \"космически” творби през 1964 е забранена директно от ЦК на БКП. Авторът е принуждаван да се отрече от търсенията си. Обвиняван е, че се е превърнал в знаме на \"непристойна” група млади хора и че се занимава с прикрити под йогийски упражнения религиозни практики. Въпреки това той успява да продължи активно да работи и да представя проиозведенията си пред ценителите по цял свят. Нюйоркската енциклопедия на изобразителното изкуство посочва Васил Иванов като създател на направлението \"космическа графика”.\n\r\nВ експозицията са представени очарователната със своя лиризъм ранна графика и живописта на художника - предимно природни сцени и сюжети. Внушителна мултимедийна инсталация \"разказва” живота на Васил Иванов на дъновиския Изгрев, връзката му с Бялото братство и идеите на Учителя. По време на изложбата за първи път ще бъдат прожектирани у нас два авторски филма, посветени на художника. Архивни кадри от откриването на неговата самостоятелна изложба с творби от \"космическия цикъл” през 1965  показват срещата на Васил Иванов с космонавта Алексей Леонов, първия човек, излязъл в открития космос. Само месец след като е изпълнил тази своя мисия, Леонов посещава България. Вижда  работите на Васил Иванов и възкликва: \" Той е бил Там!”\r\nСпециалният изложбен дизайн и въздействащата, динамична мултимедия преоформят пространството и превръщат изложбата в неповторимо и запомнящо се изживяване.\r\nИзложбата е съпроводена с луксозен каталог, в които са представени материали, отразяващи основните етапи в творческото развитие и житейския път на този талантлив артист.\n\r\nС този проект Националната галерия показва отново част от колекцията на Борис Бекяров – след преминалата при огромен интерес от страна на публиката изложба на Боян Райнов през 2015. Откриването ще е на  14 март, четвъртък от 18.00 часа, а изложбата ще остане там до 19 май. \r\n\r\n ", "date": "2019.03.13", "title": "Мащабна изложба на легендата Васил Иванов в Националната галерия "}
{"url": "https://www.dnes.bg/obshtestvo/2019/03/13/operaciia-istoriia-zashto-padna-natovskata-raketa-v-gorna-bania.404497", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ранното лято на 1999 година самолетите на НАТО извършват голямата бомбардировка над Югославия. В нея загиват около 1000 души. Над град Крагуевац е един от основните удари на съюзническата авиация. Поразено е детското отделение на болницата. \"Само за миг 42 деца, 28 майки, 2 лекарки и 12 души медицински персонал - сестри, акушерки, санитарки, изчезват\", разказа в Операция \"История\" Йордан Костадинов, полковник от резерва.\r\nКостадинов подава рапорт за напускане, след като докладва за засичане на чужди бойни самолети в нашето небе.\r\nПо време на негово дежурство във въздушното ни пространство се появяват групови цели. \"Влизаха в нашата територия с голям интензитет, в района между Берковица и Белоградчик, през Ихтиман, отиваха надолу към Сандански и след това на запад към Албания, към авиобазата Авиано в Италия\", разказа полковникът пред \r\n                    \n                    \n                Това бяха самолети, които имаха въоръжение. Той обясни, че ракетата, паднала в Горна Баня, била \"захапала гъбата на \"Витоша\" - това беше ракета за унищожаване на радиолокационна цел.\r\nПо думите му, когато са прелитали натовските самолети през въздушното ни пространство, \"ние изключвахме нашите радиолокационни станции\".\r\n\"Но Гражданската авиация не можеше да изключи локатора си, който е на Витоша. Тази ракета беше се насочила към станцията, която е зад Черни връх. Добре, че не й стигна горивото и падна в Горна Баня\", обясни Костадинов.\r\nНа сутринта, когато започнахме да докладваме на министъра (Георги Ананиев е министър на отбраната тогава) за случилото се, той лично ни прекъсна с думите: \"Запомнете, тази нощ над България не е имало никакви чужди самолети\". Докладът не допада на министъра на отбраната и Костадинов е принуден да напусне.\r\nСпоред полковника най-голяма военна мощ България е имала през 1989 година – над 600 модерни бойни самолета, 3600 танка, 6 работещи авиационни бази, над 120 хиляди служещи във въоръжените сили, но ние сме си \"затрили\" армията си и това е голям грях. Основната роля на казармата е да превърне момчето в мъж.\r\n ", "date": "2019.03.13", "title": "Операция \"История\": Защо падна натовската ракета в Горна Баня?"}
{"url": "https://www.dnes.bg/akoshtete-vqrvaite/2019/03/13/5-chaia-pri-zybobol.404418", "text": "Зъбоболът е едно от най-честите неразположения. Обикновено се проявява, когато нямаме възможността да посетим зъболекар или пък се налага да изчакаме продължителното и бавно израстване на мъдреца, който е решил да нарушава комфорта на ежедневието ни. Консултацията със специалист винаги е препоръчителна. Въпреки това, винаги прилагаме бабини лекове, с които да намалим болката. Вижте кои чайове могат също да помогнат да се почувствате по-добре.\r\n\r\nВъв всеки кухненски шкаф е хубаво да има някои от тези два вида чай. Консумацията им може да помогне при зъбобол, защото както черният, така и зеленият чай съдържат танини, които спомагат за намаляване на неразположението. В допълнение, зеленият чай елиминира бактериите в устната кухина, които причиняват лош дъх.\r\n                    \n                    \n                \r\nЕдна ароматна подправка, от която може да си приготвите чай. В продължение на стотици години хората са сдъвквали карамфил, за да освежат дъха си и да облекчат зъбобола. Има и по-приятен начин да се насладите на приятния аромат на карамфила – пригответе си чай от него. Според учени, подправката съдържа фенолно съединение наречено евгенол, което се използва и в стоматологията. То има анестетични и противовъзпалителни свойства.\r\n", "date": "2019.03.13", "title": "5 чая при зъбобол "}
{"url": "https://www.dnes.bg/health/2019/03/13/kitai-otkri-nov-metod-za-ranno-diagnosticirane-na-raka-na-cherniia-drob.404451", "text": "Китайските учени разработиха нов метод на скрининг за носителите на хепатит В, който открива ранния стадий на хепатоцелуларния карцином (HCC), най-често срещаният вид първичен рак на черния дроб, предаде Радио Китай.\n\n\r\nТой е дело на учените от ракова болница, Китайската академия на медицинските науки и биомедицинската компания „Genetron Health\". Чрез течна биопсия, която с помощта на протеинови маркери открива соматични мутации на безклетъчна ДНК, изследователите ефективно могат да идентифицират ранния стадий на хепатоцелуларния карцином с размер по-малък от 3 см.\n\r\nСпоред Ян Хай, един от изследователите в екипа, методът е показал 100% чувствителност, 94% специфичност и 17% положителна прогнозна стойност в кохортата за валидиране, което доказва, че подходът е приложим за идентифицирането на ранния стадий на хепатоцелуларния карцином.\n                    \n                    \n                \r\nЕкипът учени ще оптимизира този метод на скрининг чрез систематични проучвания в мултицентрове, голямо проспективно кохортно проучване, каза Ян Хай.\n\r\nОчакванията са след строгата клинична валидация методът да се превърне в по-удобен, неинвазивен и стандартизиран начин за откриването на първичния рака на черния дроб.\n\r\nРезултатите от изследването бяха публикувани в списание на Националната академия на науките на САЩ „Proceedings\".", "date": "2019.03.13", "title": "Китай откри нов метод за ранно диагностициране на рака на черния дроб "}
{"url": "https://www.dnes.bg/index/2019/03/13/karai-da-vyrvi-bylgarskiiat-shofior-prez-komediinata-prizma.404472", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Карай да върви\" е новата постановка на актьора Мирослав Симеонов, която представя особеностите на българския шофьор през забавния поглед. Стенд ъп шоуто с пътна тематика засяга проблематични теми, пречупвайки ги през комедийната призма.\n\r\nПостановката ще бъде представена на 14 март на малката сцена в театъра \"Сълза и смях\" от 20:00 часа.\r\n\"Всяка ситуация е смешна. В градския транспорт всичко е смешно, гоненето му също и това как човек се нервира\", коментира в \"България сутрин\" актьорът.\n\r\nСпоред него в стенд ъп комедията е задължително да се стремиш да осмиваш някакъв проблем и да приковаваш внимание към него чрез смеха. По думите му за някои хора има ефект, за други не, но е важно, че все пак се замислят.\n                \n                \r\n\"Мисля, че печели това, че е комедия. Когато играех \"Ромео и Жулиета\" и съм канил приятели и те казват \"стига с тази драма, животът е достатъчна драма\". Искаме да се посмеем на нещо, преди всичко - това продава. И другото е, че е много близко до човека, няма образ, тоест ти си там\", сподели актьорът пред \n\r\nНа 30 март отново в \"Сълза и смях\" любителите на комедията ще могат да гледат и другото шоу на Симеонов, носещо името \"Баси кефа\", където фокусът е върху дребните удоволствия в живота.", "date": "2019.03.13", "title": "\"Карай да върви\" - българският шофьор през комедийната призма"}
{"url": "https://www.dnes.bg/stranata/2019/03/13/tyrsiat-se-4-i-5-zvezdni-hoteli-51-mln-lv-ot-noshtuvki-prez-ianuari.404475", "text": "Приходите от туристически нощувки през януари достигат 51.1 млн. лв. или с 2.2 на сто повече в сравнение с януари 2018 година, съобщи Националният статистически институт. Регистрирано е увеличение на приходите както от българи - с 3.8 на сто, така и от чужденци - с 1 на сто.\n\n\n\r\nПрез януари в страната са работили 1 872 места за настаняване с над 10 легла. Броят на стаите в тях е 55.9 хил., а на леглата - 113.6 хиляди. В сравнение с януари 2018 г. общият брой на местата за настаняване намалява с 1.2 на сто, докато леглата в тях остават на същото ниво.\n\r\nОбщият брой на нощувките във всички места за настаняване, регистрирани през януари 2019 г., е 889.9 хил., или с 2.2 на сто по-малко в сравнение със същия месец на предходната година, като най-голямо намаление на нощувките (с 6.8 на сто) се наблюдава в местата за настаняване с 3 звезди.\n                    \n                    \n                \r\nБроят на пренощувалите в местата за настаняване през януари се увеличава с 2.6 на сто в сравнение със същия месец на 2018 г. и достига 382.8 хил., като е регистрирано увеличение както при чуждите, така и при българските граждани, съответно с 5.6 и 0.7 на сто. Българите, нощували в местата за настаняване през януари, са 229.1 хил. и са направили средно по две нощувки. Чуждите граждани са 153.7 хил. и са направили средно по 2.8 нощувки, като 75.9 на сто от тях са нощували в хотели с 4 и 5 звезди.\n\r\nПрез януари 2019 г. в хотелите с 4 и 5 звезди са направени 73.7 на сто от общия брой нощувки на чужди граждани и 37.3 на сто - на българи.\n\r\nОбщата заетост на леглата в местата за настаняване през януари 2019 г. е 25.9 на сто, като намалява с 0.7 процентни пункта в сравнение с януари 2018 година. Най-висока е заетостта на леглата в хотелите с 4 и 5 звезди - 37.4 на сто, следват местата за настаняване с 3 звезди - 24.3 на сто, и с 1 и 2 звезди - 14.1 на сто.", "date": "2019.03.13", "title": "Търсят се 4- и 5-звездни  хотели, 51 млн. лв. от нощувки през януари"}
