{"url": "https://www.dnes.bg/rusia/2019/07/30/rusiia-otkaza-da-osvobodi-navalni-predsrochno.418058", "text": "Съд в Москва отхвърли днес жалба на лишения от свобода руски опозиционен лидер Алексей Навални за предсрочно освобождаване по здравословни причини, след като той внезапно се разболя в ареста през уикенда и беше спешно откаран в болница за лечение, предаде Ройтерс, цитирани от БТА.\n\r\nНавални беше осъден миналата седмица на 30 дни лишаване от свобода за това, че е призовавал хората да участват в непозволен от властите опозиционен протест. Той беше приет в болница в неделя и изписан на следващия ден. \n\n\n\n\r\nНавални казва, че може да е бил отровен. Това подозрение се споделя от неговия адвокат и личния му лекар.\n\r\nАдвокатът на Навални поиска съдът да освободи предсрочно опозиционния лидер по здравословни причини. Според юриста килията, в която е държан клиентът му, изглежда е източник на загадъчната му болест.\n                    \n                    \n                \r\n                \r\n                \r\n                \r\nВ същото време Руската главна прокуратура призова днес да се реагира сурово срещу неразрешени демонстрации, докато опозицията преговаря с властите за организиране на ново събиране, за да настоява за допускане на нейните представители до местните избори през септември.\n\r\n\"Правосъдието трябва \"да сложи край на всяко действие на организаторите и участниците в незаконни и неразрешени публични прояви\", заяви зам.-главният прокурор Александър Буксман, цитиран от агенция РИА Новости, три дни след жестоката разправа с неразрешена демонстрация в Москва, завършила с около 1400 ареста.\n\r\nТой призова по-конкретно за \"използване за целта на всички ответни принудителни мерки\", с които руската съдебна система разполага. \n\r\nГлавният прокурор Юрий Чайка обяви в изказване пред колегите си, че \"трябва да се предприемат ефективни мерки за контрол при подготовката и произвеждането на изборите\". \n\r\nЧайка посочи, че е \"изключително важно събитията, случили се неотдавна в Москва, да не се повторят\".\n\r\nОпозицията осъжда отхвърлянето на независими кандидатури за местните избори на 8 септември, които се очертават като трудни за кандидатите, подкрепящи властта, в условията на социално недоволство, посочва АФП.\n\r\nНова демонстрация на опозицията е предвидена в събота в Москва. Тя беше разрешена от кметството, според организаторите й, но мястото, предложено от властите - булевард \"Сахаров\" в центъра на града, далеч не удовлетворява опозицията.\n\r\nАко опозицията откаже да се събере на бул. \"Сахаров\" и избере друго място, има опасност демонстрацията да се превърне в неразрешена.\n\r\nСлед демонстрацията от 14 юли много опозиционни активисти бяха осъдени на кратки срокове затвор \"за нарушаване на правилата за демонстрации\". \n\r\n ", "date": "2019.07.30", "title": "Русия отказа да освободи Навални предсрочно "}
{"url": "https://www.dnes.bg/politika/2019/07/30/kipyr-e-vajen-partnior-na-bylgariia-posochi-radev.418067", "text": "Кипър е важен търговско-икономически партньор, стокообменът ни расте през годините и мисля, че имаме още по-голям потенциал да развиваме отношенията си в редица важни области, обяви президентът Румен Радев, който се срещна с председателя на Камарата на представителите на Кипър Димитрис Силурис. \n\r\nТой е на посещение в България начело на парламентарна делегация.\n\r\n\"Не сме забравили, че Кипър беше една от първите държави членки на ЕС, които ратифицираха договора за нашето присъединяване и отвориха първи трудовия си пазар за българските граждани\", добави президентът Радев.\n\r\nТой определи визитата на парламентарния ръководител като израз на отличните отношения между двете страни на всички нива и във всички области от взаимен интерес. \n                    \n                    \n                \r\n                \r\n                \r\n                \r\nПриятелството между нашите народи се основава на духовните и културни връзки, които развиваме от много години, каза Радев, цитиран от БТА.\n\r\nЦеним и факта, че много кипърски студенти се обучават днес в български висши учебни заведения, посочи държавният глава.", "date": "2019.07.30", "title": "Кипър е важен партньор на България, посочи Радев"}
{"url": "https://www.dnes.bg/index/2019/07/30/nai-dylgata-voina-na-sasht-kakvo-obeshtavat-talibanite-za-afganistan.417898", "text": "Най-дългата война на Америка се върна в изходното си състояние.\n\r\nСАЩ започнаха да бомбардират Афганистан след атаките на 11 септември 2001 г., за да изкоренят терористите от Ал Кайда, подслонени от талибаните. Днес, повече от 18 години по-късно, идеята да се предотврати превръщането на Афганистан в отправна точка за последващи атаки срещу Америка е в центъра на продължаващите преговори на САЩ с талибаните, пише Асошиейтед прес.\n\r\nПратеникът на американския президент Доналд Тръмп на преговорите казва, че е удовлетворен от ангажимента на талибаните да предотвратят използването от международни терористични организации на Афганистан като база за подготовка на глобални атаки. Дори се говори, че уреждането на конфликта може да доведе до това талибаните да се присъединят към САЩ в борбата им с екстремистите от \"Ислямска държава\" (ИД) - техни съперници, чието присъствие нараства в планинския Северен Афганистан.\r\n                \r\n                \r\n                \r\n\"Светът трябва да е сигурен, че Афганистан няма да е заплаха за международната общност\", каза пратеникът Залмай Халилзад, който е роден в Афганистан и е бил американски посланик там. \"Удовлетворени сме от уверенията, които получихме (от талибаните) за борбата с тероризма\", добави той.\n\r\n\n\r\nНякои афганистанци се тревожат, че желанието на Тръмп да изтегли американските войски от Афганистан ще надделее над съмненията в искреността на талибаните. По-рано по време на преговорите Хамдула Мохиб, съветник по националната сигурност на афганистанския президент Ашраф Гани, каза, че да се разчита на талибаните да контролират други екстремисти е като да \"накараш котката да пази млякото\".\n\r\nКонгресмен Майкъл Уолц, който е участвал в множество мисии в Афганистан като офицер от специалните сили на САЩ, каза, че е радостен да види талибаните да седнат на масата на преговорите, но не вижда как Афганистан може да избегне да стане свърталище на терористи, желаещи да ударят САЩ.\n\r\n\"На първо място се съмнявам в искреността на талибаните\", каза Уолц, конгресмен републиканец от Флорида.: \"Но дори да им повярваш . . . как талибаните ще успеят да наложат онова, за което 300 000 афганистански войници, американските сили и коалиция от армии от целия свят продължават да се борят?\"\n\r\n\n\r\nКонфликтът в Афганистан отне живота на повече от 2300 американци и струва стотици милиарди долари на данъкоплатците. Талибаните контролират приблизително половината от страната, но не и градовете. Близо 14 000 американски войници, както и други военни под командването на НАТО са все още там. Висши служители от разузнаването предупреждават, че изтеглянето може да върне Афганистан във времената, в които талибаните управляваха една страна, превърнала се в крепост на Ал Кайда.\n\r\nВъпреки близо двете десетилетия война екстремистките групировки все още продължават да действат.\n\r\nСпоред доклад на Съвета за сигурност на ООН от април 2018 г. Ал Кайда е \"тясно свързана с талибаните и е внедрена сред тях\". В доклада се казва, че талибаните, които обичайно не извършват нападения извън Афганистан, осигуряват поле за действие на близо 20 терористични групировки с хиляди бойци.\n\r\nБил Роджио, редактор на \"Лонг уор джърнъл\" на Фондацията за защита на демокрациите, консервативен мозъчен тръст във Вашингтон, привежда като пример видео, разпространено от Ал Кайда през май, което изтъква съюза й с талибаните, и показва кадри на сражаващи се заедно екстремисти едновременно под знамената на Ал Кайда и талибаните.\n\r\n\"Талибаните не са се отрекли от Ал Кайда и едва ли ще го направят\", каза Роджио и добави: \"Двете групировки остават близки съюзници. Талибаните отказаха да предадат Осама бин Ладен след 11 септември и бяха готови да пожертват контрола си над страната. Днес талибаните имат надмощие. За тях няма стимули да предадат най-близкия си съюзник\".\n\r\nСлужител на американското разузнаване, базиран в афганистанската столица Кабул, каза пред АП, че групировката \"Ислямска държава\" представлява още по-голяма заплаха. Служителят, който се съгласи да говори за терористичните заплаха само при условие да остане анонимен, каза, че последните атаки на ИД в Кабул са само \"загрявка\" за по-големи в бъдеще. Той каза, че \"една от надеждите за уреждане на конфликта е да се привлекат талибаните в правителството и в борбата срещу ИД\".\n\r\nГрупировката \"Ислямска държава\" е разширила влиянието си в източната провинция Кунар, откъдето САЩ бяха принудени да се изтеглят след няколко наказателни атаки на талибаните. Това е една от причините, поради които САЩ искат да привлекат талибаните: Те добре познават терена и могат да поемат битката срещу силите на ИД.\n\r\nПодобно сближаване не е нещо небивало досега. През 80-те години САЩ подкрепяха ислямистките бунтовници в Афганистан в борбата им срещу окупацията от силите на бившия Съветски съюз.\n\r\nХалилзад не уточни защо е удовлетворен от гаранциите, дадени от талибаните, че няма да допуснат повече да бъдат подготвяни терористични атаки от афганистанска земя. Той каза само, че \"Американското военно изтегляне ще е обвързано с ангажиментите, поети от талибаните\".\n\r\nСухаил Шахийн, говорител на политическото бюро на талибаните в Доха, столицата на Катар каза, че подобни гаранции ще бъдат закрепени в закон, когато войските на САЩ и НАТО напуснат страната.\n\r\n\"След изтеглянето на чуждите войски от страната и съставянето на ново ислямско правителство ще бъдат приети закони, според които никой да не може да използва територията на Афганистан за атаки срещу САЩ и съюзниците им\", каза Шахийн.\n\r\nДжон Демпси, висш съветник в отдела за Южна и Централна Азия на Държавния департамент, каза, че Халилзад не само е получил уверения от талибаните, но обсъжда също и начини, чрез които САЩ ще могат да проверяват изпълнението им.\n\r\n\"Той не подхожда към разговорите наивно и не взима думите им за чиста монета\", каза Демпси и добави: \"Той обсъжда създаването на механизми за проверка, гаранции за налагане и изпълнение. Все още не сме постигнали това\".\r\nДиректорката на ЦРУ Джина Хаспъл бе попитана за механизмите за проверка по време на изслушване в Сената тази година.\n\r\n\"Ако имаме окончателно мирно споразумение, ще е от ключово значение да има солиден режим за наблюдение и все още ще трябва да сме способни да действаме в защита на националните ни интереси, ако се наложи\", каза Хаспъл.\n\r\nНо говорителят на талибаните Забиула каза пред АП, че \"нито присъствието на американски военни, нито на разузнаване е приемливо за нас\".\n\r\nДемпси каза, че до 1 септември САЩ искат да решат въпроса за терористичните групировки, използващи Афганистан, за да организират атаки и искат да се изготви график за изтегляне на силите. Подобно споразумение ще позволи да се постигне повече напредък в продължаващите преговори между талибаните и афганистанците. Жените особено се опасяват за бъдещето, защото бяха жестоко потискани, когато талибаните управляваха страната от 1996 г. до 2001 г.\n\r\nС големите етнически разделения в страната и отказа на талибаните засега да преговарят с настоящото афганистанско правителство, което смятат за марионетка на Запада, тези вътрешноафганистански преговори се очаква да бъдат още по-трудни, отколкото преките преговори на САЩ с талибаните.\r\n/БТА/", "date": "2019.07.30", "title": "Най-дългата война на САЩ: Какво обещават талибаните за Афганистан "}
{"url": "https://www.dnes.bg/obshtestvo/2019/07/30/na-triatlon-v-chikago-4-momcheta-sybirat-pari-s-blagorodna-cel.418070", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвама българи и двама американци ще вземат участие в тазгодишния триатлон в Чикаго с благотворителна цел. По този начин те ще опитат да помогнат на деца в неравностойно положение и да допринесат за развитието на туризма в един от най-бедните региони у нас. \n\r\nБлаговест Байчев е един от двамата българи, които ще вземат участие в триатлона. Той сподели, че събраните пари ще идат за основно училище в село Сейдол, както и за развитието на туризма във Враца и региона.\n\r\n\"Избрали сме средствата да се насочат към два проекта. Единият е за основно училище \"Виделина\" в село Сейдол в Разград, a другият e за развитие на туризма във Враца и региона\", \n                    \n                    \n                \r\n                \r\n                \r\n                \r\nБайчев и приятелите му имат за цел да съберт 5 хиляди долара. А още за инициативата им вижте в следващото видео!\r\n ", "date": "2019.07.30", "title": "На триатлон в Чикаго: 4 момчета събират пари с благородна цел"}
{"url": "https://www.dnes.bg/cars/2019/07/30/shefyt-na-peugeot-koito-ne-pokrie-novite-standarti-zagazva.418043", "text": "Автомобилните компании, които не успеят да покрият новите европейски норми за вредни емисии, са сериозно заплашени от враждебни поглъщания, предупреди Карлос Тавареш, главен изпълнителен директор на групата PSA Peugeot-Citroen пред \"The Financial Times\".\r\nСпоред него рискът си остава голям дори за онези концерни, които в момента се радват на финансова стабилност и големи печалби. \"Някои хора здравата ще се изненадат от пропастта между днешните си активи и онова, което ще им се случи\", подчерта Тавареш, цитиран от .\r\nПрез 2021 година гамата на всяка автомобилна компания, продаваща в Европа, трябва да има максимални средни емисии от 95 грама въглероден диоксид на километър. На практика тези цели трябва да бъдат покрити още към края на следващата година. Който не успее, ще плаща глоби в зависимост от превишението и броя на продадените автомобили.\n                    \n                    \n                \r\n                \r\n                \r\n                \r\nВ момента обаче нито един от големите играчи в сектора не се вмества в тези граници. През пролетта JATO Dynamics направи проучване, според което, ако днешните нива на емисиите не се променят, Volkswagen Group ще плаща глоби над 9 милиарда евро годишно, PSA - близо 4.5 милиарда, a Daimler - 3.5 милиарда.\r\n\"Компаниите, които не успеят да покрият целите за 2021, ще са в голяма беда\", казва Тавареш. Първо, те ще бъдат атакувани на борсите и ще трябва да се защитават от опити за враждебни поглъщания. И второ, огромните глоби още повече ще намалят шансовете им да наваксат и да покрият следващите две вълни на все по-затягащи се екологични регулации, през 2025 и 2030 година, алармира той.\r\n\r\n ", "date": "2019.07.30", "title": "Шефът на Peugeot: Който не покрие новите стандарти - загазва"}
{"url": "https://www.dnes.bg/business/2019/07/30/kzk-s-globa-za-nek-imalo-li-e-zloupotrebi.418077", "text": "Комисията за защита на конкуренцията (КЗК) глоби с 315 612 лв. \"Национална електрическа компания\" (НЕК). Санкцията е заради злоупотреби с господстващо положение на пазара на балансиране на производители на електрическа енергия от ВЕИ при производство ел. енергия по преференциални цени на територията на страната. Според КЗК електрическата компания е налагала нелоялни търговски условия на ВЕИ производителите.\n\r\n\"Картел много трудно се доказва. А санкциите за него са изключително тежки - 10% от оборота. И това не е еднократно. Глобите остават докато не бъдат премахнати факторите, определящи ситуацията. Досега обаче не съм ставал свидетел на подобно нещо\", коментира в студиото на \"Денят ON AIR\" eнергийният експерт проф. Атанас Тасев.\n                    \n                    \n                \r\n                \r\n                \r\n                \r\nПо думите му както всеки друг бизнес, така и този с електроенергията, има две страни. От едната стоят производителите, които в условия на либерализиран пазар искат да продават на по-висока цена, а от другата - бизнесът, който като консуматор на електроенергията има естествен стремеж тя да бъде възможно най-ниска. Затова и се наблюдавал толкова ожесточен спор между тях.\n\r\nКЗК е установила, че НЕК възлага върху ВЕИ производителите – членове на СБГ на НЕК, допълнителни необосновани разходи за небаланс, каквито електроенергийният системен оператор не е отчел и съответно не е начислил на НЕК.\n\r\n\"Асоциацията на енергийните регулатори и съществуващият регламент, определящ изискванията как да се държим в условията на либерализиран пазар, са тези, които следят за това сделките да бъдат прозрачни. Постепенно примката за онези, които все още се възползват от неустойчивото ни законодателство, ще бъде затегната. България стриктно спазва регламентите и европейските директиви\", каза още Тасев.\n\r\n, че едва ли КЗК ще излезе със становище по темата. И подчерта, че според него група хора просто се възползват от съществуващите дефекти в закона.", "date": "2019.07.30", "title": "КЗК с глоба за НЕК. Имало ли е злоупотреби?"}
{"url": "https://www.dnes.bg/rusia/2019/07/30/38-ot-rusnacite-ne-iskat-oshte-edin-mandat-na-putin.418029", "text": "Трийсет и осем процента от руснаците не искат президентът Владимир Путин да управлява още един мандат, съобщи най-голямата независима социологическа агенция в Русия \"Левада център\", цитирана от ДПА.\n\r\nПутин, който е на власт като президент почти две десетилетия, ще достигне конституционния праг за два последователни президентски мандата през 2024 г.\r\nТой беше преизбран миналата година с повече от три четвърти от гласовете на избирателите. Резултатите на общонационално допитване, извършено този месец от \"Левада център\", показва растящо недоволство от руския лидер.\n\r\nПроцентът на руснаците, които не искат Путин да продължи да управлява след сегашния си мандат, е най-голям за последните пет години, след засилването на национализма в резултат на анексията на Крим от Русия през 2014 г.\n                    \n                    \n                \r\n                \r\n                \r\n                \r\n\"Ще станем свидетели на негативна тенденция по отношение на президента\", каза директорът на агенцията Лев Гудков пред в. \"Ведомости\".\n\r\nВластта на Путин е до голяма степен основана на импулса от минали постижения и липсата на алтернативи, каза Гудков.\n\r\n\"Днес всичко зависи от липсата на алтернатива. Но отношението е предимно отрицателно, защото липсата на алтернатива се поддържа със сила\", добави Гудков.\n\r\nПовече от 1000 души бяха задържани на опозиционен протест в центъра на Москва този уикенд. Демонстрацията бе белязана от най-големия брой арести при протести в Русия за последното десетилетие, според неправителствената организация \"ОВД-Инфо\".\r\n \r\n/БТА/\n\r\n\r\n ", "date": "2019.07.30", "title": "38% от руснаците не искат още един мандат на Путин"}
{"url": "https://www.dnes.bg/science/2019/07/30/iaponiia-i-indiia-sys-syvmestna-misiia-do-lunata.418033", "text": "Япония и Индия ще отправят през 2023 г. съвместна мисия с безпилотен апарат за изучаване на повърхността на Луната в района на Южния полюс, предаде ТАСС, цитирана от БТА.\r\n\r\nЯпония ще предостави за старта новата си тежка ракета Н-3 и управляем луноход, докато Индия ще осигури спускаемия модул. Това ще бъде модернизиран вариант на модула \"Викрам\", който стартира на 22 юли към Луната с мисията \"Чандраян-2\".\r\n\r\nЛуноходът ще бъде способен да се придвижва в радиус от 500 метра от точката на прилуняването. Той ще бъде снабден с оборудване за откриване на вода. Това ще бъде и основната задача на съвместната мисия. \r\n\r\nНа Южния полюс на Луната съществуват кратери, в които не попада слънчевата светлина. Учените са на мнение, че в тях може да има лед.", "date": "2019.07.30", "title": "Япония и Индия със съвместна мисия до Луната"}
{"url": "https://www.dnes.bg/obshtestvo/2019/07/30/pak-sme-lideri-po-neravenstvo-na-dohodite-v-es-no-zashto.418076", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария остава страната с най-голямо неравенство в доходите в Европейския съюз, сочат данните на Евростат. \n\r\nВ тези изчисления не става въпрос само за заплати, а за подреждане в зависимост от всички възможни доходи – трудови възнаграждения, наеми, земеделска земя и социални помощи. \n\r\nСпоред последните данни, разликата в между 20% хората с най-високи доходи и същият процент от тези с най ниски в България е най-голяма – близо 8 пъти.\n\r\nНепосредствено зад България по неравенство на доходите се нареждат Румъния - над 7 пъти и Латвия - също с почти толкова. \n\r\nРазликата в доходите е доста по-малка в страни като Чехия - над 3 пъти. В Словения и Финландия ножицата между бедни и богати също е по-малка. Съответно 3,4 и 3,6 пъти. Средно за Европа около 5 пъти.\n                    \n                    \n                \r\n                \r\n                \r\n                \r\nКолкото до неравенството у нас – като положителен може да се отчете фактът, че разликата между бедни и богати намалява. През 2017 година хората с най-високи доходи са били над 8 пъти повече от тези с ниски доходи, \n\r\nИ въпреки че разликата спада, страната ни остава първа по този показател.", "date": "2019.07.30", "title": "Пак сме лидери по неравенство на доходите в ЕС. Но защо?"}
{"url": "https://www.dnes.bg/stranata/2019/07/30/zadyrjaha-bashta-i-sin-v-sredec-napravili-si-narkoferma.418008", "text": "Полицията в Средец задържа баща и син, превърнали гаража на къщата си в наркоферма, съобщиха от МВР в Бургас.\r\nНа 29 юли около 16:00 часа полицаи претърсили дома на 23-годишен криминално проявен мъж на ул. \"Николай Лъсков\". В двора зад къщата открили пет конопени растения с различна височина, а в гаража - 74 стръка изсушен канабис.\r\n\r\n23- годишният мъж и баща му на 67 г. са задържани за срок до 24 ч., по случая е образувано бързо полицейско производство.", "date": "2019.07.30", "title": "Задържаха баща и син в Средец, направили си наркоферма"}
{"url": "https://www.dnes.bg/science/2019/07/30/rosatom-maiak-ne-e-zamyrsila-evropa-kompleksyt-niama-vryzka-s-rutenii.418050", "text": "Във връзка с резултатите от изследванията за източниците на произхода на изотопа рутений-106 през септември 2017 година, публикувани в американското научно списание „Proceedings of the National Academy of sciences of the USA“ (PNAS), \"Росатом\" посочва, че отчетът не съдържа нова информация.\n\r\nПредставеният отчет от PNAS не съдържа нови изводи и хипотези, касаещи произхода на изотопа рутений-106 през 2017 година. Цитираните в този доклад данни на практика не се различават от използваните по-рано от редица експерти и от специалната Международна независима научна комисия, съставена от учени от Франция, Финландия, Швеция, Германия, Норвегия, Великобритания и Русия, която също не установи връзка между появата на рутений-106 и дейността на руските предприятия от атомния отрасъл. \n                    \n                    \n                \r\n                \r\n                \r\n                \r\nОтчетът на PNAS е основан на хипотези, но в същото време авторите посочват Федералното държавно унитарно предприятие „Производствено обединение „Маяк“ (ФГУП „ПО „Маяк“), подчертавайки че то трябва да се разглежда като вероятен източник на изтичането.\n\n\n\n\r\nТази версия е разглеждана неведнъж от специалистите и учените. Фактът, че ФГУП „ПО „Маяк“ не се свързва с произхода на изтичането, е потвърден от редица външни и вътрешни проверки, извършени от органи за регулация, външни експерти и комисии, посочва \"Росатом\" в своя позиция. \n\r\nСпециалистите от ФГУП \"ПО \"Маяк\" коментираха преди време и „цериевата версия“ за произхода на рутения. Дейностите по производството на източник на основата на церий-144 при никакви обстоятелства не биха могли да доведат до изтичане на повишено количество рутений-106, уверява \"Росатом\". От август до ноември 2017 година дейностите по производство на източник на церий-144 се провеждат само с концентрат от редкоземлени елементи, в който рутений-106 би могъл да присъства единствено в „следови“ количества.\r\nВсички образували се в предварителния етап течни разтвори, съдържащи също така изотопи на рутения, още през юли 2017 година са изпратени за съхранение в специално хранилище.\n\r\nПрипомняме, че екип от учени публикува в научния журнал Proceedings of the National Academy of Sciences (PANS) изследване, в което те проследяват замърсяването с рудений-106 до руското предприятие. Инцидентът е от 2017 г., когато италиански учени забелязват рязко увеличаване на радиоактивния елемент в атмосферата. Според анализ на учени от няколко страни, източникът на замърсяването се намира в Русия, в района на Южен Урал. Руските власти съобщиха, че не се наблюдава рязко увеличаване на рудений-106 в атмосферата.", "date": "2019.07.30", "title": "Росатом: \"Маяк\" не е замърсила Европа, комплексът няма връзка с рутений"}
{"url": "https://www.dnes.bg/zvezdi/2019/07/30/pak-kritiki-kym-megan-ne-uvajila-kralicata.418044", "text": "Напоследък Меган Маркъл бива критикувана за всяка нейна постъпка. Преди дни стана ясно, че някогашната звезда от сериала „Костюмари“ гостува на .\r\nКорицата на списанието красят 15 героини на изданието, на които херцогинята на Съсекс се възхищава.\r\n \r\nВ това число влизат активистки, устояващи правата на трансджендърите, други – следващи бодипозитивизма, както и хора, борещи се за промените в климата.\r\n \r\nСред тях се забелязаха имената на Салма Хайек, Грета Тунберг, Джейн Фонда. Меган дори направи интервю с бившата първа дама на САЩ Мишел Обама.\r\n \r\nНо ето че изборът на Меган отново бе разкритикуван от мнозина.\r\n \r\nОбществеността се възмути, че Меган игнорирала други важни личности, упражняващи значими професии като медицински сестри, лекари, адвокати и учители.\r\n \r\nСъщо така херцогинята не включила в списъка и кралица Елизабет Втора.\r\n \r\nДруги пък обясняват, че херцогинята на Съсекс дори е била скромна, тъй като първоначално главният редактор пожелал тя да бъде на корицата на изданието, но Меган отказала, за да не се счита, че се „хвали“.\r\n\r\n\r\n ", "date": "2019.07.30", "title": "Пак критики към Меган - не уважила кралицата"}
{"url": "https://www.dnes.bg/obshtestvo/2019/07/30/likvidaciia-na-olimpik-kakvo-sledva-za-zasegnatite-bylgari.418060", "text": "Колко време ще отнеме процедурата по ликвидация и обезщетения от фалиралия кипърски застраховател \"Олимпик\" не е ясно към днешна дата.\nКФН е поискала от кипърския надзорен орган информация по процеса на ликвидация на застрахователната компания.\r\nКопие на официалното писмо е изпратено още до Министерството на финансите на Република Кипър и до българския посланик там.\r\nВ писмото се иска и информация за подробностите, които могат да са от полза за засегнатите по този казус в България.\r\n\n\r\nВ случай, че вземането на кредитора вече е било предявено към \"Застрахователна компания Олимпик - клон България\" или към \"Olympic Insurance Co. Ltd\", Република Кипър, не е необходимо да се предприемат допълнителни действия. Нужно е да се изчака за индивидуалната и писмена обратна връзка от назначените ликвидатори по предявеното вземане.\n                    \n                    \n                \r\n                \r\n                \r\n                \r\nВ случай, че вземането на кредитора още не е предявено, то трябва да бъде предявено към масата на несъстоятелността на \"Olympic Insurance Co. Ltd\". Предстои ликвидаторите да дадат указанията как това може да се случи. Следва именно те да оповестят и реда за предявяване на вземанията, както и да укажат на заинтересованите какви действия да предприемат в тази връзка.\n\r\n\n\r\nКонкретен срок за удовлетворяване на вземанията не може да бъде поставен към днешна дата, тъй като той зависи изцяло от действията на ликвидаторите и е напълно в техните правомощия.\r\nНазначените ликвидатори на \"Olympic Insurance Co. Ltd\", досегашният неин временен ликвидатор Павлос Накузи, както и официален представител на Република Кипър, следва да уточнят активите на застрахователя и тяхната достатъчност, да установят предявените вземания на кредиторите, да преценят тяхната основателност и да определят размера им.\r\nЕдва след като са приключени всички процедури в производството по ликвидация, в съответствие с приложимото право на Република Кипър, да пристъпят към удовлетворяване на кредиторите.", "date": "2019.07.30", "title": "Ликвидация на \"Олимпик\", какво следва за засегнатите българи?"}
{"url": "https://www.dnes.bg/balkani/2019/07/30/iaponska-kompaniia-za-gumi-investira-390-mln-v-syrbiia.417991", "text": "Японската корпорация Toyo ще инвестира 390 милиона евро във фабрика в Сърбия, като сумата е само за първата фаза.\n\r\nЗападната ни съседка е била избрана след три години преговори и проучване на пазара. \n\r\nНа извънредна пресконференция сръбският президент Александър Вучич заяви,  че за инвестицията на японската компания са се борили много страни от Централна, Източна и Южна Европа, като за „последния кръг“ са се класирали Полша и Сърбия. \n\r\n„Преди минути получих официално писмо от този значим японски инвеститор. Господин Шимизу каза, че най-известният производител на гуми Toyo Tires ще дойде в Сърбия“, каза Вучич, цитиран от „Вечерне новости“. \n                    \n                    \n                \r\n                \r\n                \r\n                \r\nВучич каза още, че японската инвестиция през първата фаза е 390 милиона евро и става дума за град Инджия. \n\r\nСръбският президент изтъкна, че това е огромна инвестиция, много важна за Сърбия. \n\r\nПо думите на Вучич първоначално заети ще бъдат 523 души, които ще имат значително по-високи заплати от средната за Сърбия. \r\n ", "date": "2019.07.30", "title": "Японска компания за гуми инвестира €390 млн. в Сърбия "}
{"url": "https://www.dnes.bg/index/2019/07/30/vezni-lyv-koi-zodii-sa-nai-kreativni.418053", "text": "Зодията определя до голяма степен някои качества на човек. Според астролозите, представителите на определени зодии са доста по-креативни в сравнение с други, които обичат да мързелуват. Те винаги имат оригинални идеи и не се притесняват да споделят опита си с останалите.\r\n \r\nОнези от зодиака, които са по-творчески настроени, са и по-отворени към нови начинания и промени. Имат способността да се радват на малките неща в живота и виждат положителното дори и в мрачното небе.\r\n \r\nЕто представителите на кои четири зодии са най-креативни:\r\n \r\n\r\n \r\nТе бързо се адаптират към променящата се среда. Могат да творят на воля където и да се намират, стига да не са заобиколени с агресия. Когато са в настроение, им хрумват най-различни идеи и нищо не може да ги спре, за да ги осъществят. Почувстват лис е потиснати обаче, ентусиазмът им за работа бързо секва. Везните се разбират с всички други зодии. Като хора с креативно мислене говорят по всякакви теми и могат да са полезни на околните със съвети.\r\n \r\n\r\n \r\nМного себелюбиви и амбициозни са родените под този знак. Те обичат да ги величаят, да се забавляват и занимават с разнообразни дейности. Гледайки работата им, може да кажем, че определено имат въображение и хъс за различното. За да продължат да творят, те се нуждаят от непрестанни хвалби. Омръзне ли им нещо обаче, бързо го оставят и се захващат с ново. Недостатъкът им е, че понякога драматизират прекалено и се натрапват със съветите си на хора, които нямат техните заложби.\r\n \r\n\r\n ", "date": "2019.07.30", "title": "Везни, Лъв... Кои зодии са най-креативни?"}
{"url": "https://www.dnes.bg/temida/2019/07/30/dvama-na-syd-v-blagoevgrad-zloupotrebili-s-evropari.418003", "text": "Окръжна прокуратура – Благоевград е внесла за разглеждане в съда обвинителен акт срещу двама души за извършено от тях престъпление за неправомерно получаване на европейско финансиране и представяне на неверни сведения чрез неистински документи по мерки, финансирани от Европейския фонд за развитие на селските райони, съобщават от пресцентъра на Държавното обвинение. \n\r\nВ периода от 09.01.2010 г. до 18.09.2014 г. обвиняемият А.И., като бенефициент, земеделски производител, по програма за безвъзмездна финансова помощ от Европейския земеделски фонд за развитие на селските райони, използвал не по предназначение получената сума в размер на 19 556.80 лева. \n\n\n\n                    \n                    \n                \r\n                \r\n                \r\n                \r\nТой действал в съучастие с негов пълномощник – другият обвиняем Г.А. \n\r\nВъпросните парични средства представлявали авансово плащане по сключен договор с Държавен фонд „Земеделие“ във връзка с подадено от него заявление за подпомагане по мярка за създаване на стопанства на млади фермери и бизнес план към него. \n\r\nВъпреки предоставената помощ за развиване на земеделско стопанство, това не било направено, твърдят от прокуратурата. \n\r\nНа 19.08.2011 г. обвиняемият И., отново в съучастие с А. –  подал заявление за подпомагане по мярка за „Модернизиране на земеделските стопанства“ и бизнес план.\n\r\nС цел одобряване на проекта, били съставени и приложени неистински документи – анкетни формуляри, договори за изграждане на оранжериен комплекс, протоколи за избор на възложител с представени към тях оферти и др. \n\r\nЧрез представяне на неверни сведения пред Областна разплащателна дирекция към ДФЗ – гр. Благоевград, се целяло да се докаже, че въпросният земеделски производител отговаря на изискванията за условията и реда за предоставяне на безвъзмездна финансова помощ в размер на 434 371,42 лева. \n\r\nТази сума представлявала 60 % от стойността на проекта и одобрените разходи, като за останалите 40 % в приложената документация било посочено, че разполага с достатъчен капитал за самоучастие.\n\r\nВъпреки това подсъдимият А.И. нито създал условия за това, нито осъществил необходимите инвестиции. Неговият съучастник – Г.А., го улеснил чрез даване на съвети и разяснения за набавяне на документи и попълване на такива, както и чрез прехвърляне на имоти фиктивно за символична стойност.\n\r\nПредстои наказателното производство срещу двамата обвиняеми да продължи в съда.", "date": "2019.07.30", "title": "Двама на съд в Благоевград, злоупотребили с европари"}
{"url": "https://www.dnes.bg/politika/2019/07/30/radev-sezira-ks-za-finansiraneto-na-partiite-ot-firmi.418068", "text": "Президентът Румен Радев сезира Конституционния съд с искане да бъдат обявени за противоконституционни разпоредби от Закона за политическите партии и от Изборния кодекс, свързани с даренията на политическите партии от юридически лица и еднолични търговци, съобщиха от прессекретариата на държавния глава. \n\nСпоред президента оспорените разпоредби подменят интереса, в името на който партиите ще осъществяват дейността си и накърняват конституционните основи на българската политическа система. Застрашен е основният принцип на политическия живот в страната – плурализмът, смята Радев.\r\n \r\nСъздават се предпоставки даренията от юридически лица и еднолични търговци да се насочват към партиите във властта, защото те разпределят публичните средства и определят победителите в обществените поръчки и концесиите. Останалите, и особено малките партии, ще бъдат изтласкани в периферията на политическия живот, посочва в мотивите си Румен Радев.\r\n \r\nПосочените рискове са пренесени и в изборния процес и застрашават устоите на демокрацията, смята още държавният глава.\r\n ", "date": "2019.07.30", "title": "Радев сезира КС за финансирането на партиите от фирми"}
{"url": "https://www.dnes.bg/stranata/2019/07/30/symneniia-za-afrikanska-chuma-po-svinete-i-v-plovdivsko.418064", "text": "Има съмнение за наличие на африканска чума при две диви прасета в Пловдивско, съобщи пред журналисти директорът на Областната дирекция на храните в Пловдив д-р Камен Янков след заседанието на Областната епизоотична комисия.\n\n\n\n\r\nТой разясни, че в ловно стопанство при отстрел на диви прасета, в две от тях е установено наличие на заболяването в частна лаборатория. \n\r\n\"Пробите са изпратени в София, като все още не е доказано от референтна лаборатория. Затова говорим за съмнения за заболяването, тъй като все още не е доказано“, каза Янков и подчерта, че на място са взети всички необходими мерки. Ако се докаже заболяването, предстои унищожаването на свинете в 3-километрова зона, посочи Янков, цитиран от \"Фокус\".\n                    \n                    \n                \r\n                \r\n                \r\n                \r\nТой каза още, че е проведена среща с кметове на населени места от областта, за да имат информация всички по веригата какво трябва да правят. \n\r\nПротича активна разяснителна кампания. Срещаме трудности с комуникацията с кметовете на малките селища. Разбирам, че обстановката е предизборна, но така или иначе мерките трябва да се изпълняват, каза д-р Камен Янков.\n\r\nПредседателят на Областната епизоотична комисия Димитър Керин добави, че за Пловдивска област е взето решение за определяне на 20-километрова санитарна зона около всички индустриални ферми. В тези зони не трябва да има лични стопанства и отглеждане на домашни свине без мерки за биосигурност. \n\r\n\"Преустановяването на отглеждането трябва да стане до 2 август. Кметовете трябва да определят места за загробване на животните, както и да проведат разяснителна кампания сред населението“, каза Керин.", "date": "2019.07.30", "title": "Съмнения за африканска чума по свинете и в Пловдивско"}
{"url": "https://www.dnes.bg/sofia/2019/07/30/zelena-biblioteka-na-otkrito-v-parkovete-na-sofiia.418031", "text": "Летни читални в парковете на София организира Столичната библиотека за пети пореден път.\r\nСъбитията са част от инициативата \"Зелени пътеки към библиотеката\" - кампания за насърчаване на четенето и привличане на нови читатели.\r\nНовите локации тази година ще са парковете в \"Дружба 1\", \"Младост 3\" и Градската градина. Досега от началото на кампанията са раздадени над 4 хиляди безплатни читателски карти, а посетителите са били над 8 хиляди, съобщиха от библиотеката.\r\nЖелаещите ще могат да се възползват от възможностите на мобилната библиотека - Библиобус, който разполага с над 1500 тома от най-новите книги художествена, научно-популярна и детска литература от съвременни и класически български и чуждестранни автори. От него те ще могат да си вземат книги за дома.\n                    \n                    \n                \r\n                \r\n                \r\n                \r\nПродължава вече традиционната инициатива \"Споделени книги\". Посетителите ще могат да вземат интересна нова или да оставят вече прочетена книга на специално поставените места в парка. В инициативата миналата година са били дарени от софиянци за софиянци над хиляда книги.\r\nВ летните библиотеки ще се включат поетите Георги Гаврилов, Мирела Иванова, Петър Чухов, Иван Христов, Иван Ланджев, Илиана Илиева, Кристин Димитрова, Иван С. Вълев, Виолета Кунева, Теодора Тотева, Лъчезар Лозанов, Марин Бодаков и Бойко Ламбовски, музикантът Карел Маринович, певицата и поетеса Боряна Богданова.\n\r\nЗа децата също има предвидени забавления - музика, куклен театър и др. Всички желаещи ще могат да получат безплатна едногодишна читателска карта.\n\r\nОт 10:00 ч. до 16:00 ч. локациите са: 3 август в Южния парк и Градската градина, 10 август в парка \"Заимов\", 17 август в парка \"Света Троица\" и парка \"Дружба 1\", 24 август в Борисовата градина и парка \"Младост 3\", 25 август на Хижа \"Алеко\" (ПП \"Витоша\"), 31 август в парка \"Гео Милев\".\n\r\n ", "date": "2019.07.30", "title": "\"Зелена библиотека\": На открито, в парковете на София"}
{"url": "https://www.dnes.bg/eu/2019/07/30/polsha-pustiniata-na-evropa-ima-voda-kolkoto-v-egipet.417921", "text": "С две въдици, поставени на брега на Висла, 85-годишният Тадеуш Норберчак гледа с тревога изключително ниското ниво на реката, която прекосява полската столица, знак не само за засушаване, но и за истински недостиг на вода, който заплашва Полша.\n\r\n\"Не помня водата да е била толкова ниска, колкото е от няколко години. Това е трагедия\", възмущава се този пенсионер с традиционна рибарска жилетка и каскет, за се пази от жаркото слънце\".\n\r\n\"По-нататък на север е още по-лошо, Висла прилича на локви с вода\", казва той за Франс прес.\n\r\nПодобно на Висла стотици реки в Полша са се свили до потоци, а езерата изчезват.\n\r\n\"Статистически, всеки поляк разполага с 1600 кубични метра вода годишно, което е три пъти по-малко от средното в Европейския съюз. Нашите ресурси са сравними с тези в Египет\", сигнализира през юни полската сметна палата, която озаглави доклада си \"Полша, пустинята на Европа\".\n                    \n                    \n                \r\n                \r\n                \r\n                \r\nСредната европейска стойност е 4500 кубични метра годишно на глава от населението. Рекорда държи Хърватия с 27 330 кубични метра, според Евростат. Чешката република има ниво, сравнимо с това на Полша. Кипър и Малта са на опашката, като Малта разполага едва с 220 кубични метра на глава от населението.\n\r\nПротивно на възприетите схващания, Полша, която се намира в пресечната точка на океанските и континенталните климатични зони, никога не е имала много вода. В страната има по-малко валежи, отколкото в държавите, които са по на запад, докато изпаренията остават сравними.\n\r\nУспоредно с климатичните промени, с все по-чести периоди на суша и краткотрайни порои, положението стана тревожно.\n\r\n\n\r\nЦяла ивица земя, преминаваща през страната от запад на изток, бавно се превръща в степ. Сушата причинява големи загуби за земеделието, но природата, горите, фауната също са силно засегнати.\n\r\n\"През 2018 г., много, много сушава година, равнището на водата спадна на 1100 кубични метра на глава от населението, почти под прага на сигурността\", заявява за АФП Сергиуш Кергел, говорител на \"Води полские\" (\"Полска вода\") - държавна институция, натоварена с въвеждането на глобалната политика в сферата на водата.\n\r\nТази година има риск ситуацията да се повтори.\n\r\nВ началото на юни град Скерневице, на 80 километра от Варшава, трябваше да намали водоподаването в някои квартали. В продължение на няколко дни вода имаше само в приземните етажи на къщите. Обитателите на горните етажи можеха да се снабдяват с десетлитрови туби с вода, доставени от общината.\n\r\nПолската хидрологична служба издаде през юли предупреждение. В 12 воеводства от общо 16 има опасност нивото на подпочвената вода това лято да е недостатъчно. С други думи, в 2/3 от страната в по-плитките кладенци може да няма вода.\n\r\nНад 230 общини вече са въвели воден режим, някои забраниха пълненето на басейни, поливането на градини и миенето на автомобили под заплаха от тежки глоби.\r\n\n\r\nОбщините, лишени от вода, са длъжни да я купуват от съседните, което предизвиква социални конфликти, например в община Сулмержице /в центъра на страната/, която обвинява рудник за лигнитни въглища, че намалява нивото на подпочвените води или в Подкова Лесна, близо до Варшава, където местните жители нападат съседите си, които обилно поливат градините си.\n\r\n\"Някои региони на страната вече преживяват хидрогеоложка суша - когато водата не прониква в дълбоките слоеве на почвата и не се филтрира в изворите\", обяснява Кергел.\n\r\n\"Не помня истинска зима със сняг, който се задържа дълго и се топи бавно, за да проникне в почвата\", казва със съжаление Тадеуш Норберчак.\n\r\nДнес нивото на водата във Висла във Варшава е около 40 сантиметра. През май, в период на обилни валежи, то беше 6 метра.\n\r\n\"Водата е избягала. Тя е в Балтийско море. Сметката излиза, но тази вода не ни дава нищо. Водата не е от полза за човека, за земеделието\", потвърждава Кергел.\n\r\nЗадържането на водата всъщност е най-големият проблем, с който Полша трябва да се справи през следващите години.\n\r\nПри липсата на достатъчен брой водосборни резервоари страната задържа само 6,5 процента от водата, която преминава през нейна територия, докато Испания успява да задържи 49 на сто.\n\r\nЗа да се пребори със спешния проблем, правителството планира да построи до 2027 г. около тридесет водосборни резервоари, за да удвои обема на водата, съхранявана в момента. Това е инвестиция от 14 милиарда злоти (3,28 милиарда евро). Освен това, фермерите могат да строят малки резервоари с обем до 1000 кубични метра, без специално разрешение.\n\r\n\"Едва сега откриваме проблеми с водата в Полша. Досега мислехме, че този проблем засяга само субсахарска Африка и не е европейски, полски проблем\", обяснява Лешек Паздерски, експерт на \"Грийнпийс\".\r\n/БТА/", "date": "2019.07.30", "title": "Полша – пустинята на Европа: Има вода колкото в Египет "}
{"url": "https://www.dnes.bg/stranata/2019/07/30/nikolov-oshte-ne-znae-dali-shte-se-kandidatira-za-kmet.418055", "text": "Има приети правила за работа, не мога да кажа със сигурност дали ще приема номинация за кметските избори. Това каза пред журналисти настоящият кмет на Бургас Димитър Николов и зам.-председател на ГЕРБ по повод предстоящите местни избори, предава Агенция Фокус. \n\n\n\r\n\"Има точно приети правила за работа в нашата партия, има дисциплина и начин, по който се процедира и се номинира. Ние сме в началото на този път, така че не мога да кажа\", коментира Николов процесът по номиниране на кандидати в ГЕРБ. \n\r\nИначе на въпрос свързан с това дали ще се стигне до разширяване на \"зелената зона\" в Бургас, кметът отговори, че към момента не се очаква да бъдат предприети мерки в тази насока. \n                    \n                    \n                \r\n                \r\n                \r\n                \r\n\"Има такива предложения, те са десетки и присъстват подписки от входове, жилищни кооперации и цели улици. Все пак, в началото сме на избори за местна власт. Нека де изчакаме те да преминат и комисиите да вземат своите решения. С един-два месеца няма да се променят съществено нещата\", каза още Димитър Николов.", "date": "2019.07.30", "title": "Николов още не знае дали ще се кандидатира за кмет"}
{"url": "https://www.dnes.bg/eu/2019/07/30/velikobritaniia-vyrvi-uvereno-po-pytia-na-bivsha-iugoslaviia.417964", "text": "\"Великобритания е далеч по-важна от вашия твърд Brexit, Борис Джонсън\", гласи заглавието на редакционна статия в британския в. \"Индипендънт\".\n\r\nБившият премиер Дейвид Камерън веднъж отбеляза, че съюзът между Англия и Шотландия за него е далеч по-важен от въпроса за Brexit-а. Джонсън също трябва да осъзнае тази истина, продължава статията, която предупреждава, че Великобритания е на път да последва съдбата на бившата Югославия, от която в крайна сметка остана само Сърбия. По същият начин Великобритания е на път да се превърне в Англия плюс Уелс - а след време, без съмнение, само Англия, предупреждава в. \"Индипендънт\". \n\r\nСъс скоростта, с която се развиват нещата, Борис Джонсън ще трябва да се радва, ако успее да си запази Корнуел - ако изобщо заема премиерския пост по това време. Той може да се окаже последният премиер на Великобритания, която самият Джонсън обича да нарича \"най-успешния политически и икономически съюз в историята\" - и това ще е, до голяма степен, по негова вина.\r\n                    \n                    \n                \r\n                \r\n                \r\n                \n\r\nЗа опасността от разпадане на Обединеното кралство предупреждава и редакционната статия на британския в. \"Гардиън\". Джонсън не иска да бъде видян да посещава Париж, Берлин и Брюксел, молейки за нови условия за Brexit-а - целта му е да накара европейците да се изпотят, дори на цената на спад на курса на лирата. Въпреки това той даде приоритет на посещението в Шотландия още в началото на мандата си - което не печели никакви политически дивиденти.\n\n\r\nВ най-добрия случай срещата му с лидерката на шотландските консерватори Рут Дейвидсън може да ограничи щетите. Но склонността на новия британски премиер да приеме Brexit без споразумение подкопа доверието към торите в Шотландия. Срещата му с шотландската първа министърка Никола Стърджън едва ли беше по-лесна.\n\r\nОчевидно Джонсън направи това посещение, защото не можеше да си позволи да не отиде. През 2016 г. шотландците гласуваха масово за напускане на ЕС - но малцина представители на централните власти приеха насериозно вероятното отражение на Brexit-а върху Шотландия. Джонсън, също като повече поддръжници на напускането на ЕС, никога не мисли особено много за Шотландия, нито за Ирландия. Но по време на кампанията за избиране на нов премиер стана кристално ясно, че в Консервативната партия има мнозина, които не се интересуват дали Великобритания ще остане цяла, стига да напуснат ЕС.\r\nИзглежда дори Джонсън разбира сега, със закъснение, какво е заложено на карта - макар че, в типичния си стил, няма никакъв план за справяне с проблема, отбелязва в. \"Гардиън\".\n\r\nИзявлението на Джонсън, който определи проведения през 2014 г. референдум за отделяне на Шотландия от Великобритания като \"нещо, което се случва веднъж на едно поколение\", със сигурност звучи като отхвърляне на възможността за провеждане на нова консултация - макар и не толкова ясно, колкото я отхвърли предишната министър-председателка Тереза Мей. Въпреки това подобно изявление \"хвърля ръкавица\" на Шотландската национална партия, която е заявявала, че Brexit-ът може да оправдае провеждането на нов референдум и създава нова възможност да принуди Стърджън да обмисля каталунски сценарий. Това би било опасна възможност, както показаха нагледно събитията в Каталуния.\n\r\nНо Джонсън би трябвало да бъде безразсъден, за да смята, че собственият му стремеж да напусне Евросъюза няма да насърчи шотландците - както и други - да напуснат съюза на Обединеното кралство, предупреждава в. \"Гардиън\", цитиран от БТА.\n\r\nОсвен предизвикателството към ЕС Борис Джонсън се готви и за радикален \"тръмпистки\" завой в икономиката, който вещае край на годините на икономии, отбелязва френският в. \"Монд\", припомняйки негово изявление, че \"напускането на ЕС е голяма икономическа възможност да направим неща, които от десетилетия нямахме правото да правим\".\n\r\nПодобен проект, който предвижда намаляване на данъците, инвестиции в транспорта, високоскоростния интернет, болници и училища, разрешаване на генномодифицираните организми и създаване на свободни икономически зони, се пропагандира от години насам от поддръжници на Brexit-а, мечтаещи за \"световна Великобритания\". Притеснените от подобен проект негови противници обаче го определят като опит за създаване на \"Сингапур-на-Темза\", отбелязва в. \"Монд\".\r\n ", "date": "2019.07.30", "title": "Великобритания върви уверено по пътя на бивша Югославия "}
{"url": "https://www.dnes.bg/televizia/2019/07/30/ostava-li-bylgariia-v-nadprevarata-za-volkswagen.418069", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nОстава ли България в надпреварата за Volkswagen. Говори министърът на икономиката Емил Караниколов\r\n\r\nБездимните цигари. По-безопасни ли са от обикновените?\r\n\r\nНа върха с Атанас Скатов. Алпинистът ще ни разкаже как се покоряват осемхилядници\r\n\r\nДом на колела: Колко ще ни струва почивката с кемпер?\r\n\r\nСлед невероятния старт. Певицата Alma с нова песен", "date": "2019.07.30", "title": "Остава ли България в надпреварата за Volkswagen?"}
{"url": "https://www.dnes.bg/rusia/2019/07/30/izvynredno-polojenie-v-rusiia-pojari-bushuvat-na-3-mln-hektara.418048", "text": "Извънредно положение заради е въведено в четири региона на Русия. To се отнася за цялата територия на Иркутска област и Краснодарския край, два района на Бурятия и един в Якутия, предава РИА Новости, цитирано от \"Фокус\".\r\nОбщата площ на пожарите се равнява на , каза министър-председателят на Русия Дмитрий Медведев при своя среща с вицепремиера и министърът на природните ресурси Дмитрий Кобилкин.\r\n\"Остава опасността за близките населени места. Властите следят ситуацията постоянно и при опасно замърсяване на въздуха ще сигнализират\", каза Кобилкин.\r\nСпоред него, около 95% от общия състав на федералната агенция за горите и летенето е мобилизиран за справяне с бедствието. Допълнително против разпространяването на огъня, като може би още толкова предстои да бъдат пратени на място, разкри още министърът.\r\n                    \n                    \n                \r\n                \r\n                \r\n                Според Медведев към момента няма заплаха за живота и сигурността на тамошните граждани, но ситуацията остава сложна.", "date": "2019.07.30", "title": "Извънредно положение в Русия: Пожари бушуват на 3 млн. хектара "}
{"url": "https://www.dnes.bg/zvezdi/2019/07/30/tochno-predi-38-g-princ-charlz-se-jeni-za-daiana.418046", "text": "В момента светът е вперил поглед в младото поколение на кралското семейство. Принц Хари и принц Уилям вече имат свои семейства, радват се на децата си и са се заели с благотворителни организации, посещения на страни от третия свят и се опитват да бъдат перфектните наследници на трона.\r\nУилям вече е баща на три деца, а Хари се ожени преди повече от година за актрисата Меган Маркъл. Двамата вече имат син и вече даже мислят за дом в Лос Анджелис. Връзките между двете семейства са подложени на слухове за разрив в отношенията, но от кралското семейство отричат всичко. Като потвърждение че няма драма между четиримата, Кейт Мидълтън и Меган бяха забелязани заедно на финала на тенис турнира Уимбълдън тази година.\r\n                    \n                    \n                \r\n                \r\n                \r\n                И двете съпруги се опитват да подражават на майката на съпрузите си. Принцеса Даяна беше обичана от цялото общество заради своите благотворителни дейности, държанието си към хората и това, че въобще не се държеше като кралска особа.\r\nПреди 38 години тя се жени за принц Чарлз и става официално част от семейството на кралица Елизабет. По това време, церемонията е наречена „сватбата на века“, а гостите наброяват 3500.\r\nТогава Даяна е едва на 20 години, а принц Чарлз е с 12 години по-възрастен от нея. Възрастта е една от причините Чарлз да е подтикнат да се ожени, а Даяна е била една от най-подходящите жени за него. Двойката има 27 сватбени торти, а официалната е била копирана, в случай, че първата се развали по някакъв начин.\r\nИнтересното е, че сватбената рокля на Даяна е трябвало да бъде преправяна, тъй като принцесата е загубила много тегло след първата проба. Години след това, тя признава за борбата си с булимията и обвинява съпруга си за нея.\r\n„Той сложи ръката си на талията ми и каза, че съм пълна. Това отключи нещо в мен, както и нещата с Камила“, споделя Даяна в книгата на Андрю Мортън „Даяна: Истинската ѝ история с нейни думи“.\r\n", "date": "2019.07.30", "title": " Точно преди 38 г.: Принц Чарлз се жени за Даяна "}
{"url": "https://www.dnes.bg/politika/2019/07/30/biznesyt-gotov-da-finansira-partiite-no-se-pritesniava-ot-natisk.417987", "text": "Почти половината или цели 45% от българския бизнес е готов да финансира партиите след отпадането на държавните субсидии. Това сочи ново проучване на Българската Търговско-промишлена палата. \n\r\nИзследването е направено в  периода 28 юни-3 юли 2019 година (преди влизане на законовите поправки за намаляване на субсидиите) и целта му е да изясни отношението на работодателите към приетите наскоро промени във финансирането на политически субекти. \n\n\n\n\r\nСпоред 75% от фирмите, ако държавната субсидия се премахне или стане 1 лев на глас, партиите ще оптимизират структурите си и ще станат по-ефективни.\n\r\nПовечето компании считат, че намалената субсидия ще бъде компенсирана с пари от бизнеса - 74% от анкетираните.\n                    \n                    \n                \r\n                \r\n                \r\n                \r\nОколо 60% от компаниите виждат като ефект при намаляване на субсидиите на 1 лв. изчезване на „малките“ партии и оставане само на „големите“ партийни структури.\n\r\nОказва се, че българския бизнес вижда и други предимства пред новия модел - ще бъде ограничено членството в партиите по т.нар. \"семеен ред\", ще се намали зависимостта на партиите от гласоподавателите, ще се минимизират разходите за несвойствена дейност и ще станем свидетели на по-стриктен вътрешнопартиен контрол. \n\r\nВ анкетата членовете на БТПП предлагат да се обърне внимание и на други средства за финансиране на партиите – по-голям членски внос и предоставяне на разумни рекламни пакети преди изборите.\n\r\nУчастници в анкетата смятат, че финансовата подкрепа за партиите трябва да идва от членовете или симпатизанти с лични средства, като партиите следва да печелят хората с идеите си. Като ефект от редуциране на субсидията партиите виждат и създаването на една по-конкурентна среда – защото те няма да разчитат на пари от държавата.\n\r\n45-те процента от фирмите, които вече са готови да финансират партиите, обаче поставят някои съществени условия. Например те изискват по-голяма  прозрачност на предоставяните средства, както и на разходването им.\n\r\nСъщо така, бизнесът иска да се криминализира получаването на суми с неясни източници. \n\r\nВ същото време, почти 46% от работодателите се притесняват, че новият модел ще донесе повече натиск от страна на партиите върху бизнеса или че определени компании ще бъдат покровителствени. Това са основните аргументи и на противниците на драстичното съкращаване на държавните дотации за партиите. \n\r\n67% от анкетираните споделят виждането, че когато партиите са финансирани от фирмите или НПО, то трябва да има фиксиран максимален размер. Таванът да е определена сума, но да не е свързана с размера на компанията или оборота.\n\r\n72% са против финансирането да е определен процент от оборота или приходите на компаниите, 62% са против финансирането да се извършва на база на размер на компанията (микро, малко, средно или голямо предприятие).\n\r\n63% заявяват, че размера на субсидията за партиите трябва да бъде 1 лев на глас, а 78% подкрепят въвеждането на лимити за финансиране. Решението за намаляване на субсидиите е добро,но ще има търсения ефект само ако има по-затегнат контрол, защото от анкетата си проличава мнението на бизнеса, че плащанията „под масата“ ще останат.", "date": "2019.07.30", "title": "Бизнесът готов да финансира партиите, но се притеснява от натиск"}
{"url": "https://www.dnes.bg/science/2019/07/30/rusiia-vinovna-za-radiacionno-zamyrsiavane-nad-evropa-prez-2017-g.417989", "text": "Радиационнно замърсяване, което се разпростря над Европа в края на 2017 г. е дошло от Русия, потвърди международен екип от учени. \n\r\nУчените са анализирали над 1300 фактора, за да установят откъде е дошло радиационното замърсяване, което според учените е било 100 пъти по-високо от това след инцидента във Фукушима през 2011 г. \n\r\nЗа източник на радиационното замърсяване учените са посочили комплекса \"Маяк\". Става въпрос не за авария в реактор, а за инцидент в завод за преработване на ядрено гориво.\n\n\r\nРусия засега не е дала официално становище в отговор на твърденията на учените, пише Independent.\n\r\nПроблемът за първи път беше засечен през октомври 2017 г. от екип италиански учени, които забелязват ръст в нивата на радиоактивния елемент рутений-106. Високи нива на елемента са отчетени и в много други европейски държави, както и в Азия, на Арабския полуостров и дори в Карибско море. \n                    \n                    \n                \r\n                \r\n                \r\n                \r\nФактът, че рутений-106 е единственият радиоактивен материал, който бива засечен, предполага че източник на замърсяването е именно завод за преработване на гориво, защото при евентуален инцидент с реактор замърсяването би било причинено от различни елементи. \n\r\nУчените смятат, че изтичането на рутений-106 е станало между 6 следобед на 25 септември 2017 г. до обяд на следващия ден. \n\r\n\"Замерихме радиоайктивния рутений-106. Засеченото посочва най-голямото изтичане от граждански завод за преработване на гориво\", обяснява Георг Щайнхаузер, учен в Университета в Хановер. \n\r\nДанните са взети от 176 станции в 29 страни. Въпреки високата концентрация на радиоактивния материал той не е застрашил здравето на хората в Европа, твърди проучването, публикуавно в журнала PNAS. \n\r\nТова далеч не е първият случай, в който инцидент от комплекса \"Маяк\" замърсява околната среда. Почти 60 г. по-рано, през 1957 г., там се случва вторият най-сериозен инцидент след този в АЕЦ \"Чернобил\". Тогава резервоар, съдържащ течни отпадъци от производството на плутоний се взривява и замърсява района около станцията. Инцидентът остава в тайна до 1976 г. \n\r\nВ този случай обаче става въпрос за еднократно изтичане, което е овладяно много бързо. \n\r\n\"Успяхме да докажем, че инцидентът е станал по време на преработка на отпадъци от използвано гориво, на много напреднал етап, малко преди края на процеса\", обяснява проф. Щайнхаузер. \n\r\nМного активисти продължават да взимат на прицел комплекса \"Маяк\" и до ден днешен. Според тях ръководството на комплекса не си е взело поука от аварията преди 60 г. и по-високите производствени цели са на цената на безопасността. \r\n ", "date": "2019.07.30", "title": "Русия виновна за радиационно замърсяване над Европа през 2017 г."}
{"url": "https://www.dnes.bg/kino/2019/07/30/s-irlandecyt-na-skorseze-otkrivat-kinofestivala-v-niu-iork.417992", "text": "Високобюджетният мафиотски епос \"Ирландецът\" на режисьора Мартин Скорсезе ще бъде представен премиерно на откриването на Нюйоркския кинофестивал през септември, предаде Асошиейтед прес.\r\nПрожекцията на филма, който събира на екрана големите звезди на Холивуд Робърт де Ниро и Ал Пачино, ще се състои на 27 септември в центъра \"Линкълн\".\r\nПочитателите на Де Ниро ще могат да го гледат като профсъюзния лидер Франк \"Ирландеца\" Шийран, свързан с мафиотската фамилия Буфалино.\r\nНа Пачино е поверена ролята на профсъюзния лидер Джими Хофа. В образа на Ръсел Буфалино зрителите ще видят Джо Пеши. Актьорският състав на продукцията на стрийминг платформата Нетфликс включва още Харви Кайтел, Ана Пакуин, Боби Канавале, Рей Романо, пише БТА.\r\n                    \n                    \n                \r\n                \r\n                \r\n                Филмът \"Ирландецът\", базиран върху книгата \"Чух, че боядисваш къщи\" на Чарлз Бранд, отбелязва четвъртата съвместна поява на екран на Робърт де Ниро и Ал Пачино, както и деветото сътрудничество между Де Ниро и 76-годишния Мартин Скорсезе. Пачино работи за първи път със Скорсезе.\r\n\"Огромна чест е, че \"Ирландецът\" беше избран да открие Нюйоркския кинофестивал\", се посочва в направеното от Мартин Скорсезе изявление.\r\nВсе още не е известна датата, на която стрийминг платформата Нетфликс ще пусне продукцията в селектирани киносалони. Петдесет и седмото издание на Нюйоркския филмов фестивал ще продължи от 27 септември до 13 октомври\r\n ", "date": "2019.07.30", "title": "С \"Ирландецът\" на Скорсезе откриват кинофестивала в Ню Йорк"}
{"url": "https://www.dnes.bg/crime/2019/07/30/internet-kanal-za-trafik-na-hora.418000", "text": "Интернет става все по-активен канал за трафик и експлоатация на хора, каза днес във Варна Антоанета Василева, представител на България в групата експерти към Конвенцията на Съвета на Европа за борба с трафика на хора, предава БТА.\n\r\nВасилева бе водещ лектор на семинар, посветен на съвременните заплахи във виртуалното пространство. Организатори на обучението са дирекция \"Превенции\" към Община Варна, местната и Националната комисии за борба с трафика на хора.\n \n\r\nОсвен от крайморския град, в семинара участват представители на различни институции от Русе, Разград и Силистра.\n\r\n\"Жертви на трафика на хора с цел сексуална експлоатация стават основно жени между 18 и 35 години\", посочи Василева. \n                    \n                    \n                \r\n                \r\n                \r\n                \r\nПо думите й част от тях тръгват, за да работят легално тази професия в западни държави, но трафикантите много често не спазват бизнесдоговорките.\n\r\n\"Голяма е групата и на жените, които отиват зад граница, за да работят нещо съвсем различно, но са принудени да проституират.\r\nВсе повече се увеличава трудовата експлоатация\", допълни Василева.\n\r\nПо думите й проблемът е, че жертвите много трудно се идентифицират и затова през последните години всички страни от ЕС активно работят по тази тема. \n\r\n\"Трафикантите най-често ползват интернет, пускат фалшиви обяви или правят договорки с жертвите си чрез имейли или социалните мрежи\", обясни Василева.\n\r\nТя уточни, че по тази начин се въвличат много жертви едновременно, а все още много малко хора си дават сметка какви рискове дебнат във виртуалното пространство.\n\r\n\"Жертвите на трудова експлоатация са на различна възраст, но голяма част от тях са хора над 55 години, които по-трудно намират работа, както и продължително безработните\", допълни Василев. \n\r\nСпоред нея през последните години като уязвима група се очертават и образовани млади хора, знаещи чужди езици, които искат да си намерят високоплатено занимание зад граница и поради това са склонни да рискуват.\n\r\n ", "date": "2019.07.30", "title": "Интернет - канал за трафик на хора?"}
{"url": "https://www.dnes.bg/balkani/2019/07/30/ot-tirana-shte-ima-apokaliptichen-zemen-trus-na-balkanite.418007", "text": "Апокалиптично земетресение ще стане на Балканите, предупреди президентът на Албания Илир Мета. \n\r\nВ качеството си на председател на Съвета за сигурност на страната Мета е изпратил писмо до премиера Еди Рама, вицепремиера Ерион Браче и министърката на отбраната Олта Джачка. \n\r\nИлир Мета иска да получи информация от релевантните институции за този природен феномен въз основа на изказвания на гръцкия сеизмолог Акис Целентис. \n\r\n„Сеизмологът Целентис предупреждава за апокалиптично земетресение, което се очаква да засегне Балканите и което може да бъде 30-пъти по-силно от онова, което разлюля района на Атина преди дни. Поради своите сеизмични характеристики нашата страна е една от най-рисковите страни в Европа. Затова Албания е застрашена от този природен феномен“, се казва в писмото на Мета, за което информира албанската телевизия Топ ченъл. \n                    \n                    \n                \r\n                \r\n                \r\n                \r\nМета иска да получи информация за ранно предупреждение и възможни мерки и казва, че е готов да свика Съвета за национална сигурност, предават македонски медии.", "date": "2019.07.30", "title": "От Тирана: Ще има апокалиптичен земен трус на Балканите "}
{"url": "https://www.dnes.bg/obshtestvo/2019/07/30/vyzmojno-e-operiraha-uspeshno-100-godishna-jena-v-plovdiv.418002", "text": "100-годишна жена беше оперирана успешно в Пловдив. Лекарите отстранили спешно 10-сантиметров злокачествен тумор. Пациентката вече е изписана от болницата, съобщи bTV.\r\nЗлокачественият тумор на гърдата й бил открит преди 3 години.\r\nПървоначално пациентката отказала операция, защото се страхувала от усложнения заради възрастта, обясни д-р д-р Валентин Иванов, началник на Хирургичното отделение в Онкологичния център в Пловдив.\r\n\r\nСлед 36 месеца туморът нараснал до размерите на юмрук. Тогава възрастната жена се решава на рискованата интервенция.", "date": "2019.07.30", "title": "Възможно е! Оперираха успешно 100-годишна жена в Пловдив"}
{"url": "https://www.dnes.bg/balkani/2019/07/30/vzriv-v-avtobus-na-gradskiia-transport-v-belgrad-ima-raneni.418010", "text": "В автобус на градския транспорт в Белград днес по обяд избухна взрив, няколко души бяха ранени. Картината на мястото е повече от драматична, защото част от автобуса е унищожена, а на улицата има среди от кръв, съобщава белградският вестник \"Блиц\".\r\n\r\nИзбухнал е компресорът за въздух над средната врата. \r\n\r\nРанени са шестима души, сред които едно бебе, което е с по-леки порезни рани. Пострадали са и пет възрастни жени, които са откарани в Спешния център. \r\n\r\nАвтобусът е на частен превозвач, той е сравнително нов - на около четири години.\r\n\r\n \r\n", "date": "2019.07.30", "title": "Взрив в автобус на градския транспорт в Белград, има ранени"}
{"url": "https://www.dnes.bg/obshtestvo/2019/07/30/zaplatata-ni-v-benzin-ami-zle-sme.418028", "text": "Колко гориво можем да си позволим с една заплата? Най-много бензин могат да си позволят жителите на Люксембург, а най-малко тези на Украйна, сочи проучване на РИА Новости, цитирано от .\n\r\nЗа основа е използвана цената на бензин A95 и средната заплата на жителите на съответната държава. \n\r\nПрез първата половина на 2019 г. стойността на европейския сорт петрол \"Брент\" се е увеличила с близо 18%, като промените са изчислени в националната валута на страните. \n\r\nВ Люксембург със средната за държавата заплата могат да си позволят 2900 литра бензин. На втора позиция е Норвегия, където горивото е много скъпо, но пък и доходите на жителите са едни от най-високите в Европа. \n                    \n                    \n                \r\n                \r\n                \r\n                \r\nВ първата петица влизат Австрия, Ирландия и Великобритания, където с една средна месечна заплата може да се купят 1900 литра. \n\r\nВ дъното на класацията е Украйна, чиито жители могат да си позволят 279 литра гориво. Бензинът в Украйна е сред най-евтините, но и доходите на населението са малки. \n\r\nСред аутсайдерите са още България, Румъния, Латвия и Беларус, където средната заплата позволява около 500 литра бензин.", "date": "2019.07.30", "title": "Заплатата ни в бензин? Ами, зле сме!"}
{"url": "https://www.dnes.bg/stranata/2019/07/30/evtanazirat-praseta-i-vyv-vidinsko-zaradi-chumata.418017", "text": "Във видинския квартал \"Нов път\" вече евтаназират прасета, след като там беше установено огнище на болестта африканска чума.\nВсички животни, отглеждани в така наречения \"заден двор\" в  3-километровата зона, ще бъдат евтаназирани по хуманен начин. В дворовете  и около тях, където се отглеждат животни, ще се извърши дезинфекция, предаде БТА.\r\nИзградени са контролно-пропускателни пунктове около квартала, а част от  жителите, които не са регистрирани на адреси в него, не могат да си  стигнат до домовете, съобщиха живеещите там. В тази зона попада и  индустриална свинеферма с 3900 прасета, но досега взетите от там проби  са отрицателни. \n                    \n                    \n                \r\n                \r\n                \r\n                \r\nМеждувременно ДФ \"Земеделие\" съобщи, че преустановява физическите проверки на място в свиневъдните стопанства на територията на цялата страна. Забраната е част от кризисните мерки, предприети от държавата, за превенция и преодоляване на разпространението на болестта.\n\r\nПри планиране на проверките на място ДФЗ ежедневно ще проследява информацията за актуалната епизоотична ситуация на официалния сайт на Българска агенция по безопасност на храните.", "date": "2019.07.30", "title": "Евтаназират прасета и във Видинско заради чумата"}
{"url": "https://www.dnes.bg/akoshtete-vqrvaite/2019/07/30/horoskopyt-tazi-sedmica-kakvo-chaka-zodiite-v-liubovta.418011", "text": "\r\nПривлекателни сте и неудържими. През тази седмица интересът към вас ще е забележим. Развитието на любовните ви отношения зависи почти изцяло от вас. Можете да прекратите съществуваща връзка, да започнете нова или да се порадвате на независимостта си. Слабо място ви е комуникацията. Не се впускайте в дълги и витиевати разговори.\r\n\r\n \r\nЩе се случат нови събития, засягащи любовния ви живот. Вероятността да прекратите съществуваща връзка, макар и продължителна, не е за пренебрегване. Помислете още веднъж за причините, които ви подтикват към смелата крачка и, ако сте сигурни в себе си, не съжалявайте за нищо. Не се очертава начало на нова любовна афера.\r\n \r\n\r\n \r\nИзненадващ ход на половинката ще ви впечатли. Той/тя ще набере достатъчно смелост и ще стартира разговор, целящ изясняване на отношенията. Не ви остава нищо друго, освен да „приемете ръкавицата“, дори да не сте готови за такава смела крачка. Ще се освободите от съмненията и връзката ви видимо ще се задълбочи.\r\n \r\n\r\n \r\nСлед понеделник ще имате възможност да довършите стара тема, която е останала „отворена“. Ще уеднаквите позициите си с половинката и ще се успокоите. Ако ви хрумне, че по този случай трябва да му/й направите някакъв подарък, то постарайте се да е стойностен на емоции, а не скъп като цена.\r\n \r\n\r\n \r\nСлънцето във вашия знак буквално ви озарява. През тази седмица можете да си позволите всякакви волности. Дори най-ексцентричните ви постъпки ще получат одобрение. Единственото, което не бива да правите е умишлено да предизвиквате прояви на ревност и да тествате търпението на половинката си. Необвързаните може фронтално да се сблъскат с новата си любов.\r\n \r\n\r\n ", "date": "2019.07.30", "title": "Хороскопът тази седмица: Какво чака зодиите в любовта?"}
{"url": "https://www.dnes.bg/balkani/2019/07/30/migrant-ubit-v-konflikt-s-drugi-migranti-v-bosna.418020", "text": "Мигрант бе убит в конфликт с други мигранти в босненския град Тузла, съобщи вестник \"Независне новине\". \r\n\r\nМигрантът е бил откаран в клиничния център в Тузла, където лекарите могли само да констатират смъртта му.\r\n\r\nКонфликтът станал близо до търговския център \"Омега\", където всекидневно се събират мигранти, които седят там или просят.\r\n\r\nКавгите между мигранти в Тузла са чести, а поводи са храна, напитки, мобилни телефони, пари и взаимна нетърпимост между определени групи, пише БТА.\r\n\r\nПолицията е извършила оглед на мястото.", "date": "2019.07.30", "title": "Мигрант убит в конфликт с други мигранти в Босна"}
{"url": "https://www.dnes.bg/akoshtete-vqrvaite/2019/07/30/bela-i-djidji-hadid-provokaciia-ot-gyrciia.418012", "text": "Сестрите Джиджи и Бела Хадид определено не скучаят през това лято. В момента двете са на ваканция на остров Миконос, Гърция със свои приятели и много се забавляват, личи си от папарашки снимки и от публикации в социалните мрежи.\r\nДвете манекенки споделиха много провокативни снимки по бански, с които веднага привлякоха вниманието на почитателите си. А от папарашките фотоси си личи, че сестрите Хадид постоянно са на плажа, плуват, дори се борят на пясъка и на морския бряг, позират за снимки, разглеждат забележителностите в южната ни съседка.\r\n \r\nБела е успяла да се сприятели с гръцка котка.\r\n \r\n\r\n ", "date": "2019.07.30", "title": "Бела и Джиджи Хадид: Провокация от Гърция"}
{"url": "https://www.dnes.bg/usa/2019/07/30/organizatoryt-na-atentata-ot-11-09-gotov-da-dade-pokazaniia.418026", "text": "Един от организаторите на терористичните атаки от 11 септември 2001 година в САЩ Халид Шейх Мохамед има готовност да даде показания в съда в полза на хората и компаниите, подали искове срещу Саудитска Арабия, ако , пише американското издание The Wall Street Journal, цитирано от Фокус.\n\n\r\nПо-рано роднини на жертвите от атентатите от 11 септември в САЩ подадоха колективен иск срещу Саудитска Арабия, която обвиняват във финансиране и други видове подкрепа за терористичната групировка „Ал Кайда“.\r\nИскът има за цел да получат компенсации от правителството на Кралството. Той е подаден от името на 800 души.\r\n                    \n                    \n                \r\n                \r\n                \r\n                След това повече от 20 американски застрахователни организации подадоха искове против две банки от Саудитска Арабия и компании, свързани със семейството на Осама бин Ладен, както и против няколко благотворителни организации за сума, не по-малка от  във връзка с атаките от 11 септември 2001 година.\r\nПредложението на Мохамед се съдържа в текста на писмо, изпратено в съда от юристи, представляващи компаниите и роднините на жертвите. Мохамед, който в момента се намира в американския затвор Гуантанамо, не е готов да даде показания в „момента“, но „в случай на отсъствие на потенциална смъртна присъда ще бъде възможно по-широко сътрудничество“.\r\nСъобщава се, че представляващият Саудитска Арабия адвокат е отказал да направи коментар.\r\nПо-рано Конгресът прие закон, позволяващв съда срещу Саудитска Арабия, чиито граждани бяха повечето от терористите, осъществили атаките. Президентът на САЩ Барак Обама наложи вето на приетия от Конгреса законопроект, но Сенатът го преодоля с 97 на 1 гласа.\r\nПреодоляването на президентското вето в Конгреса на САЩ беше първият подобен случай в рамките на мандата на Обама. Още в началото на октомври 2016 година американка, загубила съпруга си на 11 септември, подаде първият иск в съда срещу Рияд.\r\nНа 11 септември 2001 година терористи от „Ал Кайда“ завзеха няколко пътнически самолета и ги забиха в сградите на Световния търговски център в Ню Йорк и Пентагона, като в резултат от атаките загинаха три хиляди души.", "date": "2019.07.30", "title": "Организаторът на атентата от 11/09 - готов да даде показания"}
{"url": "https://www.dnes.bg/balkani/2019/07/30/zastrahovatelnata-kompaniia-olimpik-obiavena-v-likvidaciia.418023", "text": "Застрахователната компания „Олимпик“ беше обявена днес в ликвидация от Окръжния съд в Никозия. Делото за нейния фалит започна на 12 септември миналата година.\n\r\nСъдът назначи днес двама постоянни ликвидатори на компанията, които ще действат заедно. Това са досегашният неин временен ликвидатор Павлос Накузи, който бе предложен от най-големия кредитор – Фонда за автомобилно застраховане /кипърския Гаранционен фонд/, както и официален представител на Република Кипър.\r\n\n                    \n                    \n                \r\n                \r\n                \r\n                \r\nОчаква се днешното решение на съдия Ангелос Давид да бъде обнародвано в Официалния вестник на Кипър.\n\r\nНа всички потърпевши от фалита на компанията, сред които са над 200 000 българи, ще бъде предоставена подробна информация за процедурата, която следва, изискванията и условията за подаване на исковете за обезщетения или възстановяване на суми, съобщи БНР.\n\r\nДелото за обявяването в ликвидация на застрахователната компания „Олимпик“, действаща в България и Кипър, започна на 12 септември миналата година. Преди това кипърският Застрахователен надзор отне лиценза ѝ за извършване на дейност, а съгласно кипърския закон всички застрахователни договори на „Олимпик“ както в Кипър, така и в България, бяха прекратени от 17 август миналата година.\n\r\n ", "date": "2019.07.30", "title": "Застрахователната компания \"Олимпик\" обявена в ликвидация "}
{"url": "https://www.dnes.bg/obshtestvo/2019/07/30/bez-bolnichni-v-pyrvite-dni-biznesyt-iska-period-na-izchakvane.418021", "text": "Да се въведе период на изчакване от  няколко дни, в които  болничните не се заплащат нито от работодателя,  нито от Държавното обществено  осигуряване. Това предложи председателят  на Асоциацията на индустриалния  капитал в България (АИКБ) Васил Велев.\r\nВ момента осигурителят плаща за първите три дни болнични 70%  от дневното възнаграждение. От години обаче бизнесът иска това да отпадне.\r\n\"В повечето страни има период на  изчакване, така се нарича,  т.е.  няколко дни, в които не се заплащат  изобщо болнични. Така е в Латвия,   Швеция, Холандия, Австрия, Гърция,  Естония, Италия, Чехия, Португалия,  Кипър\", коментира Велев пред БНР.\r\n                    \n                    \n                \r\n                \r\n                \r\n                Той допълни, че освен това процентът на  компенсация е много по-нисък средно в  ЕС. \"И като добавка  към това на  повечето места тези доходи се  облагат\", каза още председателят на АИКБ.\r\nПреди дни в парламента  беше внесен законопроект на  партия \"Воля\", който предвижда да отпадне задължението първите  три дни  болнични да се плащат от работодателите и това да стане задължение на   общественото осигуряване.\r\n \r\n \r\n ", "date": "2019.07.30", "title": "Без болнични в първите дни? Бизнесът иска \"период на изчакване\""}
{"url": "https://www.dnes.bg/balkani/2019/07/30/ostavka-na-rumynski-ministyr-zaradi-ubiistvoto-na-momiche.418027", "text": "Румънският вътрешен министър Николае Мога подаде оставка заради отвличането и убийството на 15-годишно момиче в град Каракал, предаде ТАСС.\n\r\nМога бе назначен за вътрешен министър само преди шест дни. \"В разговор с премиера реших да напусна поста. Оставката ми трябва да се разглежда като ново начало за министерството\", каза Мога.\r\n\n\r\nВ понеделник във връзка със случая бе уволнен началникът на румънската национална полиция Йоан Буда.\n\r\nПетнайсетгодишното момиче изчезна в сряда, на 24 юли, след като се качило на минаващ автомобил от своето село за Каракал. В четвъртък то се обадило три пъти на телефона за спешна помощ, като казало, че е отвлечено от някакъв мъж. Службата за спешна помощ не успяла веднага да установи откъде идва обаждането и полицията отишла в дома на мъжа едва в петък сутринта, около 19 часа след обаждането на момичето, припомня БТА.\n                    \n                    \n                \r\n                \r\n                \r\n                \r\nЗаподозреният за нейното убийство 66-годишен мъж е задържан, а при обиск в дома му са открити овъглени останки от тяло и вещи, принадлежащи на изчезналото момиче. Той призна, че е убил две тийнейджърки.\n\r\n\r\n ", "date": "2019.07.30", "title": "Оставка на румънски министър заради убийството на момиче"}
{"url": "https://www.dnes.bg/sofia/2019/07/30/protest-v-mladost-4-izmorihme-se-ot-beton.417968", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЖители на столичния \"Младост 4\" излизат на протест срещу. Те се притесняват, че ще бъде застроена зелена площ. Многократно са били подавани сигнали до институциите, но отговор до момента няма. \n\n\r\n\"Изморихме се от бетон. Нямаме въздух и пространство, за да живеем нормално. , с неподредените улици, боклуците...\", коментираха жителите на квартала.\r\nПротестът е предвиден за 19:00 часа пред блок № 475 в едно от свободните пространства, където е предвидено да се издигне 10-етажна сграда.\r\n                    \n                    \n                \r\n                \r\n                \r\n                Хората обаче питат къде е градинката, в която трябва да играят децата им, къде ще се паркира и как изобщо ще се разминават по улицата.\r\n\"Докато подавахме поредната жалба срещу застрояването на маломерен парцел с безумна шестетажна сграда между блокове 482, 483, 475, 485,476 и 473А, бяха заградени поредните два парцела с идеята да се построят още три шестетажни блока\", обясниха пред  недоволните граждани.", "date": "2019.07.30", "title": "Протест в \"Младост 4\": Изморихме се от бетон!"}
{"url": "https://www.dnes.bg/crime/2019/07/30/arestuvaha-shefa-na-tad-grup-na-letishte-sofiia.417972", "text": "Собственикът на фирмата за киберсигурност \"ТАД Груп\" Иван Тодоров е задържан на Летище София, съобщава БНР. Той беше обявен за издирване с европейска заповед за арест, Сслед като в компютрите на неговата фирма бяха открити източените данни от Агенцията за приходите.\n\n\n\nТой е арестуван в рамките на досъдебното производство, което се води срещу него, търговския директор на фирмата и служителя ѝ Кристиян Бойков във връзка изтичането на лични данни от НАП.\r\n\r\nАко бъде признат за виновен, може да бъде наказан с 15 години лишаване от свобода.\r\n\r\nИван Тодоров беше в чужбина и беше заявил, че ще се върне доброволно и ще съдейства на властите в страната при разследването на случая.\r\n ", "date": "2019.07.30", "title": "Арестуваха шефа на \"ТАД Груп\" на Летище София"}
{"url": "https://www.dnes.bg/stranata/2019/07/30/mylniia-porazi-kupola-na-cyrkva-v-preslavsko-selo.417958", "text": "Мълния в преславското село Имренчево. Освен че оставила църквата без камбанария, изгорила и електроуредите на няколко домакинства.\r\nЦърквата \"Свето Възнесение Господне\" е построена през 1931 г. Ремонтирана е основно преди пет години, но последната лятна буря нанася сериозни щети – камбанарията остава без покрив. В храма е , съобщава bTV.\r\nВсе още не е ясно колко ще струва ремонтът на храма, според изчисленията на кмета на селото Юрий Лозанов - .\r\nЖителите на селото са на мнение, че Бог е запазил къщите, а е .\r\nОбщина Велики Преслав стартира кампания за набиране на средства за възстановяването на православния храм в село Имренчево, а местните се надяват ремонта да стане бързо преди есенните дъждове, за да може църквата да се запази.", "date": "2019.07.30", "title": "Мълния порази купола на църква в преславско село "}
{"url": "https://www.dnes.bg/world/2019/07/30/voenen-samolet-se-razbi-v-sgrada-17-dushi-sa-zaginali.417959", "text": "Най-малко 17 души загинаха тази сутрин при катастрофа на малък самолет на авиационния корпус на пакистанската армия в жилищен район в град Равалпинди, съобщиха местни медии, цитирани от ДПА.\r\n\r\nСред загиналите са двама пилоти и трима членове на екипажа, както и десет цивилни. Дванайсет души са ранени.\r\n\r\nСлед катастрофата в района на търговския комплекс \"Раби център\" избухнал голям пожар, обхванал няколко къщи, заявиха спасителните служби.\r\n\r\nСамолетът изпълнявал рутинен тренировъчен полет и засега причината за катастрофата е неизвестна.\r\n/БТА/\r\n ", "date": "2019.07.30", "title": "Военен самолет се разби в сграда, 17 души са загинали"}
{"url": "https://www.dnes.bg/stranata/2019/07/30/tejka-katastrofa-mejdu-dve-sela-zagina-myj.417975", "text": "Мъж загина при тежка катастрофа на пътя между селата Яковци и Гърдевци, община Елена, съобщи МВР пред \"Фокус\". Друг човек е тежко ранен при инцидента.\r\n\r\nСигнал за инцидента е получен на тел. 112 около 7:30 часа тази сутрин. По първоначална информация са се ударили два леки автомобила, като починалият и раненият са били в една и съща кола. Причините за произшествието са в процес на изясняване. \r\n\r\nАвтомобилите, пътуващи по това направление, се отклоняват от екипи на Районното управление на МВР в Елена по обходни маршрути.", "date": "2019.07.30", "title": "Тежка катастрофа между две села, загина мъж"}
{"url": "https://www.dnes.bg/technology/2019/07/30/zastrashava-li-5g-choveshkoto-zdrave.417974", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбщата експозиция на електромагнитна енергия на 5G , обясни проф. Мишел Израел от Националния център по обществено здраве и анализи, позовавайки се на изследвания, извършени във Франция.\n\r\nПо думите му притеснения относно здравето обаче има, защото .\r\n\"Цялата експозиция е подвижна. Електромагнитната енергия е твърде малка, за да навреди на човешкия организъм\", посочи проф. Израел.\r\nЕдинственият доказан ефект в диапазона от няколко гигахерца е. Колкото по-къса е дължината на електромагнитната вълната, толкова е по-малко проникването ѝ в човек - загряване има само върху кожата. Няма доказани вредни ефекти от тези вълни, твърди той.\r\n                    \n                    \n                \r\n                \r\n                \r\n                \"Светът ще стане по-свързан. Мобилните устройства ще станат още по-полезни, ще станем още по-зависими, животът ни ще стане още по-лесен\", изтъкна предимставата на 5G IT специалистът Иван Ванков.\r\nТой обясни, че новата мрежа за информацията.\r\n\"Това е просто един виртуален кабел, по който се движи някаква информация\", уточни Ванков пред.\r\n ", "date": "2019.07.30", "title": "Застрашава ли 5G човешкото здраве?"}
{"url": "https://www.dnes.bg/politika/2019/07/30/makedoncite-da-vyzpriemat-istinata-za-istoriiata-si.417976", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Опитът ми показва, че ще е трудно политическият елит на Северна Македония да възприемат истината за собствената си история, но трябва да го направят, ако искат да се развиват успешно двустранните отношения\", заяви евродепутатът Александър Йорданов в \"България сутрин\".\n\r\nПо думите му след 1944 г. македонците си търсели история, но се стигнало до ситуация, в която Гърция е казала \"не, нашата няма да я пипате!\" \n\r\nСега България казвала подобно не. А историята трябва да си остане такава каквато е, смята гостът на .\n\r\nУрсула фон дер Лайен ще е успешен председател на ЕК. Такива са очакванията на новоизбрания български евродепутат. \n                    \n                    \n                \r\n                \r\n                \r\n                \r\n\"Тя е диалогичен човек, може да се говори спокойно с нея за различните възможности и варианти\", посочи той.\n\r\n\"В първите си изкавания тя категорично заяви, че ЕС ще продължи да се разширява. Докато аз съм евродепутат, желанието ми е Северна Македония да стане член на ЕС\", обясни той.\n\r\nКаква е прогнозата на евродепутата за предстоящите местни избори наесен – вижте във видеото.", "date": "2019.07.30", "title": "Македонците да възприемат истината за историята си!"}
{"url": "https://www.dnes.bg/football/2019/07/30/ludogorec-iska-da-kupi-vrataria-na-syndyrland.417966", "text": "Българският шампион Лудогорец е отправил оферта за вратаря на Съндърланд Джон Маклахлин. 31-годишният шотландец има договор за още една година с \"черните\" котки, които искат да го задържат при себе си.\r\n\r\nСъндърланд загуби плейофа за влизане в Чемпиъншип от Чарлтън и сега ще гони директна промоция за второто ниво на английския футбол, . Затова и ръководството иска да задържи Маклафлин.\r\n\r\nИнтерес към стража проявяват още Трабзонспор и Карабах. \r\n\r\nМаклафлин е играл също така за Брадфорд и Бъртън, а в родната Шотландия е носил екипа на Хартс. Има един мач за националния отбор на Шотландия.\r\n\r\nШампионите разполагат с трима вратари в момента - Пламен Илиев, Ренан и Хорхе Броун. Последният обаче отдавна е отписан и не попада в групата, като всички се надяват скоро да бъде продаден.\r\n\r\n ", "date": "2019.07.30", "title": "Лудогорец иска да купи вратаря на Съндърланд"}
{"url": "https://www.dnes.bg/stranata/2019/07/30/cherna-statistika-samo-za-6-meseca-254-zaginali-na-pytia.417965", "text": "са регистрирани от началото на годината, 373 000 от тях за превишена скорост, съобщи комисар Росен Рапчев, началник на \"Пътна полиция\". \n\n\n\r\nТой заяви, че анализа на поведението на водачите на пътя не е добър. Регистрираните пътно-транспортни произшествия са .\r\nСпрямо миналата година тежките ПТП са намалели със 170, ранените с 286, а загиналите са със седем повече.\r\n\"Пътна полиция\" е засилила контролната дейност.\r\n\"Основните причини за произшествия са, неправилни маневри, особено , и силния трафик през летните месеци\", обясни Рапчев пред БНТ.\r\n                    \n                    \n                \r\n                \r\n                \r\n                От началото на годината са загинали 9 деца, четири от тях като пешеходци.\r\n\"Родителите са тези, които трябва да се грижат за децата - дали ще са пешеходци, пътници или ще играят на пътното платно. Личният пример оказва влияние на детето\", допълн иначалникът на \"Пътна полиция\".", "date": "2019.07.30", "title": "Черна статистика: Само за 6 месеца - 254 загинали на пътя"}
{"url": "https://www.dnes.bg/temida/2019/07/30/arestant-fintira-policai-skochi-ot-3-etaj-i-pochina.417978", "text": "Вътрешният министър Младен Маринов е разпоредил проверка във връзка с инцидент в 6-то РПУ в Пловдив, съобщава Агенция Фокус. \n\r\nКъм 16:00 ч. вчера на улица в града полицаи спрели за проверка група от трима мъже. Когато видели униформените единият от тримата - 30-годишен с криминално минало за грабежи и наркотици, изхвърлил найлонови пликчета със суха тревиста маса и бяло прахообразно вещество. \n\r\nСлед като са пребъркани щателно, тримата са отведени в ареста на 6-то РПУ в града. По първоначални данни, 30-годишният мъж е поискал да ползва санитарното помещение. Било му позволено, но го придружавал полицейски служител. \n\r\nАрестантът обаче видял една леко притворена врата на 3-тия етаж на сградата и решил да се възползва - минал през нея и скочил през отворен прозорец. Незабавно е пристигнал екип на спешна помощ, мъжът е транспортиран в болница, където по-късно е починал от получените при падането наранявания. \n                    \n                    \n                \r\n                \r\n                \r\n                \r\nОбразувано е досъдебно произвоство, уведомена е и местна прокуратура. Инициираната от министър Младенов проверка ще изясни всички факти и обстоятелства по случая.", "date": "2019.07.30", "title": "Арестант финтира полицаи, скочи от 3 етаж и почина"}
{"url": "https://www.dnes.bg/technology/2019/07/30/selfi-maniiata-e-opasna-v-sasht-se-vodi-zaboliavane.417973", "text": "Селфи манията вече е обявена за психиатрично заболяване в САЩ, а до инциденти се стига заради търсенето на \"лесна\" известност. Това каза пред bTV психологът Полина Василева по повод зачестилите през последните години инциденти с фатален край, заради опити на младежи да се снимат на екстремни места. \n\r\nСамо преди дни в България 17-годишно момче загина при опит да си направи селфи от висока сграда в Приморско.\n\r\nВасилева коментира, че родители и обществото трябва да бъдат сериозно ангажирани с феноменът и да разговарят с децата. \n\n\n\r\n\"Характерно за пубертета, когато децата търсят своето място, а социалните мрежи им предлагат лесна изява. При тях се наблюдава едно обсесивно поведение. Децата са склонни на опасно поведение и това се наблюдава във всички тези трагични случаи\", обясни тя. \n                    \n                    \n                \r\n                \r\n                \r\n                \r\nПсихологът разказа, че липсата на внимание, самочувствие и увереност, карат децата да се опитват да ги получат отвън - чрез лайкове. \n\r\nПолина Василева поясни, че социалните мрежи са една илюзия и чрез тях не може да се запълнят тези празнини. \n\r\n\"Това, което може да се получи, е временно удоволетворение от събраните лайкове\", изтъкна тя. \n\r\nЕкспертът посъветва младите хора да търсят някакъв вид обществено полезна дейност, което ще доведе до по-дълготрайно чувство на удоволетворение. Спортът също помага и покачва самочувствието. \n\r\nОказва се, че според едно проучване на темата, в глобален мащаб цели 260 души са изгубили живота си за шест години в опит да си направят добра снимка. Най-много са смъртните случаи при 20-годишните - над 100. Повече от 70 пък са тийнейджърите, сочи изследването. \n\r\n\r\n ", "date": "2019.07.30", "title": "Селфи манията е опасна, в САЩ се води заболяване "}
{"url": "https://www.dnes.bg/business/2019/07/30/britanskata-lira-se-srina-udari-28-mesechno-dyno.417971", "text": "Британската лира се срина до 28-месечно дъно спрямо щатския долар. Този спад се случва на фона на втърдяването на тона по темата Brexit от страна на новото британско правителство. Лирата и вече се разменя за 1,2242 долара.\n\r\nБританската валута , смятат анализатори. Много бизнес групи настояват да се избегне вариантът Brexit без сделка, който би навредил на инвестициите, предаде Нова.\r\n\r\nПрез последните дни правителството на Борис Джонсън заяви открито, че се готви усилено за  и е готово да излезе от общността по какъвто и да било начин на 31 октомври.", "date": "2019.07.30", "title": "Британската лира се срина, удари 28-месечно дъно"}
{"url": "https://www.dnes.bg/politika/2019/07/30/sreshtu-chumata-varete-svinskoto-na-visoka-temperatura.417969", "text": "Съветваме стопаните да сваряват свинското месо. Здраво варене, висока температура. Това може да гарантира, че самия продукт няма опасния вирус в себе си. Но продължава рискът за опаковката. Това каза пред БНТ изпълнителният директор на Българската агенция за безопасност на храните Дамян Илиев по повод препоръките на властите към хората да колят своите животни преди да са заразени от епидемията от африканска чума по свинете. \n\n\n\n\n\r\nДиректорът на БАБХ обясни, че поставянето във фризери на месото на вече заразени животни не е решение, тъй като вирусът е много устойчив и може да издържи около година при замразяване.\n                    \n                    \n                \r\n                \r\n                \r\n                \r\nТой обаче предупреди хората да внимават, защото инкубационния период за вируса на африканска чума по свинете е от 1 седмица до 10 дни, през който заразените животни не проявяват симптоми.\n\r\nИлиев отново повтори тезата на властите, че основната опасност за разпространение на африканската чума по свинете са задните дворове.\n\r\n\"Домашните прасета се пускат по улицата, до бунищата, където ходят дивите прасета и заразата се предава\", обясни той. \n\r\nПо думите му, трябва да се свикне с това, че  ако има заболели в заден двор, в 20-километровите зони, опасността за индустриалните ферми е изключително висока.\n\r\nОсновната цел на БАБХ в момента пък е да ограничи заразата. \n\r\n\"Опитваме се да не допуснем вируса в индустрията, защото влязъл в търговската мрежа, опаковките на такова месо се превръщат в нещото, което го пренася\", изтъкна Илиев. \n\r\nВчера стана ясно, че отговорорната  епизоотична комисия към Министерстки съвет  въвежда нови мерки за ограничаване на заразата с африканска чума по свинете. Ще бъде обособена 20-километрова санитарна зона около 62 свинекомплекса у нас. В тези зони не трябва да се отглеждат прасета тип \"заден двор\". Кланиците ще работят при постоянно присъствие на ветеринари и военна полиция, за да не се допусне нерегламентирано клане на животни.\r\n ", "date": "2019.07.30", "title": "Срещу чумата: Варете свинското на висока температура"}
{"url": "https://www.dnes.bg/balkani/2019/07/30/zaradi-200-kg-koka-razmah-na-kryvnoto-otmyshtenie-v-cherna-gora.417977", "text": "Над 40 души платиха с живота си в суровия конфликт между черногорски престъпни банди, който продължава четири години, откакто във Валенсия изчезна товар с 200 килограма кокаин, пише белградският \"Вечерне новости\". \n\r\nПътят на дрогата бе \"осветяван\" от куршуми на членове на двата съперничещи си клана от Котор - Шкалярския и Кавачкия клан. Освен престъпници във войната загинаха и членове на техните семейства, имаше и случайни жертви.\n\r\n\"Кръвното отмъщение в Черна гора не само че не изчезна, а придоби и размах, убиват се посред бял ден - на улицата, в къщите, автомобилите, яхтите, с куршуми, с експлозиви. Не са на сигурно място и онези в затворите. Мотивът на определени престъпни организации в Черна гора и обкръжението отдавна вече не са парите, нито преимуществото в престъпната дейност. Тази \"война\" се води за всеки убит\", казва за \"Новости\" адвокат Сърджа Лиешкович.\n                    \n                    \n                \r\n                \r\n                \r\n                \r\nТой добавя, че кръвното отмъщение е част от обичайното право, което има корени в Черна гора. Адвокатът посочва, че \"неефективната и корумпирана система\" дава шанс на много престъпници да подкупват и да не бъдат наказвани за кървавите си деяния, затова семействата взимат възмездието в свои ръце, пише БТА.\r\n ", "date": "2019.07.30", "title": "Заради 200 кг кока: Размах на кръвното отмъщение в Черна гора"}
{"url": "https://www.dnes.bg/sofia/2019/07/30/vijte-kyde-spirat-vodata-v-sofiia-na-31-iuli-sriada.417985", "text": "На 31 юли 2019 г. (сряда), във връзка с пресвързване на уличен водопровод на ул. „Ген. Иван Колев“ кв. „Кръстова вада“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nпо ул. „Ген. Иван Колев“ от ул. „Асен Йорданов“ до ул. „Д-р Борис Вълчев“\r\nпо ул. „Проф. Марин Големинов“ от ул.  „Емилиян Станев“ до ул. „Ген. Иван Колев“, ул. „Ивайло Петров“ № 2а, ул. „Емилиян Станев“ № 71е, № 71ж, № 71з, № 71и.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Иван Колев“ ъгъла с ул. „Димитър Манчев“.\n                    \n                    \n                \r\n                \r\n                \r\n                \r\nНа 31 юли 2019 г. (сряда), във връзка с изграждане на сградно водопроводно отклонение на ул. „20 – ти април“ Център се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nбул. „Македония“, бул. „Христо Ботев“, ул. „Лайош Кошут“, ул. „20-ти април“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивайло“ ъгъла с бул. „Македония“.\n\r\nНа 31 юли 2019 г. (сряда), във връзка с пресвързване на уличен водопровод на ул. „Акад. Георги Наджаков“ кв. „Манастирски ливади - изток“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nпо ул. „Шарл Шампо“ от ул. „Костенски водопад“ до ул. „Акад. Георги Наджаков“\r\nул. „Акад. Георги Наджаков“ и ул. 409\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шарл Шампо“ ъгъла с ул. „Акад. Георги Наджаков“.\n\r\nНа 31 юли 2019 г. (сряда), във връзка подмяна на сградно водопроводно отклонение на бул. „Никола Петков“ кв. Горна баня, се налага спиране на водоподаването от 10:00 до 14:00 часа на клиентите на „Софийска вода”, живеещи в района на:\r\nпо бул. „Никола Петков“ (локал) от ул. „Фиданка“ до ул. „Планиница“\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Никола Петков“ №154.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2019.07.30", "title": "Вижте къде спират водата в София на 31 юли, сряда"}
{"url": "https://www.dnes.bg/index/2019/07/30/bylgarinyt-pesimist-ili-pyk-chaka-bezuchastno-neshto-da-se-sluchi.417981", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОчакванията на българите по отношение на икономическото развитие на страната са по-песимистични в сравнение с очакванията по света, но в последните години в България като че ли има и известно разведряване.\n\n\r\nТакава е равносметката 30 години след началото на промените у нас, констатират социолозите на световната Gallup International Association, която проведе традиционното за всяка година проучване за нагласите за икономиката в 60 държави от целия свят.\n\r\n\"Обикновено не вярвам на статистики. А българинът пък трудно може да бъде описан. Заслужава си обаче човек да се опита да бъде оптимистично настроен. Всеки трябва да се усъвършенства сам по някакъв начин. Не можеш просто да стоиш безучастно и да чакаш нещо да се случи\", посочи в студиото на \"България сутрин\" писателят Михаил Вешим.\r\n                \r\n                \r\n                \r\nПред  журналистът Ива Дойчинова отбеляза, че нивото на завист в нашите географски ширини е много високо. \n\r\n\"Оптимистът трябва да е човек, който вярва на себе си. И на това, че именно той е този, който може да промени нещата. Защото по този начин си наясно, че изборът, който правиш, е твоят личен избор, топката е в твоите ръце и можеш да понесеш отговорност за решенията си\", коментира още тя.\n\r\nПо думите ѝ песимистът от своя страна се вторачва единствено в нещата около себе.\n\r\nПоследните вълни на изследването показват, че най-сериозно се притесняват за просперитета си жителите на Европа, като сред най-големите икономически песимисти традиционно са страни като Италия, Гърция и Великобритания.\n\r\nВ България връх вземат неутралните очаквания.", "date": "2019.07.30", "title": "Българинът - песимист? Или пък чака безучастно нещо да се случи..."}
{"url": "https://www.dnes.bg/stranata/2019/07/30/kakvo-se-sluchi-kacna-li-sobstvenikyt-na-tad-grup-v-sofiia.417953", "text": "Собственикът на \"ТАД Груп\" – фирмата обвинена за кибератаката срещу приходната агенция, трябваше да кацне в понеделник вечерта в България с полет от Истанбул. Това обаче не се случи. Очакваше се Иван Тодоров да се прибере от Канада, той да бъде арестуван.\r\nОт МВР не отричат и не потвърждават информация за това дали той е бил на борда на самолета, с който се очакваше да кацне. Също така не коментират дали е арестуван или не, съобщава Нова тв.\n\n\n\n\n\r\nПреди дни на Иван Тодоров беше повдигнато обвинение за подбудителство при извършването на хакерската атака срещу НАП. Тогава изтекоха данни на близо 5 милиона българи.\n                    \n                    \n                \r\n                \r\n                \r\n                \r\nВ съобщение до представителите на медиите в понеделник Тодор обяви, че е възможно да се прибере още същата вечер. Също така той поясни, че не се страхува от нищо. \"Знам, че в момента има някаква версия, според която се очаква да бъда арестуван на летището, но аз не се крия, обяви Тодоров. Тодоров поясни, че е в Канада на бизнес пътуване, планирано преди два месеца.\n\r\n\"Аз съм на отдавна планирано посещение и по принцип моята идея е, когато се прибера,във вторник, да отида при органите, които искат някакво съдействие от мен\", обясни преди дни Иван Тодоров.\n\r\nИнформацията като цяло по случая е разнопосочна. Единственото, което се знае е, че при кацането му в България, той ще се сдобие с обвинения.\n\r\n\"Нека да дойде и ще преценяваме как ще се действа. Колегите са готови с обвинение, ще му бъде предявено такова. За мярката за неоткроление ще се прецени на момента\", заяви ръководителят на Специализираната прокуратура Димитър Петров.\r\n ", "date": "2019.07.30", "title": "Какво се случи: Кацна ли собственикът на \"ТАД Груп\" в София?"}
{"url": "https://www.dnes.bg/art/2019/07/30/influensyrite-mogat-li-da-sa-opasni-i-s-kakvo.417952", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Потребителите вече обръщат по-малко внимание на публикцациите на инфлуенсъри в социалните мрежи, показва ново проучване. Могат ли обаче те все пак да бъдат опасни и с какво?\n\r\nВ днешни дни инфлуенсърите имат голямо влияние върху живота на хората. Тяхната роля е да дават пример, да вдъхновяват. Някои смятат, че да бъдеш лидер на мнение не крие опасности и не може да има никакво негативно влияние.\n\r\n\"Това е просто още един канал, в който се предоставят различни продукти, които стигат до различни потребители, подобно на радиото и телевизията. Не виждам нищо лошо\", споделя Александра Петканова, която е модел и инфлуенсър пред .\n                    \n                    \n                \r\n                \r\n                \r\n                \r\nМнението на диетолога Ипократис Пападимитракос обаче е съвсем различно.\n\r\n\"Това е големият проблем и голямата ми болка в работата ми. И ще ви дам пример. Идват мои клиенти и ми споделят някаква информация. Обикновено отговорите са три – \"чух някъде\", \"прочетох нещо\" и \"някой ми каза\". \n\r\nСпоред Ипократис има държавни институции, които биха могли да бъдат авторитетните източници на качествена информация и да повлияят на хората, но те не го правят. \n\r\n\"Проблемът е по-цялостен и стои в основата на морално-етичния кодекс на инфлуенсърите. Докато моралът и етиката са базирани върху интересите. Много малко е тази информация, която е в полза на хората\", допълва още диетологът.", "date": "2019.07.30", "title": "Инфлуенсърите - могат ли да са опасни и с какво?"}
{"url": "https://www.dnes.bg/usa/2019/07/30/haknaha-dannite-na-106-mln-amerikanci-i-kanadci.417955", "text": "Електронните системи на американската банкова холдингова компания Capital One бяха подложени на голямо киберпроникване, довело до изтичането на обемен масив лични данни на нейни клиенти. Това се казва в публикувано вчера прессъобщение, цитирано от ТАСС.\r\nКакто отбелязва компанията от щата Вирджиния, хакерът, чиято самоличност е установена, получил достъп до личната информация на клиентите на Capital One, подали заявки за получаване на кредитни карти.\r\nCapital One подчерта, че след разследване на компанията може да потвърди, че проникването \"е засегнало около 100 милиона лица в САЩ и 6 млн. в Канада\".\r\nХакерът успял и да получи достъп до социалноосигурителните номера на около 140 000 клиенти и до около 80 000 номера на банкови сметки. Не успял обаче да похити номерата на кредитни карти, съобщи компанията.\r\n                    \n                    \n                \r\n                \r\n                \r\n                По данни на в. \"Вашингтон пост\" ФБР е задържало заподозряна по случая. Тя е 33-годишна жителка на Сиатъл (щата Вашингтон). На жената са предявени обвинения в компютърна измама. Задържана е под стража", "date": "2019.07.30", "title": "Хакнаха данните на 106 млн. американци и канадци"}
{"url": "https://www.dnes.bg/snimka-na-denia/2019/07/30/oshte-dyjd-i-buri-temperaturite-do-32-gradusa.417945", "text": "На 30 юли атмосферното налягане ще се повиши, но ще остане малко по-ниско от средното за месеца. През нощта срещу вторник валежи, придружени с гръмотевици имаше на места в Централна България, а след обяд, главно в  планинските райони на Източна и Южна България ще превали и прегърми; на  отделни места все още са възможни интензивни валежи.\r\nОблачността ще е  променлива, по-често значителна, купеста и купесто-дъждовна. Вятърът ще  остане от север-северозапад, слаб до умерен. Максималните температури ще  са между 27 и 32 градуса. Вечерта явленията навсякъде ще спрат,  облачността ще намалее.\r\nПо Черноморието ще има временни увеличения на облачността и на места  по крайбрежието ще превали краткотраен дъжд. Вятърът ще е от  север-северозапад, слаб до умерен. Максимални температури - между 27 и  31 градуса. Вълнението  на морето ще бъде 1-2 бала, пише БТА.\r\r\n                \r\n                \r\n                В планините облачността ще е променлива, по-често значителна. Ще има  краткотрайни валежи, по-интензивни по старопланинското било и на места в  Рило-Родопската област. Вятърът ще е от северозапад, към края на деня -  от север-северозапад, умерен, по високите открити части - временно до  силен. Максимална температура на 1200 м - около 21, на 2000 м - около 14  градуса.\r\nВ сряда ще духа до умерен северозападен вятър. Облачността ще е  променлива, по-често до слънчево. Краткотрайни превалявания, предимно  слаби, ще има на малко места в страната. Температурите слабо ще се  повишат. В четвъртък в Източна България вятърът ще придобие източна  компонента. Повече облачност, на места и превалявания с гръмотевици, ще  има в Централна Северна и в Източна България, а след обяд и в  Рило-Родопската област.", "date": "2019.07.30", "title": "Още дъжд и бури: Температурите до 32 градуса"}
{"url": "https://www.dnes.bg/obshtestvo/2019/07/30/izdirvat-bylgarka-izcheznala-v-holandiia.417950", "text": "Млада жена от България е изчезнала в Холандия. Това съобщава нейната сестра Борислава Димова в социалните мрежи. \"Търси се!!! Това е моята сестра Камелия Огнянова Павлова на 26 години.\r\nОт 5 години живее и работи в Холандия, но от 11 дни нямаме никаква връзка с нея. Моля ако някой има информация за нея да се свърже с мен на телефон 0894003248\", написа на страницата си във Facebook преди дни Борислава.\r\nКамелия Огнянова е от Бургас. За последно нейните близки са се свързали с нея на 17 юли.", "date": "2019.07.30", "title": "Издирват българка, изчезнала в Холандия"}
{"url": "https://www.dnes.bg/health/2019/07/30/zashto-da-sportuvame-sutrin.417935", "text": "Ставането рано сутрин за мнозина е трудно занимание, което им отнема време да се разсънят и настроят за новия работен ден. За повечето хора спортът рано сутрин преди работа е немислимо занимание, но се оказва, че ако се настроим за физическа тренировка по това време, тя ще бъде много по-ефективна, отколкото ако я отложим за вечерта. Ето 5 причини за това.\r\n\r\nМоже би си мислите, че всъщност, щом сте станали толкова рано, спортували сте, то тогава ще имате повече причини да хапвате по-калорични храни през деня. На пръв поглед изглежда така, но изследване открива, че всъщност трениращите сутрин не консумират повече калории от тези, които не спортуват.\r\n                    \n                    \n                \r\n                \r\n                \r\n                Изследователи от Университета Бригъм Йънг откриват, че хората, които тренират сутрин по-малко се изкушават през деня от апетитни ястия и сладкиши, за разлика от хората, които не са започнали деня си с активност. Те всъщност поглъщат повече калорични храни, успокоявайки се с мисълта, че вечерта ще спортуват и ще ги изгорят, но така се оказва, че прекаляват с доста храни.\r\n\r\nСпоред американската организация National Sleep Foundation, която се занимава с проблемите на съня при мъжете и жените, когато спим през нощта, кръвното ни налягане по естествен път спада с около 10-20 процента. Тази редукция се отразява добре на сърцето и представлява един от начините тялото да се възстанови по време на сън. Една ранна тренировка сутрин може да допринесе за постигане на идеалните стойности на кръвното налягане, така както спомага за пълноценен и добър сън, в сравнение с тренировките по друго време на деня.\r\nТъй като една тежка и дълга тренировка повишава телесната температура и сърдечния ритъм, много по-вероятно е спортът вечерно време да наруши съня ви, да ви е по-трудно да се отпуснете и да заспите.\r\n", "date": "2019.07.30", "title": "Защо да спортуваме сутрин "}
{"url": "https://www.dnes.bg/obrazovanie/2019/07/30/izvyn-tretoto-klasirane-neprietite-kolkoto-15-klasa.417946", "text": "386 кандидат-гимназисти не са приети на трето класиране в столицата, обясни шефката на образователния инспекторат в София Ваня Кастрева. Броят на неприетите ученици се равнява на около 15 класа, предава \"Монитор\".\n\r\nПодадените заявления за участие в третия етап за прием в гимназиите в столицата са общо 1244. От тях мераклиите от провинцията за гимназия в София пък са 57. Кастрева уточни, че сред желаещите да участват в третия етап са както такива, които не са били приети на първите две класирания, така и такива, които са изтеглили документите си от школата, в които са се записали, за да пробват късмета си за някое от обявените свободни места.\n\n\r\n                    \n                    \n                \r\n                \r\n                \r\n                Приетите 858 ученици трябва да се запишат в избраното от тях училище утре (30-и юли) и на 31-и юли с оригиналните си документи. Ако не го направят, не запазват местата си и те ще бъдат обявени за свободни за четвъртия етап на 1-и август. Към момента незаетите места са общо 720. Те обаче са пръснати по различни паралелки и в една могат да бъдат 1-2, докато в друга 10 или 15. \"Ако има изтеглени документи, ще има още свободни места към тези 720 и за съжаление може да се наложи закриване на паралелки“, каза шефката на инспектората в София. След първо класиране в столицата бяха закрити 15 паралелки, от които 11 професионални. Сред тях имаше защитени и такива с очакван недостиг на пазара на труда.\r\nСлед трето класиране има понижаване на минималните балове, но няма размествания в гимназиите в топ три. Софийската математическа гимназия не отстъпва първото място в класацията, като последният приет ученик е влязъл с бал 473,000 точки.\r\nТова означава, че на трето класиране най-високият минимален бал е паднал само с 3,500 точки спрямо второто, когато беше 476,500 точки. На второ място остава 91-а Немска езикова гимназия \"Владислав Граматик\" с минимален бал от 453, 500 точки.\r\nТехнологичното училище \"Електронни системи\" към Техническия университет в София удържа топ 3. Там последният приет ученик е с минимален бал 438,500 точки. 73 СУ \"Владислав Граматик\" се смъква до 5-о място, след като на първо класиране се нареждаше на 3-то място. Там последният приет е с бал 418, 500 точки. 73-о е изместено от 164- а гимназия с преподаване на испански език \"Мигел де Сервантес\", където последният приет е с 426, 000 точки.", "date": "2019.07.30", "title": "Извън третото класиране:  Неприетите, колкото 15 класа"}
{"url": "https://www.dnes.bg/stranata/2019/07/30/ogranichavat-otnovo-dvijenieto-po-hemus.417954", "text": "Движението в тунела \"Витиня\" на автомагистрала \"Хемус\" ще бъде временно ограничено, съобщиха от пресцентъра на Агенцията \"Пътна инфраструктура\".\r\nОттам уточняват, че ограничението ще е за периода от 22.00 ч. на 30 юли до 5.00 ч. на 31 юли.Трафикът за столицата ще се пренасочва по пътя София-Ботевград. На пътната връзка \"Витинска река\" ще се включва отново в магистралата.\r\nДвижението за Варна в тунела ще се осъществява в една лента. От пресцентъра на пътната агенция уточняват, че ограниченията в движението се налагат във връзка с профилактика на осветлението в съоръжението.", "date": "2019.07.30", "title": "Ограничават отново движението по \"Хемус\""}
{"url": "https://www.dnes.bg/world/2019/07/30/protestirashtite-v-honkong-predizvikaha-haos-v-jp-transporta.417956", "text": "Стотици хонконгски протестиращи блокираха днес железопътния транспорт в сутрешния час пик. Тази поредна антиправителствена кампания в бившата британска колония предизвика хаос в пътуванията, предаде Ройтерс.\r\nАктивисти блокираха вратите на влаковете и предизвикваха объркване в железопътния транспорт. Това принуди стотици хора да си тръгнат от жп гарите и да търсят алтернативен превоз.\r\n\"Не знаем колко дълго ще останем тук, нямаме лидер, както виждате, сега това е масово движение\", каза Шарън, 21-годишна маскирана протестираща, която пожела да се представи само с това име. \"Не искаме да създаваме неудобства на хората, но трябва да накараме властите да разберат защо протестираме. Ще продължим с това, докато е нужно\", добави тя, цитирана от БТА.\r\n                    \n                    \n                \r\n                \r\n                \r\n                Други скандираха \"Освободете Хонконг\" и \"Революцията на нашето време\". Железопътният оператор Ем Ти Ар заяви, че движението на влакове по някои линии е нарушено и призова хората да търсят други видове транспорт.\r\nХонконг, който бе върнат на Китай през 1997 г., е обхванат от най-тежката си политическа криза от десетилетия след два месеца на все по-насилствени протести, представляващи сериозно предизвикателство за управляващите в Пекин от Китайската комунистическа партия.", "date": "2019.07.30", "title": "Протестиращите в Хонконг предизвикаха хаос в жп транспорта"}
{"url": "https://www.dnes.bg/index/2019/07/30/receptata-dnes-liutenica-s-kartofi.417939", "text": "\r\n3 кг чушки\r\n3 кг домати\r\n1 кг картофи\r\n1/ 2-1 кг моркови\r\n2 връзки магданоз\r\n2 глави кромид лук\r\n2 глави чесън\r\n1 кубче бульон с аромат на гъби\r\n1 ч. ч. нарязани на едро орехови ядки\r\n2 щипки индийско орехче\r\nсол\r\nолио\r\n\r\nИзмиваме чушките, почистваме ги от дръжките и ги бланшираме за 3 минути във вряща вода. С решетеста лъжица ги вадим, топим в студена и минаваме през месомелачка. Попарваме доматите, обелваме ги и настъргваме на едро ренде. Сваряваме картофите, нарязани на едро с морковите, които са нарязани на ситно. Още топли ги прекарваме през преса. Наситняваме кромида и чесъна, пускаме в олио доматите за малко, а после и тях. На огъня в голяма тава на огнището сипваме и останалите продукти, бъркаме на тих огън често с дървена лъжица. Към края добавяме натрошения бульон, подправките и орехите. В тази лютеница можем да сложим и тиква, и кисели ябълки. Разсипваме в бурканчета и стерилизираме. \r\r\n                \r\n                \r\n                ", "date": "2019.07.30", "title": "Рецептата Dnes: Лютеница с картофи"}
{"url": "https://www.dnes.bg/usa/2019/07/30/strelecyt-ot-kaliforniia-19-godishen-rasist.417960", "text": "Стрелецът от Калифорния е 19-годишен младеж, публикувал в социалните мрежи . \n\r\nПри нападението вчера загинаха трима души, сред които 6-годишно момче и 13-годишно момиче, а 12 бяха ранени.\r\nВластите идентифицираха нападателя като Сантино Уилям Лиган. Той беше убит на място от полицията, предаде CNN.\r\nСпоред анализ на поведението му в социалните мрежи младежът се увличал по екстремистки неонацистки идеи и е бил привърженик на теорията за .\r\nРазследването откри, че автоматът, използван при нападението, е 19-годишния Лиган по-рано този месец в щата Невада.", "date": "2019.07.30", "title": "Стрелецът от Калифорния – 19-годишен, расист"}
{"url": "https://www.dnes.bg/akoshtete-vqrvaite/2019/07/30/za-koi-zodii-romantikata-ne-e-vajna.417936", "text": "Романтичните партньори подаряват цветя без повод, подреждат масата за вечеря на свещи, приготвят вкусни любими ястия за половинките си, изобщо правят жестове, с които да подскажат без думи колко голяма е любовта им.\r\nРомантиката определено не е силна страна за някои зодии. Те не само не умеят да измислят сладки изненади за партньорите си, но и се чувстват неловко, когато трябва да го правят. Несвойствени са и романтичните прояви на половинките им, които по-скоро ги разсмиват, отколкото трогват.\r\nКои са петте най-неромантични зодии в зодиака, които никак не си падат по сладникавите жестове?\r\n\r\nВодолеите са много интелигентни, креативни, неемоционални и определено не са от романтичния тип хора. При тях романтиката не се случва спонтанно. Стандартните романтични жестове са им смешни и затова подхождат с ирония към тях, включително тези на близките им, приятелите им, колегите им. Дори да станат свидетели на нечий романтичен жест, даже да не е насочен към тях, те по-скоро ще се присмеят и ще кажат нещо саркастично, отколкото да пуснат някоя сълза от умиление. Така че, не си губете времето да им избирате красив букет цветя за Свети Валентин. Това няма да промени отношението им и определено няма да е романтично послание за тях.\r\n                    \n                    \n                \r\n                \r\n                \r\n                \r\nАко Близнаците можеха да говорят за любов така, както умеят да го правят по всички други теми, щяха да са ненадминати в това. Романтиката далеч надхвърля думите „обичам те“ и точно там Близнаците се провалят. Те може да имат най-романтичните намерения на света, но някак си се губят по пътя. Трудно им е да покажат и да изразят любовта си. Това кара партньорите им да си мислят, че вече не ги обичат. Дори в моменти, в които са напът да изразят любовта си по романтичен или поне сантиментален начин, те правят нещо тотално неромантично, сякаш се бунтуват срещу клишето.\r\n", "date": "2019.07.30", "title": "За кои зодии романтиката не е важна?"}
{"url": "https://www.dnes.bg/sofia/2019/07/30/v-sofiia-imotite-skochili-s-35-za-3-g-staroto-stroitelstvo-poskypva.417961", "text": "С 26,15% са скочили цените на жилищата за последните три години, сочат данни на Националния статистически институт. \n\r\nНапълно очаквано, най-голямо е поскъпването в София. Цените през четвъртото тримесечие на 2018 г. са били по-високи с 35,25% спрямо 2015 г. През отделните тримесечия на 3-годишния период често жилищата в някои от останалите най-големи градове на страната с над 120 хил. жители са поскъпвали с по-бързи темпове, отколкото в София. Но за целия период столицата запазва първото си място.\n\n\n\n\r\nВеднага след София с много малка разлика се нарежда Пловдив, където цените на жилищата са нараснали с 34,47% за три години. В останалите четири града с над 120 хил. жители поскъпването на апартаментите също е с много сериозни темпове.\n                    \n                    \n                \r\n                \r\n                \r\n                \r\nВъв Варна, Русе и Стара Загора повишението е почти с едни и същи темпове – съответно с 26%, 27% и 28%. Като е важно да се подчертае, че в данните за Варна не са включени продажбите в курортни комплекси. \n\r\nВ Бургас жилищата също поскъпват, но със значително по-бавни темпове – само с 18,23% за три години, което e около половината от повишението на цените, регистрирано в София и Пловдив.\n\r\nОт 6-те най-големи града най-бавно е повишението на цените на жилищата в Бургас, отбелязва \"Труд\".\n\r\nДанните на НСИ показват, че най-голям ръст в цените на имотите има в градовете, където заплатите нарастват бързо и фирмите разкриват нови работни места. Заради икономическото развитие на София и Пловдив, а и на останалите големи градове, много хора се местят да живеят в тях, което води до по-голямо търсене и повишаване на цените на имотите.\n\r\nЛюбопитно е обаче да се види как се движат цените на жилищата в старите сгради и новото строителство. За 3-годишния период старите апартаменти са поскъпнали с 28,24%, докато при новото строителство увеличението е по-малко – с 22,3%. Поскъпването на старите апартаменти е по-голямо отколкото при новите в София, Варна, Бургас и Русе. В Пловдив и Стара Загора ситуацията е различна като новите апартаменти поскъпват по-бързо.\n\r\nНай-голяма разлика в движението на цените на стари и нови апартаменти има в София, сочат данните на НСИ. За период от 3 години старото строителство в столицата е поскъпнало с 40,3%, докато при новите апартаменти увеличението на цените е значително по-малко – с 24,3%. Това се обяснява с факта, че се строи с бързи темпове и на пазара постоянно излизат нови апартаменти. Докато при старото строителство има дефицит на качествени апартаменти и цената им бързо се покачва. В резултат и средните цени при старото строителство бързо вървят нагоре. \n\r\nВ Русе разликата в поскъпването на стари и нови жилища също е значителна. При старите апартаменти цените са нараснали с 28,1% за три години, а при новите – с 18,1%.\n\r\nОказва се, че при новото строителство в Пловдив и Стара Загора повишението на цените е по-голямо отколкото в София.", "date": "2019.07.30", "title": "В София имотите скочили с 35% за 3 г., старото строителство поскъпва"}
{"url": "https://www.dnes.bg/world/2019/07/30/blizo-4000-civilni-ubiti-ili-raneni-v-afganistan-za-6-meseca.417963", "text": "Най-малко 3812 цивилни афганистанци са били убити или ранени през първата половина на тази година във войната срещу ислямистките групировки, сочи публикуван днес доклад на ООН, предаде Ройтерс.\n\r\nНаблюдава се увеличение на броя жертви, причинени от правителствените сили и войските под ръководството на НАТО. Докладът бе оповестен на фона на преговорите между талибаните и американски представители за прекратяване на войната в Афганистан, продължаваща 18 години. Преговорите навлязоха във важна фаза, като целта на американските преговарящи е да постигнат мирно споразумение преди 1 септември, отбелязва Ройтерс.\n\r\nВъпреки дипломатическите усилия войната продължава, като цивилните живеят в постоянен страх да не бъдат нападнати от екстремисти, да не се озоват насред сухопътно сражение или да не станат неволна жертва на въздушните удари на афганистанското правителство и силите на НАТО.\n                    \n                    \n                \r\n                \r\n                \r\n                \r\nСпоред мисията на ООН в Афганистан най-голям брой цивилни са убити при наземни атаки и боеве. На второ място сред причините са самоделните взривни устройства, а след тях - въздушните удари.\n\r\nТалибаните и бойците на \"Ислямска държава\" са убили 531 афганистанци и са ранили 1437 между 1 януари и 30 юни тази година. Ислямистките групировки умишлено са нападнали 985 цивилни, сред които правителствени служители, старейшини на племена и религиозни учени, става ясно от доклада на ООН.\n\r\nПроправителствените сили са убили 717 цивилни и са ранили 680 през първите шест месеца на годината, като това е увеличение с 31 процента в сравнение със същия период миналата година.\n\r\nНай-малко 144 жени и 327 деца са убити и над хиляда са били ранени из цял Афганистан.\n\r\nПри въздушни удари са убили 519 цивилни, 150 от които деца.\r\n ", "date": "2019.07.30", "title": "Близо 4000 цивилни убити или ранени в Афганистан за 6 месеца"}
{"url": "https://www.dnes.bg/politika/2019/07/30/svyrshi-se-dyrjaven-vestnik-obnarodva-sdelkata-za-f-16.417967", "text": "Вече е официално - България ще закупи 8 нови изтребителя F-16 блок 70 от Съединените американски щати, а днес рано сутринта сделката беше обнародвана в Държавен вестник. \n\r\nОбнародвани са и Договорът за индустриално сътрудничество, както и актуализацията на бюджета за сделката, съобщава БНТ.\n\n\n\n\r\nБългария има срок до 3-5 септември да преведе парите по договорите, или общо 2,2 млрд. лв. За тези пари страната ни ще закупи 8 нови самолета за нуждите на ВВС.\n\r\nПървите 4 се очаква да пристигнат приз 2023 г., а останалите - през 2024-а.\n\r\nТака и последната официална процедура по изпълнението на мегасделката е факт. Очаква се парите да бъдат депозирани в банката на Федералния резерв. \n                    \n                    \n                \r\n                \r\n                \r\n                \r\n\"Процент и половина ще е доходността им\", обясниха пред БНР служители от Министерството на Отбраната.\n\r\nКрая на сагата с купуването на нови изтребители на българските военновъздушни сили идва след няколкогодишни преговори, няколко спрени опита за закупуване на други самолети, президентското вето на Румен Радев и неговото категорично отхвърляне на депутатите от 44-тото Народно събрание. ", "date": "2019.07.30", "title": "Свърши се! Държавен вестник обнародва сделката за F-16"}
{"url": "https://www.dnes.bg/health/2019/07/30/kak-da-preborim-liatnoto-bezsynie-spete-na-prohladno.417962", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗдравословният сън е изключително важен за продуктивността и концентрацията. Недоспиването може да доведе до  и инфекции. \n\n\r\nДобрият сън е да се събудите без часовник, което пък означава, че сте се наспали адекватно, заяви неврологът д-р Георги Ангов.\r\nПо думите му няма определено количество и норми, но . Повечето хора попадат в нормата от 6 до 8 часа.\r\n\"Хигиената на съня изисква да си лягаме, когато ни се доспи. Изпуснем ли този момент, това е равносилно на лошо качество на съня\", посочи той.\r\n                    \n                    \n                \r\n                \r\n                \r\n                на електронните устройства вредят на здравия сън.\r\n\"Хората, страдащи от безсъние, се будят и правят грешката да четат книга, да гледат телевизия. Леглото е за сън и удоволствие, но не за активни дейности като четене, които ни разбуждат\", обясни неврологът.\r\nНормалното време за заспиване е между 10 и 30 минути. Дискомфорт често пъти създават .\r\nНарушението на съня е резултат често пъти на стрес, понякога е изражение на други заболявания - нервност, напрежение.\r\n\"Тъмни стаи и температури с няколко градуса под тези, при които традиционно живеем, са част от условията за лесно заспиване и качествен сън\", посочи още Ангов пред .\r\n ", "date": "2019.07.30", "title": "Как да преборим лятното безсъние? Спете на прохладно"}
{"url": "https://www.dnes.bg/index/2019/07/30/oshte-sme-v-igrata-volkswagen-misli-za-noviia-zavod.417970", "text": "Volkswagen все още търси най-доброто място за новият си завод в Източна Европа, пише германският Frankfurter Allgemeine Zeitung. \n\r\nПремиерът на провинция Долна Саксония Шефан Вайл заяви, че Надзорния съвет на компанията все още не е взел крайно решение. Вайл също е член на Надзорния съвет. \n\r\nПрез изминалите дни редица издания съобщиха, че компанията е избрала да инвестира в Турция, но Volkswagen отрича тази информация.\n\n\n\n\r\nБългария също е сред евентуалните държави, които да получат инвестицията. \n\r\n\"Без значение какво е крайното решение, то ще бъде икономическо, а не политическо\", заявява Вайл. Той съобщи още, че вероятно окончателното решение ще бъде взето на следващото събрание на Надзорния съвет. Процесът може да се проточи до есента. \r\n                \r\n                \r\n                \r\nСлуховете, че Volkswagen е избрала Турция за новия си завод предизвикаха критики към компанията, заради нарушаването на човешките права в страната.\n\r\nРешението на компанията да изнася все по-голяма част от своята продукция в други страни, с по-евтина работна ръка, противоречи на политиката на ГСДП. Според Щефан Вайл обаче тази тактика се е доказала във времето. \n\r\nПо думите му, някои по-сложни задачи се извършват в Германия, а по-други производствени операции е по-добре да се извършват в страни, където цената за това е по-ниска. \n\r\n\"Още повече, че компанията трябва винаги да е отворена към търсене на неразвити пазари, включително и чрез продукция, ориентирана към пазара\", посочва Вайл. \n\r\nПремиерът на Долна Саксония посочва още, че Volkswagen има правото да присъства в редица страни. \n\r\n\"Затова компанията се представя добре, защото гледа на нещата не само с национални очила, но и се доказва на международно ниво в продължение на десетилетия\", казва Вайл. \r\n ", "date": "2019.07.30", "title": "Още сме в играта: Volkswagen мисли за новия завод"}
{"url": "https://www.dnes.bg/mish-mash/2019/07/30/milioni-i-kuriozi-bliaskaviiat-jivot-na-dvoinicite-na-zvezdite.417984", "text": "\n\r\nВсеки някога е чувал изречението \"видях някого, който прилича на теб\". Но има шепа късметлии, чието лице наподобява това на някоя известна личност и са се научили да го използват, за да печелят пари.\r\nДвойниците на кралица Елизабет и Меган Маркъл се радват на живота на аристократите, фалшивият принц Хари лети в бизнес класа до Китай, за да присъства на рождения ден на местен милиардер. Двойникът на Дейвид Бекъм веднъж е спрян от охраната на летище, за да си направят селфи с него.\r\nРут Джонсън разбира, че прилича на Меган Маркъл, още когато херцогинята е просто актриса и се появява в сериала Suits.\r\nМного хора я спират в дискотеките, искат да се снимат с нея, а тя го приема с чувство за хумор. Когато медиите започват да свързват Маркъл с принц Хари, все повече и повече хора й казват, че прилича на херцогинята. Самата Джонсън обаче не вижда приликата, за разлика от сестра й, която праща нейни снимки на агенция за двойници.\r\n                    \n                    \n                \r\n                \r\n                \r\n                \"Веднъж снимах фотосесия с двойник на принц Хари и корги. Разхождахме се из Лондон и една жена ни спря с въпроса: \"Защо се разхождате така из града?\". Оказа се, че тя си мисли, че сме истинските херцози на Съсекс, които разхождат едно от кучетата на кралицата“, разказва Джонсън. Тя споделя, че през последните 18 месеца е много заета, но и печели добри пари от приликата си с Маркъл.\r\nТочно когато принц Хари се сгодява с актрисата, Ръс Уитък решава, че ще влезе в неговата кожа. За няколко седмици, той дава десетки интервюта, снима реклами и кампании, лицето му се появява по билбордове и върху автобуси.\r\n\"Преди работих като програмист, но това да съм двойник ми доставя повече радост“, категоричен е Уитък, който лети в първа класа за рождения ден на милиардер в Китай и вече има договор за представления в West End.\r\n26-годишният Люис още от малък знае, че прилича на Рон Уизли. Всъщност, още когато излиза „Хари Потър и философският камък“ и родителите му го водят на кино. Те са шокирани и веднага решават да потърсят агенция, за която да работи. Но тогава Люис отказва – това не е животът, който иска да води.\r\nНяколко години по-късно все пак вижда бъдеще в идеята и решава да се свърже с агент. Вече е двойник на Рон Уизли от 6 години. А когато Ед Шийран става популярен, хората започват да сравняват Люис и с него.\r\n\"Един ден трябваше да занеса китарата си на поправка и невероятно много хора ме следяха и искаха да се снимат с мен. Някои дори ме снимаха тайно, сякаш не ги виждам“, разказва двойникът на Уизли. Но това не е единственият път, в който го бъркат със звездата.\r\n\"Когато Шийрън пя на Уембли, аз отидох на концерта и много от феновете край мен започнаха да плачат и да ме прегръщат. А родителите им ги приканваха да ме оставят, защото \"си почивам преди шоуто\".\r\nЛюис успява дори да прескочи опашката пред нощен клуб, представяйки се за музиканта. Приятелите му са впечатлени, че охраната се хваща на номера и дори му казва, че \"е удоволствие да се запознае с него“. Малко по-късно мениджърът на заведението го открива, дава му ВИП-пропуск и безплатен алкохол.\r\nВ продължение на години Елизабет Дейвис е наричана Куини, защото прилича невероятно много на кралица Елизабет II. Носейки рокля на цветя и дълго палто на сватбата на дъщерята на нейна приятелка, много хора се спират да се снимат с нея.  По-късно бащата на булката благодари в речта си на \"кралицата, която вмъкнала сватбата в своя натоварен график\".\r\nНо още по-назад във времето, когато Дейвис е на 40 години, чичо й я кани на парти в имението, в което работи. Кралицата и принцеса Маргарет също са сред присъстващите. Двойничките не се срещат лично, но Дейвис забелязва, че Елизабет II в продължение на няколко минути се взира в нея от другия край на стаята.\r\n„Тогава не осъзнах, че най-вероятно й напомням на някого!“, споделя Дейвис, която едва миналата година, тя решава да се превърне в официален двойник на Елизабет II.\r\nЕдин ден Марк Уудуърд решава, че ще си пусне брада. Когато след няколко дни отпуска се появява в голф клуба в който работи, всички му казват, че прилича ужасно много на Дейвид Бекъм.\r\nУудуърд вече е професионален играч на голф, но и също така известен в социалните мрежи заради приликата си с футболиста. Постоянно го канят на партита и откривания, рождени дни и за рекламни кампании, но той все още отказва да се присъедини към бизнеса с двойниците за разлика от Едгар Ди Каприо. Всъщност, Ди Каприо нарочно оформя косата и брадата си, за да прилича на Леонардо. Ала така и не възнамерява да започне кариера на двойник преди една почивка в Испания.\r\n\"Хората постоянно ме сочеха, а аз веднага си помислих, че имам нещо на лицето. Приятелката ми тогава ми каза: \"Май те мислят за Леонардо Ди Каприо!\", за това им помаха. Изведнъж, 30 човека се озоваха около мен, молейки ме за снимки\", разказва Едгар.   \r\n ", "date": "2019.07.30", "title": "Милиони и куриози: Бляскавият живот на двойниците на звездите "}
{"url": "https://www.dnes.bg/sofia/2019/07/30/iasen-e-dariteliat-dal-400-hil-lv-za-kyshtata-na-raina-kniaginia.417986", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n400 хил. лв. бяха дарени за възстановяването на къщата на Райна Княгиня в София. В нея тя е прекарала последните 8 години от своя живот.\r\nОт години сградата е в окаяно състояние.\n\r\nЗа реконструкцията и реставрацията на сградата има проект, който е одобрен от Националния институт за недвижимо културно наследство.\r\n\"Инвеститорът, който осигурява средствата, е . Той е инвестирал парите във връзка с ремонта. Има оферти за започване на ремонтните дейности\", посочи инж. Румен Гунчев.\r\n\"За нас това дарение е изключително важно. Най-дълго в имота е живало семейството на третия син на райна Княгиня, която имала общо петима синове. За нас ще е особено гордост тя да се възстанови\", каза правнукът на Райна Княгиня Здравчо Здравчев.\r\n                    \n                    \n                \r\n                \r\n                \r\n                По думите на кмета на район \"Сердика\" Тодор Кръстев  и ще продължи около година-година и половина.\r\n\"Чрез възстановяването на къщата предстои да се възроди българския дух за всички живеещи в квартала и идващи тук. Убедена съм, че това ще е светилище\", посочи пред Таня Доганова-Христова.\r\nРазрешение за възстановяване на постройката в автентичния ѝ вид е издадено още през февруари. Тя е обявена за паметник на културата от местно значение. След като бъде възстановена, къщата ще стане музей.", "date": "2019.07.30", "title": "Ясен е дарителят, дал 400 хил. лв. за къщата на Райна Княгиня"}
{"url": "https://www.dnes.bg/stranata/2019/07/30/pileta-ili-norki-nezakonno-zagrobeni-krai-rudnik-i-izvori.417980", "text": "Незаконно загробване на животински останки край твърдишкото село Боров дол разследват от прокуратурата в Сливен.\n\r\nСлед сигнал от миналия петък е започнало досъдебно производство, разследване за замърсяване на почви и води, съобщи Ваня Белева, говорител на Окръжната прокуратура в Сливен, пред БТА.\n\r\nИзвършен е бил оглед, при който са открити разложени биологични материали, като все още не може да се каже какви са загробените животни. Първоначално сигналите били за пилета, но има вероятност труповете да са на гризачи. Взети са проби, които ще бъдат изследвани; разпитват се свидетели, посочи Белева. \n\r\nКметът на община Твърдица Атанас Атанасов уточни, че животинските отпадъци са били загробени в близост до рудник за добиване на нефтошисти, който се намира югозападно от селото. Мястото е взето на концесия от години.\n                    \n                    \n                \r\n                \r\n                \r\n                \r\nТруповете са били заровени на дълбочина около два-три метра. Свидетели твърдели, че става дума за одрани норки, посочи кметът.\n\r\nПо думите му в близост до рудниците има минерални извори, като мястото е отдадено на концесия за бутилиране на вода. В момента обаче нямало дейности. Вододайната зона на селото е отдалечена от терена, където са загробени животните, каза Атанасов.", "date": "2019.07.30", "title": "Пилета или норки? Незаконно загробени край рудник и извори"}
{"url": "https://www.dnes.bg/obshtestvo/2019/07/30/ivan-todorov-v-aresta-za-72-chasa-prediaviavat-mu-obvinenieto.417988", "text": "Шефът на ТАД Груп Иван Тодоров ще бъде задържан за 72 часа с прокурорско постановление.\n\n\nТой беше задържан тази сутрин на летище София и ще бъде конвоиран до Следствения отдел на Специализираната прокуратура, където ще му бъде предявено повдигнатото обвинение за подбуждане на кибертероризъм.\r\nТодоров е пристигнал на Терминал 2 на летище София в 09.05 часа с редовен полет на Търкиш еърлайнс от Истанбул. На основание на издадената му Европейска заповед за арест той е задържан от служители на \"Гранична полиция\", съобщиха от спецпрокуратурата.\r\nНа Тодоров, неговия служител Кристиян Бойков и на търговския директор на фирмата бяха повдигнати обвинения заради хакерската атака срещу НАП. В резултат в онлайн пространството изтекоха лични данни на милиони български граждани.\r\nПо време на разследването са били открити доказателства и за други хакнати бази данни.\r\n\r\n ", "date": "2019.07.30", "title": "Иван Тодоров в ареста за 72 часа, предявяват му обвинението"}
{"url": "https://www.dnes.bg/world/2019/07/30/oon-12-000-deca-ubiti-ili-raneni-vyv-voini-prez-2018-g.417982", "text": "Рекорден брой от над 12 000 деца са били убити или ранени във въоръжени конфликти миналата година, съобщава ООН. \r\n\r\nНай-много деца са загинали в Афганистан, Палестина, Сирия и Йемен, сочи докладът на ООН, цитиран от Асошиейтед прес.\r\n\r\nИзбиването и раняванията са сред над 24 000 тежки престъпления срещу деца, установени от ООН, които включват също набиране и използване на младежи за войници, сексуално насилие, отвличания и атаки срещу училища и болници, се казва в доклада.\r\n\r\nСпоред генералния секретар на организацията Антониу Гутериш в годишния доклад за Съвета за сигурност за децата и въоръжените конфликти, получен в АП, престъпленията, извършени от въоръжени групи, остават на постоянно ниво, но има тревожно увеличение на броя на престъпленията от правителства и международни сили.\r\n\r\nЧерният списък на ООН за държави, извършили тежки престъпления, остава непроменен, което разгневи няколко правозащитни организации, пише БТА.\r\n ", "date": "2019.07.30", "title": "ООН: 12 000 деца убити или ранени във войни през 2018 г. "}
{"url": "https://www.dnes.bg/stranata/2019/07/30/motorist-se-udari-v-kamion-v-kresnenskoto-defile.417990", "text": "Моторист се е блъснал в товарен автомобил в района на Кресненското дефиле, съобщиха от МВР. \r\n\r\nИнцидентът е станал рано тази сутрин, но не затруднил движението. Колите се движат нормално, тъй като катастрофата е станала в уширение на пътя. \r\n\r\nПо първоначални данни е пострадал мотористът.", "date": "2019.07.30", "title": "Моторист се удари в камион в Кресненското дефиле"}
{"url": "https://www.dnes.bg/temida/2019/07/30/dve-sysedki-dve-koketki-ostanaha-bez-halki-obeci.417979", "text": "Двама души са задържани за телефонни измами в Плевен, съобщиха от полицията. Те действали по вече класическата схема за помощ на МВР в спецакция за залавяне на измамници.\r\nЕдната жертва е 71-годишен плевенчанин, който изхвърлил през терасата на апартамента си в квартал \"Дружба\" 495 лева.\r\nПо тази схема в същия квартал били излъгани и две съседки - 71-годишна и 63-годишна.\r\nЖените поставили в плик 3 580 лева и около 10 грама златни накити – две златни халки, чифт обеци и две синджирчета и го изхвърлили през балконската тераса.\r\nВ хода на проведените оперативно-издирвателни мероприятия са установени мъжете, които в ролята на \"куриери\" са взели изхвърлените пари и накити – 49-годишен и 21-годишен, и двамата плевенчани.\r\nПо-голяма част от парите са открити, както и накити и вещи. Двамата са привлечени като обвиняеми, а Районният съд в Плевен им е наложил условни присъди.\r\n ", "date": "2019.07.30", "title": "Две съседки, две кокетки: Останаха без халки, обеци..."}
{"url": "https://www.dnes.bg/temida/2019/07/30/jena-se-napi-strelia-s-gazov-pistolet-i-se-kachi-v-kola.417993", "text": "40-годишна жена е задържана след стрелба с газов пистолет и шофиране в нетрезво състояние, съобщават от местната прокуратура в Кюстендил, предава Агенция Фокус. \r\n\r\nЖената е задържана тази нощ от служителите на Районното управление в града. В нетрезво състояние тя е възпроизвела изстрели с газов пистолет пред заведение в града, после си тръгнала с лек автомобил.\r\n\r\nПри провеката се установило, че тя има 1,38 промила алкохол в кръвта. \r\n\r\nЗапочнато е бързо производство, а за възпроизвеждането на изстрели е образувано досъдебно производство под надзора на дежурен прокурор.", "date": "2019.07.30", "title": "Жена се напи, стреля с газов пистолет и се качи в кола"}
{"url": "https://www.dnes.bg/kino/2019/07/30/bylgarskoto-kino-gostuva-v-chelopech.417995", "text": "Най-доброто и важно българско кино от последните години ще бъде показано пред  публиката в Челопеч. Прожекциите ще са в парк \"Корминеш\" с вход свободен.\r\nНачалото е на 4 август от 21.00 часа с дебюта на Лъчезар Аврамов  \"Снимка с Юки\". В творбата участват Руши Видинлиев, японската актриса Кики Сугино, българинът, \"завладял\" Холивуд – Димитър Маринов, както и легендарния наш боксьор Севдалин Тодоров. Българин и японка се срещат в Канада, където и двамата водят имигрантски живот, и се женят. Те искат да имат дете и пристигат в България, за да започнат инвитро процедури, но един трагичен инцидент променя плановете им и вече нищо не може да бъде същото…\r\n                    \n                    \n                \r\n                \r\n                \r\n                На 11 август в 21.00 часа е началото на прожекцията на „Миграцията на паламуда” на режисьора Людмил Тодоров. Филмът разказва за двама бащи и техните синoве, които се борят с трудния живот на село.\r\nНачините им за оцеляване са парадоксални и много комични. Когато в края на филма те стигат точно там, откъдето са тръгнали, а именно – до никъде, вместо с униние, се изпълват с упование и сила, защото са заедно, защото се подкрепят и обичат.\r\n\"Героите ми твърдо вярват, че ще накарат паламуда, който не може да мигрира, да доплува от Черно море в река Янтра и това по някакъв начин отразява идеята и духа на целия филм”, споделя режисьорът. \"Миграцията на паламуда\" прави хумористичен, но точен портрет на съвременна България.\r\nОператор на филма е майсторът Рали Ралчев, а ролите са поверени на Христо Мутафчиев, Стефан Вълдобрев, Владимир Зомбори, Никола Стоянов, Велко Кънев, Ицхак Финци, Гергана Стоянова. \n\r\nНа 18 август от 21,00 часа сме планирали представяне филма на Стефан Командарев \"Посоки\", чиято премиера беше в официалната селекция на престижната конкурсна програма \"Особен поглед\" в Кан и който спечели овациите на публиката и критиката там. \n\r\nВ рамките на 24 часа, докато смъртта на един човек дава шанс за живот на друг, в шест таксита в София съдбите на различни хора от съвременното българско общество се преплитат. Шест истории, заснети в един продължителен кадър…\n\r\n\"Този филм се \"роди\" в един студен януарски ден през 2015 г. на задната седалка на едно такси. Спомням си, че шофьорът ми разказваше как шофирането в София представлява част от българските социални услуги – когато някой загуби работата си, което се случва все по-често и по-често, започва да кара такси. Събеседникът ми беше професор по ядрена физика в Българската академия на науките. Разказа ми за негови колеги – учители, свещеници, музиканти, бивши военни офицери, които нощем карат такси, мъчейки се да оцеляват и да си плащат сметките…“ Стефан Командарев за Cannes-Festival.com \n\r\nВ програмата на „София Филм Фест в Челопеч” за 2019 година решихме да включим и един важен филм с историческа тематика - \"Врагове\" на Светослав Овчаров, майстор-режисьор и умел познавач на миналото и българската история, който лично ще представи творбата си пред публиката в Челопеч. Разказът ще върне зрителите повече от век назад във времето на Балканската война.\r\nТурски броненосец тероризира с далекобойните си оръдия българската армия. Въпреки противоречията помежду си, група отчаяни военни се заемат да пренесат по суша лодка. Те искат да я превърнат в жива торпила и да потопят броненосеца.\r\nПо пътя се сблъскват с турски войници, които от врагове стават техни съюзници. Противоречията между българите могат да се окажат по-силни от омразата към враговете… Оператор е един от най-добрите майстори на кинообрази в България - Рали Ралчев, а ролите са поверени на Асен Блатечки, Иван Бърнев, Валентин Ганев, Христо Ушев, Стефан Мавродиев, Леарт Докле, Димитър Овчаров. Във филмографията на Светослав Овчаров има 26 документални и шест игрални филма. Повечето от тях са участвали в престижни международни фестивали като Бусан, Москва, Кайро, Варшава, Солун, Сао Пауло, Хайфа и др. \n\r\n\"Всичко беше трудно във \"Врагове\" - споделя режисьорът. - Може би защото във филма се разказва за загубена битка. Или пък може би, защото всички роли във филма са мъжки и няма една жена, та да облагороди отношенията… Видях как хората, обединени от желание за победа, могат да надминат себе си. На война като на война!\"", "date": "2019.07.30", "title": "Българското кино гостува в Челопеч"}
{"url": "https://www.dnes.bg/index/2019/07/30/bugi-barabata-pochinal-sled-operaciia-na-debeloto-chervo.417999", "text": "Буги Барабата почти никога не закъснявал или отсъствал непредвидено от работа. До по-миналата седмица, когато е приет спешно в болница. Няколко дни по-късно почива. \n\n\r\nМарио Събев влиза за операция на тумор на дебелото черво, съобщават от  WeRock.bg. Преди това, разбира се, се обажда да съобщи на колегите си. Всико преминава успешно. Музикантът дори е в съзнание след интервенцията. Но няколко дни по-късно, в нощта на събота срещу неделя, той издъхва в столична болница.\r\nПреди смъртта си легендарния Буги е работил по нов албум на групата си,  който вероятно колегите му от бандата ще издадат в чест на приятеля си.  Планираното заглавие на творбата е \"Край на залаганията\".\r\n \r\n \r\n ", "date": "2019.07.30", "title": "Буги Барабата починал след операция на дебелото черво"}
{"url": "https://www.dnes.bg/crime/2019/07/30/dvama-prebiha-mlad-myj-v-doma-mu-v-tyrgovishte.418001", "text": "Двама души са нанесли побой над 28-годишен мъж в дома му в Търговище, съобщиха от МВР.\r\n\r\nСигналът за случилото се е подаден на 29 юли.\r\n\r\nПо обяд на същия ден в дома на младия мъж са проникнали двама непознати, използвайки сила, и са нанесли побой на собственика. \r\n\r\nСлед издирване са установени извършителите на деянието – двама мъже от града, на 29 и на 31 години, известни на полицията. Те са задържани. \r\n\r\nПо случая е образувано бързо полицейско производство.", "date": "2019.07.30", "title": "Двама пребиха млад мъж в дома му в Търговище"}
{"url": "https://www.dnes.bg/sofia/2019/07/30/mikrobus-i-kola-se-udariha-krai-kokaliane-trima-raneni.418004", "text": "Трима души са пострадали при катастрофа между лек автомобил и маршрутка по път II-82 София -Самоков, в района на комплекс \"Златна рибка\" до село Кокаляне, съобщиха от СДВР за \"Фокус\".\r\n\r\nДвама от пострадалите са пътували в лекия автомобил, а другият е бил в маршрутката. \r\n\r\nДвама от тях за закарани в УМБАЛСМ \"Н. И. Пирогов“, а един в Окръжна болница.", "date": "2019.07.30", "title": "Микробус и кола се удариха край Кокаляне, трима ранени"}
{"url": "https://www.dnes.bg/pop/2019/07/30/syd-reshi-hit-na-keiti-peri-izplagiatstvan.418006", "text": "Федерален съд в Лос Анджелис постанови, че хитовото парче \"Dark Horse\" от 2013 г. на Кейти Пери е изплагиатствано от християнска рап песен, предаде Асошиейтед прес.\r\n\r\nЕдинодушното решение на съдебните заседатели идва пет години след като Маркъс Грей и двама съавтори заведоха дело, обвинявайки Пери, че ритъмът и инструменталната част на половината й парче \"Dark Horse\" са откраднати от \"Joyful Noise\" - песен, която Грей издава през 2008 г. със сценичния псевдоним Флейм.\r\n\r\nПо време на процеса Кейти Пери, която не присъства на произнасянето на присъдата, както и съавторите на \"Dark Horse\" свидетелстваха, че никога не са чували \"Joyful Noise\", нито познават Маркъс Грей.\r\n\r\nВ следващата наказателна фаза съдебните заседателите ще определят какво обезщетение ще получат ищците за нарушаването на авторските им права.\r\n(БТА)", "date": "2019.07.30", "title": "Съд реши: Хит на Кейти Пери изплагиатстван"}
{"url": "https://www.dnes.bg/balkani/2019/07/30/zemetresenie-ot-3-po-rihter-razliulia-vrancha.418005", "text": "Земетресение с магнитуд 3 по Рихтер е регистрирано в района на Вранча, Румъния, сочи справка на сайта на Националния институт по геофизика, геодезия и география към Българската академия на науките (БАН).\r\nТрусът е регистриран в 11:57 часа.\r\nДълбочината му е 134,2 км. \r\nНяма данни за пострадали и нанесени материални щети.", "date": "2019.07.30", "title": "Земетресение от 3 по Рихтер разлюля Вранча"}
{"url": "https://www.dnes.bg/mish-mash/2019/07/30/frichko-2-minuti-3937-pliaskaniia-s-ryce-nai-byrzite-tanciori-v-sveta.418030", "text": "\r\n2 минути, 3937 пляскания с ръце и потропвания с крака. Това е световен рекорд и го държи квартетът \"Фричко\" от Унгария с уникалната си смесица от степ и унгарски танци. \n\r\nУспехът им е обаче много отвъд родната унгарска сцена. Как обаче са го постигнали? \n\r\n\"Успехът не зависи от това как правиш нещо, а е въпрос на подход\", обяснява Гергей Балинт Пап пред . \n                    \n                    \n                \r\n                \r\n                \r\n                \r\nТехният подход е много прост - желязна дисциплина. На ден тренират по поне 3 часа, а преди концерти и до 10 часа. \n\r\nПреди работели основно за сила, но днес вече залагат на скоростта. Все по-бързо темпо, максимум удари. Понякога е болезнено, \n\r\n\"Британската кралица ни попита \"Не боли ли, когато се удряте с ръце?\". Казахме - да, боли\", споделят унгарците.\n\r\nКвартетът \"Фричко\" съществува от 2009 г. Те танцуват самостоятелно, но често работят и с други, които експериментират с ритъма, както го правят и четиримата унгарци. \n\r\nТе са израснали в унгарската провинция и от рано се занимават с унгарски танци. И до ден днешен се занимават с традиционните танци, макар и темпото в оригинала да е доста по-бавно, отколкото тяхното.\r\n   ", "date": "2019.07.30", "title": "Фричко: 2 минути, 3937 пляскания с ръце – най-бързите танцьори в света!"}
{"url": "https://www.dnes.bg/world/2019/07/30/poreden-udar-haknaha-i-platejna-sistema-v-italiia.418022", "text": "Само няколко часа след като стана ясно, че електронните системи на американската банкова холдингова компания Capital One бяха подложени на голямо киберпроникване, довело до изтичането на обемен масив лични данни на нейни клиенти, се разбра, че на атака е била подложена и италианската платежна система Nexi Spa, предава БНР.\n\r\n\"Лична информация, включваща 18 000 имена и други данни, беше публикувана анонимно \"на чужд уебсайт\", потвърди говорител на фирмата и добави, че в публикацията се съдържа твърдението, че списъкът се отнася до нейни клиенти.\n\n\n\r\nВъпреки че са били публикувани адреси и социално осигурителни номера, в анонимния документ не е имало финансови подробности като пароли или номера на кредитни карти, които са били \"незабавно премахнати\" с оглед на разпореждане срещу споменатия чужд уебсайт, се казва в специалното изявление на Nexi Spa.\n                    \n                    \n                \r\n                \r\n                \r\n                \r\n\"В много случаи информацията не съвпада с тази, която е в действителната база данни\", заяви италианската компания за платежни услуги.\n\r\nКомпанията Nexi Spa обслужва клиенти в рамките на Италия и предлага редица услуги като дигитално фактуриране, обработка на плащания с кредитни карти, онлайн плащане и други свързани услуги.\n\r\nИталианската компания обаче заявява, че не е открила следи за хакерски пробив и настоява, че сърцевината на нейната платежна система не е компрометирана. Nexi Spa също така посочи, че инцидентът е докладван на властите.\n\r\nАкциите на Nexi Spa се понижават с 2,35% към 9,53 евро за една акция, като непосредствено след новината поевтиняха за кратко до осемдневно  дъно.\n\r\n\n\r\n\n\r\n\n\r\n ", "date": "2019.07.30", "title": "Пореден удар: Хакнаха и платежна система в Италия"}
{"url": "https://www.dnes.bg/football/2019/07/30/levski-se-razdelia-s-mariani-vzima-1-5-mln-evro.418036", "text": "Давиде Мариани, който блесна с 2 гола срещу Ботев Пловдив снощи, ще продължи кариерата си в Ал-Насър, твърди авторитетния сайт за футболни трансфери Transfermarkt, цитиран от .\r\n\r\nЗвездата на Левски заминава днес за ОАЕ, където трябва да премине медицински изследвания и да подпише договор. Левски ще получи 1,5 млн. евро за правата на футболиста.\r\n\r\nВсе още не е ясно дали Мариани е изиграл последния си мач за \"сините\" или ще бъде част от отбора в реваншна срещу кипърския АЕК в четвъртък.\r\n\r\nМачът ще се играе пред празни трибуни, тъй като Левски изтърпява наказание. Както и срещу Ружумберок, на трибуните ще могат да присъстват деца до 14 години, които трябва да бъдат в група с педагог или треньор.\r\n\r\n", "date": "2019.07.30", "title": "Левски се разделя с Мариани, взима 1,5 млн. евро?"}
{"url": "https://www.dnes.bg/kino/2019/07/30/kysometrajnoto-kino-otnovo-s-in-the-palace.418009", "text": "Международния фестивал за късометражно кино “In The Palace\"  обяви официалната селекция за тазгодишното си 16то издание във Варна.\r\nТази година фестивалът ще се проведе във Фестивален и Конгресен център в морски град, а прожекциите ще са между  19 и 26 септември.\r\nЗа първи път морската столица ще бъде домакин на цялото събитие и съпътстващите го програми - прожекции, професионални конференции и срещи с индустрията, питчинг сесия, изложба и музикален фест.\n\r\nСелекционната комисия на фестивала получи над 3000 филма, като от тях се спря на 144 заглавия от 41 държави, които ще се състезават за приза на“In The Palace\" .\r\nСред тях попадат 63 игрални, 49 анимационни, 18 документални и 14 експериментални късометражни филма, като от тях в две категории влизат общо 48 студентски продукции. Най-краткия филм е с продължителност 2,22 минути, а най-дългия - 34,33 минути.\r\n                    \n                    \n                \r\n                \r\n                \r\n                Сред селектираните филми има и 20 български заглавия, плод на усилията на родни филмопроизводители. Тазгодишната селекция приютява и носителя на награда ОСКАР, Skin на режисьора Guy Nattiv, както и редица други, номинирани за Оскар, Еми, БАФТА и др.\r\nОрганизаторите напомнят, че най-добрите късометражен игрален и анимационен филм от международната селекция, както и победителят в националната надпревара ще имат възможността директно да влязат за разглеждане и да се борят за номинациите за престижните награди Оскар в съответната категория на 92-рото връчване на наградите през 2020 г.\r\nTова признание и тази възможност са без аналог в историята на българската филмова индустрия и нареждат In The Palace до фестивали като Сънданс, Берлинале, както и знаменитите премии \"Гоя\", \"Сезар\", кино събитията в Клермон-Феран, Локарно и други от този ранг.\n\r\nЗа поредн път екипът на фестивала отбелязва позитивната тенденция все повече български автори да кандидатстват за участие с всяко следващо издание.\r\nМеждувременно 5 артиста от страната и чужбина застават зад визуалното оформление на тазгодишното издание на  In The Palace. Илюстратор, художник и татуист са сред хората, дали визия, форма и цвят на посланията на фестивала. Творбите на Божидар Симеонов (Bozhko), Борис Праматаров, Мария Налбантова, Софи Юнг и Себастиан Куик ще бъдат част от предвидената съпътстваща изложба в края на септември във Варна.", "date": "2019.07.30", "title": "Късометражното кино - отново с In The Palace"}
{"url": "https://www.dnes.bg/temida/2019/07/30/okonchatelno-25-g-zatvor-za-tenio-ubil-priiatelkata-si.418035", "text": "Бургаският апелативен съд на Теньо Енчев от Айтос, признат за виновен за зверското убийство на Ивета Тенева, от която има 3-годишен син, предаде \"\".\n\n\n\r\nУбийство стана на 16 юни 2018 година в дома на Теньо в Айтос, когато мъжът преби до смърт 20-годишната си приятелка. Тежкият побой е продължил около половин час, през който подсъдимият е чувал стоновете на приятелката си, виждал я окървавена, но е прекратил насилието едва когато е разбрал, че е изпаднала в безсъзнание.\r\nЕнчев пред Бургаския окръжен съд и делото премина по съкратена процедура, като наложеното наказание \"доживотен затвор\" бе заменено с 25 г. затвор.\r\n                    \n                    \n                \r\n                \r\n                \r\n                В акта на Бургаския апелативен съд е посочено, че по време на съжителството им с подсъдимия, пострадалата Ивета системно и често е малтретирана физически и психически, като сигнали за домашно насилие са подавали свидетели по делото.\r\nСъдът е приел извода, че Енчев е причинил смъртта на младата жена с особена жестокост и по особено мъчителен за нея начин.\r\nЕксперти определят Теньо като като , отмъстителност и свирепост.\r\nМъжът е осъден да плати 200 000 лв. кръвнина на сина си и 150 000 лв. на майката на Ивета. Решението може да бъде обжалвано пред ВКС.", "date": "2019.07.30", "title": "Окончателно: 25 г. затвор за Теньо, убил приятелката си "}
{"url": "https://www.dnes.bg/temida/2019/07/30/prokuraturata-iska-postoianen-arest-za-shefa-na-tad-grup.418041", "text": "Специализираната прокуратура ще поиска постоянен арест за собственика на ИТ компанията \"ТАД Груп\" Иван Тодоров, съобщава bTV. \n\r\nТой беше задържан тази сутрин на летище \"София\" по обвинение в кибертероризъм и съучастие в хакерската атака срещу сървър на НАП, вследствие на която изтекоха личните данни на милиони българи. Първоначално неговата мярка беше за 72 часа задържане под стража и в момента се намира в арест на Националната следствена служба.\n\n\n\n\r\nСпоред прокуратурата, в компютрите на фирмата на Тодоров са открити източените от НАП данни, което е основно доказателство по случая. \n\r\n\"Тази мярка е възмутителна\", коментира адвокат Ина Лулчева, която ще го защитава. Мотивите на обвинението са, че има опасност шефът на \"ТАД Груп\" да се укрие, но Лулчева напомни, че той сам и доброволно се е прибрал в България. \n                    \n                    \n                \r\n                \r\n                \r\n                \r\nТя обясни, че не разбира и защо прокуратурата иска постоянен арест, след като другите двама обвинени - неговите служители Кристиян Бойков и Георги Янев, са с по-леки мерки за неотклонение. \n\r\nКристиян Бойков, който прокуратурата посочи като физически извършител на хакерската атака, в момента е на свобода с мярка подписка, а търговският директор на компанията - Янев, беше пуснат под гаранция от 20 000 лв.", "date": "2019.07.30", "title": "Прокуратурата иска постоянен арест за шефа на ТАД Груп"}
{"url": "https://www.dnes.bg/sofia/2019/07/30/izdirvat-81-godishnata-viktoriia-vijdali-li-ste-ia.418039", "text": "Столичното Шесто РУ издирва 81-годишната Виктория Георгиева Костова от София, съобщиха от МВР. \r\n\r\nТя напуснала дома си в кв. \"Симеоново\" на 28 юли и оттогава е в неизвестност. \r\n\r\nВиктория Костова е висока около 164 см, с къса коса и зелени очи. Била е облечена в светла блуза на шарки и светлосин панталон, и обута с кафяви сандали.\r\n\r\nУмоляват се всички, които имат информация за възрастната жена, да сигнализират на тел. 112, 02/9821791, 02/9821755, 02/9821760 или в най-близкото районно управление.", "date": "2019.07.30", "title": "Издирват 81-годишната Виктория, виждали ли сте я?"}
{"url": "https://www.dnes.bg/blizak-iztok/2019/07/30/bivsh-kmet-na-teheran-beshe-osyden-na-smyrt-ubil-jena-si.418018", "text": "Бившият кмет на иранската столица Мохамад Али Наджафи, който е бил и вицепрезидент на Иран, беше осъден на смърт за убийството на съпругата му, съобщи иранската държавна телевизия, цитирана от Асошиейтед прес и ТАСС, предава БТА.\n\n\r\nТелевизията цитира говорителя на съда Голамхосейн Есмайли, според когото бившият кмет е осъден за това, че е прострелял смъртоносно втората си съпруга Митра Остад. Присъдата може да бъде оспорена в срок от 20 дни.\n\r\nПолицията задържа Наджафи през май, след като той сам се предаде на властите и призна за убийството. \n\r\nСпоред запознати с делото Наджафи и Остад по това време са имали семейни проблеми. Срещу бившия кмет са били предявени няколко обвинения, включително за убийството на съпругата му и незаконно притежание на оръжие. \n                    \n                    \n                \r\n                \r\n                \r\n                \r\nНаджафи бе избран за кмет на Техеран през август 2017 г., а през април 2018 г. подаде оставка, официално мотивирана със здравословни проблеми, след като хардлайнерите го разкритикуваха за видео, на което присъства на танцово изпълнение на млади момичета по време на училищно представление.\n\r\nНасилието, свързано с огнестрелно оръжие, е доста рядко явление в Иран, особено сред политическия и икономически елит, отбелязва АП.", "date": "2019.07.30", "title": "Бивш кмет на Техеран беше осъден на смърт, убил жена си"}
{"url": "https://www.dnes.bg/world/2019/07/30/bylgarin-izmina-2-500-km-po-dunav-za-37-dni.418040", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарин измина  Пътешествието започнало от германския град Инголщад и завършило при делтата на реката при Черно море.\r\nЦелта на Тихомир Радев е била да повтори сюжета на книгата на Жул Верн \"Дунавският лодкар\", която разказва за приключенията на българин, стигнал с лодка от извора на Дунав до Черно море. Още в самото начало пътешествието му е замислено като екстремно, защото мъжът тръгва без храна и пари. \r\nВ своя каяк има само вода, тъй като няма възможност да пречиства речната.\r\nТихомир . По пътя често му помагали и местните хора. За 37 дни негов дом е палатката му.\r\n                    \n                    \n                \r\n                \r\n                \r\n                \"Имаше и тежки моменти - чисто метеорологични. Бях подготвен за тях – няма как да разчитам на хубаво време през цялото плаване, предвид разстоянията, които минавам\", сподели Радев пред .\r\nПриключението си той е записал с камера и скоро . Така той иска да провокира всички да преследват мечтите си независимо колко необичайни са. \r\n ", "date": "2019.07.30", "title": "Българин измина 2 500 км по Дунав за 37 дни"}
{"url": "https://www.dnes.bg/snimka-na-denia/2019/07/30/sriada-idva-sys-slynce-i-temperaturi-do-32-gradusa.417997", "text": "В сряда времето ще бъде предимно слънчево, но следобед е възможно да се развие купеста облачност. На места, основно в планинските райони, ще превали краткотраен дъжд. Ще духа слаб, до умерен северозападен вятър, съобщават синоптиците от НИМХ.\n\r\nНад Черноморието ще бъде предимно слънчево. Ще духа до умерен западен, след обяд юг-югоизточен вятър. \n\r\nМаксимални температури - между 29 и 32 градуса. Температурата на морската вода е около 26 градуса. Вълнението на морето ще бъде 1-2 бала.\n\r\nВ планините ще бъде предимно слънчево, след обяд с купеста и купесто-дъждовна облачност и на отделни места ще превали и прегърми. \n\r\nЩе духа до умерен северен вятър. Максимална температура на 1200 метра около 24 градуса, на 2000 метра около 17 градуса.\r\n                \r\n                \r\n                \r\nВ четвъртък отново ще има повече облачност, около и след обяд над Източна и Централна Северна, както и в планините на Югозападна България - купеста и купесто-дъждовна. На много места в тези райони ще има и превалявания, придружени с гръмотевици. \n\r\nДо вечерта явленията ще затихнат и през нощта ще се изясни. В петък ще преобладава слънчево време, с временни увеличения на облачността, почти без валежи.\n\r\n ", "date": "2019.07.30", "title": "Сряда идва със слънце и температури до 32 градуса "}
{"url": "https://www.dnes.bg/sofia/2019/07/30/profesiia-degustator-na-voda.418037", "text": "\n\r\n\n\r\nТрима са специалистите от Лабораторния изпитвателен комплекс (ЛИК) на „Софийска вода“ , които оценяват по скала с европейски стандарти, вкуса и мириса на питейната вода. В специално създадена „бяла стая“, която е изолирана от външни фактори, те оценяват между 20 и 30 проби от различни точки на София всеки ден. Анализът се нарича органолептика и се ползва по света в специализираните лаборатории.\n\r\nЕдин по един специалистите сядат в бялата стая и получават през малък прозорец пробите. Водата, която опитват, те оценяват в скала между 0 и 5 по преценка на определени качества, въз основа на които характеризират водата. \n                    \n                    \n                \r\n                \r\n                \r\n                \r\nОт всеки източник химиците получават две проби – една със стайна температура и една - 60-градусова. Подобно на дегустацията на вино те само вкусват водата, без да я преглъщат. \n\r\nПоне един час преди извършването на теста, лаборантите не бива да ядат или пият. Също така, те не трябва да са пушачи. Бременните жени също не могат да провеждат анализа. \n\r\nСпоред Весела Стефанова, старши мениджър на лабораторията на „Софийска вода“, този използван метод назад в историята не бива да се подценява, защото той най-бързо може да даде показатели на водата. \n\r\nЛабораторията на „Софийска вода“ извършва широк спектър от анализ на качеството на водата. Освен с високотехнологични методи с последно поколение апаратура, малко известен факт е, че лаборантите извършват по два пъти на ден и „дегустация на водата“. \n\r\nЛИК разполага с една от най-модерно оборудване лаборатории за изследване на водата, чието качество се следи постоянно. През 2018-та година качествените показатели на водата, която „Софийска вода“ доставя до домовете, е 99.98%. \n\r\nЛабораторията търси специалисти, които кариерно биха посветили трайния си интерес на гарантираното качество и безопасност на софийската вода. \r\n\r\n\r\n\r\n ", "date": "2019.07.30", "title": "Професия: Дегустатор на вода"}
{"url": "https://www.dnes.bg/stranata/2019/07/30/kola-se-blysna-v-dva-tir-a-postradaha-dve-deca.418051", "text": "Две деца са пострадали при катастрофа на пътя Стара Загора – Димитровград, съобщиха от полицията.\r\n\r\nЛек автомобил се е блъснал последователно в два ТИР-а. \r\n\r\nПо първоначална информация децата не са тежко пострадали. Пътят е затворен, тъй като леките автомобили пречат на движението.\r\nПредстои да бъдат изместени след огледа на местопроизшествието.", "date": "2019.07.30", "title": "Кола се блъсна в два ТИР-а, пострадаха две деца  "}
{"url": "https://www.dnes.bg/index/2019/07/30/mihael-shumaher-vse-oshte-gleda-formula-1-shte-go-vidim-li-skoro.418042", "text": "Преди няколко седмици, Жан Тод намекна, че Шумахер може би никога няма да се възстанови напълно. Но днес, пред радио \"Монте Карло“, бившият шеф на \"Ферари“ във \"Формула 1“ заяви, че легендата всъщност има \"добър прогрес“. \r\nЖан Тод сподели, че Шумахер все още гледа Формула 1. Бившият бос посетил приятеля си в дома му в Швейцария, където двамата се наслаждавали на Гранд При на Германия.\r\n\"Винаги съм внимателен с подобни изказвания, но е истина. Гледах състезанието заедно с Михаел в дома му“, заяви Тод.\r\n\"Шумахер е в добри ръце и се грижат перфектно за него у дома“, допълни още босът на \"Ферари“.\r\n\r\r\n                \r\n                \r\n                Най-обнадеждаващи бяха думите му: \"Той не се предава. Продължава да се бори“.\r\nДруг близък приятел на Шуми – баскетболистът Дирк Новицки също хвърли лека светлина върху лечението на легендата, но отказа да коментира повече.\r\n\"Разбира се, че се надявам да се справя добре с физиотерапията и ще го видим скоро“, заяви той.", "date": "2019.07.30", "title": "Михаел Шумахер все още гледа Формула 1, ще го видим ли скоро?"}
{"url": "https://www.dnes.bg/stranata/2019/07/30/novo-ognishte-na-chumata-po-svinete-v-oblast-silistra.418071", "text": "Българската агенция по безопасност на храните (БАБХ) констатира ново огнище на Африканска чума по свинете (АЧС) в индустриална ферма в село Попина, община Ситово, област Силистра, съобщиха от Агенцията. \n\r\nПоложителните проби са били лабораторно потвърдени днес от Националната референтна лаборатория в Националния диагностичен научноизследователски ветеринарномедицински институт в София. \n\n\nВ засегнатия свинекомплекс се отглеждат 17 000 животни. Това е четвъртият случай на потвърдено огнище със заболяването АЧС в индустриална ферма и първи за областта.\n\r\nПредприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания, отчитат от БАБХ.\n                    \n                    \n                \r\n                \r\n                \r\n                \r\nАгенцията е потвърдила днес и едно ново огнище на Африканска чума при домашни свине в област Русе, град Бяла в лични стопанства, в които се отглеждат 9 нерегистрирани свине. Населеното място попада в 10 км надзорна зона, създадена около потвърденото на 16 юли огнище в регистрирана фамилна ферма тип А в село Пет кладенци, община Бяла. Взетите проби са потвърдени като положителни за вируса на Африканска чума по свинете (АЧС) от днес.\n\r\nУстановен е и нов случай на Африканска чума при 6 диви свине в община Свищов, област Велико Търново. \n\r\nВ Попина и Бяла са създадени зони на рестрикция (3 км предпазна и 10 км надзорна зони). Предстои принудителното умъртвяване по хуманен начин и обезвреждането на домашни свине в предпазната зона.\n\r\nАналогично на вече предприетите мерки при предходните констатирани огнища, в създадените зони на ограничение в засегнатите области има засилен клиничен и лабораторен надзор. Предприетите мерки са въведени чрез заповеди на изпълнителния директор на БАБХ.\n\r\nНеспазването на правилата за биосигурност при ловуване, както и ниската биосигурност при отглеждане на свине в домашни условия, са ключови за пренасяне на заразата от дивите към домашните свине, напомнят от Агенцията. Изхвърлянето на отпадъци, карантии и оставяне на трупове води до замърсяване на околната среда и местообитанията на дивата свиня, разпространение и предаване на вируса от домашни към диви свине.", "date": "2019.07.30", "title": "Ново огнище на чумата по свинете в област Силистра"}
{"url": "https://www.dnes.bg/knigi/2019/07/30/kakvo-se-krie-zad-perfektnata-dvoika.417998", "text": "Какво се крие зад \"Перфектната двойка\", разяснява американската писателка Елин Хилдебранд с новия си роман, който излиза у нас в превод на Надя Баева.\r\nИсторията ни отвежда до  туристическия остров Нантъкет, където срещаме Селест и Бенджи, по-известни като перфектната двойка. Привидно Селест и Бенджи изглеждат родени един за друг. Бенджи е наследник на безмерно богатата местна фамилия Уинбъри и макар ослепителната Селест да има скромен произход, щастието им изглежда безоблачно и двамата са готови да направят следващата стъпка.\r\nЗа Бенджи сватба на Нантъкет е най-естественото продължение на връзката им – в този рай на Земята през летния сезон се случват най-пищните и разточителни церемонии. И докато всички близки и роднини, дошли от цял свят, са притаили дъх в очакване на бляскавото събитие, броени часове преди грандиозната сватба мъртвото тяло на главната шаферка Мерит Монако е открито да се носи върху вълните.\r\n                    \n                    \n                \r\n                \r\n                \r\n                В луксозното крайбрежно имение \"Съмърланд\", където по план трябва да се проведе сватбата, настава същински хаос. Неочакваното стечение на обстоятелствата повдига завесата, зад която изведнъж блясва скритата истина – наглед съвършената сватба е само параван за истинско змийско гнездо от лъжи, интриги и изневери.\r\nСмъртта на Мерит Монако предизвиква спешно разследване, а началникът на полицията и помощниците му започват да разпитват всички присъстващи. Всеки крие своите мрачни тайни – особено перфектната двойка…\r\n\"Перфектната двойка\" е идеалната книга за лятното безвремие – любов и криминална интрига в смайващо четивна и лека комбинация, която върви прекрасно с освежаващи коктейли на плажа.\r\n\r\n ", "date": "2019.07.30", "title": "Какво се крие зад \"Перфектната двойка\"?"}
{"url": "https://www.dnes.bg/stranata/2019/07/30/otricatelni-probi-za-chuma-v-rusenskoto-s-iudelnik.418052", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтрицателни са пробите за африканска чума по свинете, взети от голяма ферма в русенското село Юделник, .\n\r\nВ района вече са загробени над 32 хил. прасета от Николово и Бръшлен. \n\n\nЕвтаназията на животните в свинефермата в Голямо Враново пък започва днес. От тази сутрин започна и умъртвяването на прасета във Видинско. \n\r\nОще от рано сутринта полицията направи пълна блокада. А служителите на Агенцията по безопасност на храните започнаха умъртвяването на свинете.\n                    \n                    \n                \r\n                \r\n                \r\n                \r\nДо второ нареждане не се допускат външни лица навътре в заразената зона. Така Асен и приятелката му останаха на входа на квартала, а причината е, че момичето е от Шабла.\n\r\nОт полицията във Видин се обосноваха с изпълнение на заповед на директора на местната Агенция по храните. В квартала се допускат само хора с адресна регистрация и колите, които снабдяват магазините с хранителни продукти. \n\r\nДо обяд в \"Нов път\" бяха умъртвени едва 4 прасета. Взимат се и проби в 10-километровата зона около огнището във Видин. Очакват се и резултатите от най-големия свинекоплекс в града.", "date": "2019.07.30", "title": "Отрицателни проби за чума в русенското с. Юделник"}
{"url": "https://www.dnes.bg/stranata/2019/07/30/na-more-no-sled-skandal-jena-skochi-ot-prozorec-v-primorsko.418075", "text": "25-годишна жена е приета в УМБАЛ-Бургас с тежки счупвания, след като е скочила от прозорец на четвъртия етаж на къща в Приморско. \r\n\r\nИнцидентът е станал около 18.00 часа, съобщиха от Областната дирекция на МВР-Бургас. \r\n\r\nОт там информираха, че жената скочила от прозореца след семеен скандал. Тя е паднала върху покрив на съседна постройка. \r\n\r\nПострадалата е от София и е била на почивка. Приета е болницата в Бургас със счупен таз.", "date": "2019.07.30", "title": "На море, но след скандал: Жена скочи от прозорец в Приморско"}
{"url": "https://www.dnes.bg/obshtestvo/2019/07/30/avgust-idva-shte-e-slynchev-topyl-samo-za-more.418072", "text": "Слънчев и топъл ще бъде идващият отпускарски август, сочи прогнозата за времето на НИМХ.\n\r\nСредната месечна температура през август за равнините е между 21° и 24°, за високите полета – между 18° и 20°, а за планините – между 13° и 17°. Тази година се очаква средните температури да бъдат около нормата, сочи прогнозата, съобщена от \"Фокус\". \n\r\nНай-ниските температури през месеца ще бъдат между 9° и 14°, а най-високите – между 32° и 37°. Месечната сума на валежите се очаква да е около нормата.\n\r\nПрез първото десетдневие въздушната маса над страната ще остане неустойчива и вероятността за превалявания остава, особено за източните райони. С малки колебания, в повечето райони температурите ще бъдат малко по-ниски от обичайните за периода. Относително по-стабилно, предимно слънчево и спокойно, с по-малка вероятност за валежи, ще бъде около средата на десетдневието. Температурите ще се повишат и станат по-високи от средните за периода, без да достигат екстремни стойности.\n                    \n                    \n                \r\n                \r\n                \r\n                \r\nПрез по-голямата част от второто и третото десетдневие по-голяма е вероятността атмосферата да се запази относително стабилна. През повечето дни от второто десетдневие ще бъде предимно слънчево. Краткотрайни превалявания са възможни в средата на десетдневието. \n\r\nОтносително по-високи ще са температурите през първата половина от деседневието, впоследствие слабо ще се понижат, но пак ще са близки до обичайните.\n\r\nПрез третото десетдневие температурите ще останат близки и малко по-високи от нормите, въпреки че през втората половина от десетдневието постепенно ще се понижават. \n\r\nВероятност за валежи има около 22-и към края на месеца.\r\n ", "date": "2019.07.30", "title": "Август идва! Ще е слънчев, топъл... Само за море!"}
