{"url": "https://www.dnes.bg/sofia/2019/08/30/myj-izvadi-noj-v-avtobus-i-rani-edin-chovek-v-kraka.421423", "text": " Мъж е ранен при спречкване в автобус на градския транспорт в София, съобщават от агенция \"Фокус\". \r\nСлужители на СДВР изясняват обстоятелства около инцидента. Това съобщиха от пресцентъра на МВР. Около 18.20 е подаден сигнал за инцидент в автобус на градския транспорт, пътуващ по линия 102 в района на хотел \"Хемус\". По предварителни данни е имало спречкване между двама мъже. Единият е извадил нож и е ранил другия в крака, а след това си е тръгнал с такси.\r\nСлужители на СДВР работят на място за изясняване на случилото се. Пострадалият е откаран в лечебно заведение. ", "date": "2019.08.30", "title": "Мъж извади нож в автобус и рани един човек в крака "}
{"url": "https://www.dnes.bg/index/2019/08/30/protestite-v-honkong-se-finansirat-ot-vashington.421249", "text": "Колкото повече наближава 1 октомври - 70-ата годишнина от създаването на КНР, толкова по-ожесточена става съпротивата й срещу опитите на Вашингтон да развали празника.\n\r\nПекин разпространи данни, сочещи колко и на кого точно плащат американците в Хонконг. \n\r\nСъщевременно китайското външно министерство скастри съветника на американския президент по националната сигурност Джон Болтън заради нападките му срещу подпомагането на бедни страни от Китай. \n\r\nАмериканското контраразузнаване не остана длъжно и съобщи как китайците вербуват шпиони чрез интернет. Според експерти Пекин ще положи усилия да усмири бившата британска колония, без да вкарва там войски, пише Владимир Скосирев, \"Независимая газета\".\r\n                \r\n                \r\n                \r\nБезгрижните потребители на социалната мрежа LinkedIn - те между другото са 645 милиона в цял свят, нямат и представа, че някой хубав ден може да станат плячка на китайските ловци на глави. Става дума за умни американски глави, особено на бивши служители от държавния апарат.\n\r\nУилям Иванина, директор на Националния център за контраразузнаване и сигурност, разкри една страшна тайна. По думите му днес изобщо не е задължително да пътуваш до Америка, за да си търсиш там шпиони. Може просто да си седиш пред компютъра някъде в Китай и да пращаш приятелски послания до подходящи обекти за вербовка. Най-добре чрез LinkedIn.\n\n\n\r\nПо данни на \"Ню Йорк таймс\" китайците разпространяват дезинформация и чрез Facebook, Тwitter и YouTube. Получили сигнали от правителствени служби, тези мрежи започнаха да търсят и заличават подозрителни акаунти.\n\r\nВ изобличаването на коварните китайски кроежи се включи и тежка артилерия в лицето на Джон Болтън. Той пристигна в Украйна главно с цел да осуети покупката на прочутия украински завод \"Мотор Сич\" от китайци. Но използва визитата и за предупреждение към бедните държави, че ако получават инвестиции от Китай, може да се озоват в \"дългова яма\".\n\r\nГоворителят на китайската дипломация Гън Шуан реагира с думите, че Болтън иска да lбие клин между Китай и партньорите му, да очерни китайския мегапроект \"Нов път на коприната\".\n\r\nВ окото на американско-китайския пропаганден тайфун впрочем днес е Хонконг, където почти 12 седмици вече не стихват масови протести. Ако се доверим на централния орган на китайската компартия - в. \"Женмин жибао\", китайските спецслужби най-сетне са установили как чужденци спонсорират антиправителствените прояви.\n\r\nКартината изглежда така. В авангарда на протестите е сдружението \"Контрол върху човешките права в Сянган (Хонконг)\". Още от 1995 г. то получава средства по линия на Националния фонд за демокрация в САЩ (NED). По данни на фонда от 2018 г. общият размер на сумите надnвърля 3,95 милиона долара.\n\r\nТези цифри са само върхът на айсберга, защото повечето разходи на фонда не се огласяват с оглед \"чувствителността на информацията от гледище на разпространението\", изтъква китайският вестник. NED се представя като неправителствена организация, но е тясно свързан с Конгреса и разузнаванията на САЩ, бил е задкулисен организатор на голям брой цветни революции.\n\r\nОбвиненията към САЩ се подкрепят с препратка към германския в. \"Ханделсблат\". Той публикува статия, според която САЩ призовават Хонконг и Пекин към сдържано поведение, а същевременно провокират конфликти чрез препоръки, действия и финансиране.\n\r\nНа този фон изглежда съвсем логично решението на пекинските власти, забранили на два американски военни кораба да се отбият в Хонконг. Нежеланите гости получиха отказ за достъп и до пристанище Циндао.\n\r\nВ необявения идеологически двубой с китайците обаче американците разполагаха с още един коз - и го пуснаха в ход. Твърдейки, че в Хонконг са се активизирали клетки на китайската компартия, съществували досега безмълвно и в нелегалност.\n\r\nКПК пусна корени в Хонконг още докато територията бе колония. След предаването й на Китай през 1997 г. партията остана нерегистрирана. Наброяваше обаче хиляди членове. А през последните дни взе да мобилизира привържениците си - те излизат на групи, апелиращи за приключване на демонстрациите с викове: \"Спрете насилието, спрете безредиците!\".\n\r\nВасилий Кашин, водещ научен сътрудник в Института за Далечния изток към РАН, посочи пред \"Независимая газета\": \"Нищо чудно, че американците са използвали Хонконг като слаба брънка в китайската система за отбрана, и че са развивали там неправителствени структури. В същото време има и друго явление - нелегални клетки на КПК. Сиреч компартията, дори след като е поела властта през 1949 г., не е премахнала възможността за нелегално членство. По принцип в територии като Хонконг, където е нецелесъобразно да се афишират партийни органи, може да действат подобни групи\".\n\r\nЕкспертът посочи два възможни според него сценария за развитие на събитията. \"Китай би предпочел протестът да се поуталожи, за да бъде потушен от местните правоохранителни органи. А негативният вариант е да вкара сили от континента. Това ще е тежък удар върху концепцията \"една страна - две системи\", отбеляза Кашин. \r\n \r\n/БТА/ \r\n ", "date": "2019.08.30", "title": "Протестите в Хонконг се финансират от Вашингтон"}
{"url": "https://www.dnes.bg/sofia/2019/08/30/shtafeten-maraton-blokira-centyra-na-sofiia-na-6-septemvri.421373", "text": "Въвежда се организация на движението за провеждане на V щафетен Маратон София на 6 септември, съобщиха от пресцентъра на Столична община.\n\r\nОт 9 до 13.30 часа се въвежда временна организация на движението. \n\r\nМаршрутът на спортното събитие е следният: старт от северозападното пътно платно на бул. \"Евлоги и Христо Георгиеви\" пред националния стадион \"Васил Левски\" по западното пътно платно на бул. \"Евлоги и Христо Георгиеви\", по източното пътно платно на ул. \"Проф. Фритьоф Нансен\", обратен завой при бул. \"Васил Левски\", по западното пътно платно на ул. \"Проф. Фритьоф Нансен\", надясно по бул. \"България\", по източното пътно платно на бул. \"Пенчо Славейков\", обратен завой по тротоара на бул. \"Витоша\", по западното пътно платно на бул. \"Пенчо Славейков\", по бул. \"България\", надясно по бул.\"Черни връх\", обратен завой при ул. \"Св. Наум\", по бул. \"Черни връх\", надясно по бул.\"Евлоги и Христо Георгиеви\", бул.\"Драган Цанков\", Борисова градина, изход от Борисова градина при Национален стадион \"Васил Левски\", по бул. \"Евлоги и Христо Георгиеви\" до Орлов мост, преминава по пешеходната зона, по северозападното пътно платно на бул.\"Евлоги и Христо Георгиеви\" до национален стадион \"Васил Левски\", където е финала.\n                    \n                    \n                \r\n                \r\n                \r\n                \r\nЗабранява се престоят и паркирането на пътни превозни средства, както следва:\r\n- от 08.00 часа на 5 септември 2019 г. до 07.00 часа на 6 септември 2019 г. на моста пред Националния стадион \"Васил Левски\".\r\n- от 07.00 часа на 6 септември 2018 г. до приключване на мероприятието на моста пред Националния стадион \"Васил Левски\".\r\nОт 07.30 до 13.30 часа на 6 септември 2019 г. се забранява влизането на пътни превозни средства в двете посоки по:\r\n- Ул. \"Ген. Гурко\" между бул. \"Евлоги и Христо Георгиеви\" и бул. \"Васил Левски\".\r\n- Ул. \"Любен Каравелов\" между ул. \"Ген. Паренсов\" и ул. \"Ген. Гурко\".\r\n- Бул. \"Евлоги и Христо Георгиеви\" между бул. \"Цар Освободител\" и ул. \"Проф. Фр. Нансен\".\r\n- Бул. \"Драган Цанков\" между ул. \"Митрополит Кирил Видински и бул. \" Евлоги и Христо Георгиеви\".\r\n- Южното пътно платно на бул. \"България\" между бул. \" Черни връх\" и бул. \"Акад. Ив. Гешов\".\r\n- Бул. \"Черни връх\" и ул. \"Проф. Фр. Нансен\" между бул. \"Свети Наум\" и бул. \"Васил Левски\".\r\n- Бул. \"Пенчо Славейков\" между бул. \"България\" и бул. \"Витоша\".\r\n- Тунела на НДК - в участъка водещ към бул. \"Черни връх\" и бул. \"България\"\r\nОт 04.30 до 14.00 часа на 6 септември 2019 г. частично се променят маршрутите на масовия градски транспорт, както следва:\r\n- Автобусна линия № 9 (в посока пл. \"Орлов мост\"): от бул. \"Евлоги и Христо Георгиеви\" надясно по бул. \"Цар Освободител\", надясно по бул. \"Васил Левски\", надясно по ул. \"Шипка\" и по маршрута си.\r\nАвтобусите ще спират на временна спирка на бул. \"Евлоги и Христо Георгиеви\" на 50 метра преди бул.\"Цар Освободител\" в посока пл.\"Орлов мост“.\r\nАвтобусна линия № 72 (в посока ж.к. \"Западен парк\"): от бул. \"Евлоги и Христо Георгиеви\" надясно по бул. \"Цар Освободител\", по бул. \"Васил Левски\", бул. \"Патриарх Евтимий“ (връщане по бул. \"Ген. Скобелев\" и транспортен тунел НДК), по бул. \"Прага\", ул. \"Св. Георги Софийски\" и по маршрута си;\r\nАвтобусите да спират на временна спирка на бул. \"Евлоги и Христо Георгиеви\" на 50 метра преди бул. \"Цар Освободител\" в посока ж.к. \"Западен парк\" и на всички съществуващи тролейбусни и автобусни спирки в променения участък на маршрута.\r\nАвтобусна линия № 75 – маршрутът се скъсява от автостанция \"Гео Милев“ до Военна академия (обратен завой при ул. \"Шипка“). Автобусите ще спират на временно изместената спирка с код 0440 “Военна академия\" на бул. \"Евлоги и Христо Георгиеви\" след ул. \"Шипка“ в посока към автостанция \"Гео Милев\".\r\nАвтобусна линия № 76 (в посока ж.к. \"Гоце Делчев\"): от бул. \"Цариградско шосе\" по бул. \"Цар Освободител\", по бул. \"Васил Левски\", бул. \"Патриарх Евтимий“ (връщане по бул. \"Ген. Скобелев\" и транспортен тунел НДК), по бул. \"Прага\", ул. \"Св. Георги Софийски\", по бул. \"Акад. Ив. Е. Гешов\", бул. \"П. Ю. Тодоров\" и по маршрута си, двупосочно. Автобусите ще спират на всички съществуващи автобусни и тролейбусни спирки в променения участък на маршрута и на спирка с код 1288 \"Пл. Орлов мост“ на бул. \"Цариградско шосе“ преди бул. \"Евлоги и Христо Георгиеви\" в посока ж.к. \"Гоце Делчев\", за автобусни линии №№ 280, 306 и тролейбусни линии №№ 4, 5, 8 ,11.\r\nАвтобусни линии №№ 84, 184 и 505 (в посока ул. \"Ген. Гурко“): от бул. \"Цариградско шосе\" надясно по бул. \"Евлоги и Христо Георгиеви\", обратен завой при ул. \"Шипка\" (Военна академия), бул. \"Евлоги и Христо Георгиеви\", наляво по бул. \"Цариградско шосе\" и по маршрутите си.\r\nАвтобусите ще спират на спирка с код 1288 \"Пл. Орлов мост“ на бул. \"Цариградско шосе“ преди бул. \"Евлоги и Христо Георгиеви\" в посока СУ \"Св. Климент Охридски“ (за автобусни линии №№ 280, 306 и тролейбусни линии №№ 4, 5, 8, 11), и на спирка с код 0442 \"Военна академия\" на бул. \"Евлоги и Христо Георгиеви\" след ул. \"Шипка“ в посока пл.\"Орлов мост“.\r\nАвтобусна линия № 94 (в посока СУ \"Св. Климент Охридски“): от бул. “Свети Наум\" наляво по бул. “Черни връх\", по бул. “Джеймс Баучър\", по ул. “Стоян Михайловски\" и по маршрута до Студентски град. Автобусите ще спират на съществуващите трамвайни спирки по бул. “Джеймс Баучер\" и на временната спирка на бул. \"Черни връх“ на 60.00 метра след левия завой от бул. \"Св. Наум“.\r\nАвтобусна линия № 204 (в посока ж.к. \"Гоце Делчев\"): от бул. \"Цариградско шосе\" по бул. \"Цар Освободител\", по бул. \"Васил Левски\", бул. \"Патриарх Евтимий“ (връщане по бул. \"Ген. Скобелев\" и транспортен тунел НДК), наляво бул. \"Прага\", ул. \"Св. Георги Софийски\", по бул. \"Акад. Ив.Е. Гешов\", по бул. \"България\" и по маршрута си, двупосочно. Автобусите ще спират на всички съществуващи автобусни и тролейбусни спирки в променения участък на маршрута и на спирка с код 1288 \"Пл. Орлов мост“ на бул. \"Цариградско шосе“ преди бул. \"Евлоги и Христо Георгиеви\" в посока в посока ж.к. \"Гоце Делчев\" (за автобусни линии №№ 280, 306 и тролейбусни линии №№ 4, 5, 8, 11).\r\nАвтобусна линия № 604: в посока институт \"Пирогов\": от бул. \"Цариградско шосе\" по бул. \"Цар Освободител\", по бул. \"Васил Левски\", бул. \"Патриарх Евтимий“, по бул. \"Прага\", ул. \"Св. Георги Софийски\", по бул. \"Акад. Ив. Е. Гешов\" и по маршрута си; - в посока гара \"Искър\": от бул. \"Пенчо Славейков\" наляво по бул. \"Прага\", по бул. \"Ген. Скобелев\", бул. \"Васил Левски\", по бул. \"Цар Освободител\", бул. \"Цариградско шосе\" и по маршрута си. Автобусите ще спират на всички съществуващи тролейбусни и автобусни спирки в променения участък на маршрута и на спирка с код 1288 \"Пл. Орлов мост“ на бул. \"Цариградско шосе“ преди бул. \"Евлоги и Христо Георгиеви\" в посока институт \"Пирогов\" (за автобусни линии №№ 280, 306 и тролейбусни линии №№ 4, 5, 8, 11).\r\nТролейбусна линия № 7 се скъсява от ж.к. \"Люлин“ до пл. \"Сточна гара\".", "date": "2019.08.30", "title": "Щафетен маратон блокира центъра на София на 6 септември"}
{"url": "https://www.dnes.bg/index/2019/08/30/oshte-dvama-papi-tozi-pyt-istinski.421391", "text": "След като преди ден Пауло Сорентино ни зарадва с поглед към \"Новият папа\", където Джъд Лоу и Джон Малкович ще играят изпадналия в кома папа Пий XIII, който магически се събужда и новоизбраният Джовани Пауло III, Netflix също се включи в папската тематика. Ала този път разчитайки на истински събития.\r\nПрез декември стрийминг платформата ще пусне в каталога си \"Двамата папи\" - филм, който разказва за един от най-преломните моменти за Ватикана.\r\nБрилятният Антъни Хопкинс ще влезе в кожата на по-консервативният папа Бенедикт XVI, а Джонатан Прайс ще се превъплати в папа Франциск. Макар още десетки актьори да са споменати в състава на продукцията, още от първите кадри става ясно, че филмът ще се върти около двамата мъже и разговорите между тях, които сблъскват два съвсем различни свята.\r\r\n                \r\n                \r\n                Двамата папи са символът на напрежението между по-консервативната религия и по-модерният подход към вярващите.\r\nПодобно на \"Ирландецът\", \"Двамата папи\" първо ще бъде представен в избрани кина през ноември, преди да бъде достъпен за всички в платформата на Netflix.\r\n \r\n", "date": "2019.08.30", "title": "Още двама папи – този път истински "}
{"url": "https://www.dnes.bg/za-da-se-razbirame/2019/08/30/silnata-jena-predpochita-samotata-pred-nepodhodiashtiia-myj.421202", "text": "Над необвързаните жени тегне стигма. Все още обществото гледа на тях не особено добре. Необвързаните зрели жени са смятани за нещастни, за неуспешни, хората ги съжаляват. Именно за да не бъдат съжалявани, много жени избират да останат в токсичните си връзки, само за да не са сами и да не бъдат критикувани от другите.\r\nНо има и жени, силни жени, които не се страхуват да са сами, за да отделят достатъчно внимание за себе си, за развитието си като личност. Те знаят какво искат и не правят компромиси в това. Нямат време за губене в несериозни и токсични връзки. Готови са на всичко, когато става въпрос за тях.\r\nКакви са силните жени, които не се страхуват от необвързаността и от това да се справят сами с предизвикателствата на живота?\r\n                    \n                    \n                \r\n                \r\n                \r\n                \r\nЕдна алфа жена не би могла да се задоволи с това да бъде нечия опция, резервен вариант или утешителна награда. Силната жена предпочита да е напълно сама, отколкото да е с мъж, който не я заслужава. За да бъде с някого, тя трябва да е приоритет за него, а не просто вариант.\r\n\r\nЕдна можеща, знаеща и уверена във възможностите си жена не би се оставила да бъде потискана и направлявана от мъж, който не я заслужава и който се чувства засенчен от нея. Тя се стреми да се развива непрекъснато и да разгръща потенциала си.\r\n", "date": "2019.08.30", "title": "Силната жена предпочита самотата пред неподходящия мъж "}
{"url": "https://www.dnes.bg/science/2019/08/30/szo-syzdava-registyr-za-sledeneto-na-gmo-horata.421361", "text": "Световната здравна организация (СЗО) оповести, че създава регистър, за да следи изследванията върху модификациите на човешкия геном, предаде Франс прес.\n\n\r\n\n\r\nВестта идва след втората среща на Експертния консултативен комитет на СЗО за наблюдаване на модификациите на човешкия геном, пише БТА. \n\r\nПрез декември м.г. СЗО съобщи за сформирането на въпросната група от 18 експерти, след като китайски учен обяви, че са се родили генномодифицирани близначки. В свое комюнике СЗО пояснява, че експертният комитет призовава учените да включат резултатите от експериментите си в този световен регистър.\n                    \n                    \n                \r\n                \r\n                \r\n                \r\nНа втората среща на комитета генералният директор на СЗО Тедрос Аданом Гебрейесус отбеляза, че от предишната среща на 18 и 19 март някои учени са изразили желание да модифицират геномите на ембриони.\n\r\n\"Това показва до каква степен работата ни е важна и спешна - каза той. - Новите технологии за модифициране на генома са много обещаващи за засегнатите от болести, които смятахме за нелечими. Но използването на тези технологии е свързано с безпрецедентни предизвикателства от етично, социално и техническо естество.", "date": "2019.08.30", "title": "СЗО създава регистър за следенето на ГМО хората "}
{"url": "https://www.dnes.bg/balkani/2019/08/30/gyrciia-nastoiava-strogo-spazvane-na-prespanskoto-sporazumenie.421339", "text": "Гръцкият министър на външните работи Никос Дендиас се срещна в Хелзинки с министъра на външните работи на Северна Македония Никола Димитров, предаде ТАСС.\n\r\nВ рамките на неофициалната среща на външните министри от ЕС вчера Дендиас разговаря също и с българския външен министър Екатерина Захариева, с германския министър на външните работи Хайко Маас и с външния министър на Кипър Никос Христодулидис, пише БТА.\n\nИмахме първа среща с Димитров, по време на която обсъдихме аспектите от реализацията на Преспанското споразумение. Много ясно обясних на Димитров, че Гърция ще настоява за строго спазване на това споразумение, отбеляза Дендиас.\n                    \n                    \n                \r\n                \r\n                \r\n                \r\nМинистърът посочи, че двамата с Хайко Маас са изразили взаимна готовност за по-нататъшно укрепване на двустранните отношения и че е приел поканата му за посещение в Берлин.\n\r\nСъщо така вчера имах възможността да информирам колегите си за провокативните действия на Турция и за проблемите, които създава в Егейско море, както и за агресивността й, насочена против суверенитета и суверенните права на Република Кипър, каза в заключение гръцкият министър на външните работи.\r\n ", "date": "2019.08.30", "title": "Гърция настоява: Строго спазване на Преспанското споразумение"}
{"url": "https://www.dnes.bg/science/2019/08/30/mini-mozyci-syzdadeni-in-vitro-ojiviaha.421384", "text": "Учени за пръв път откриха електрична дейност, напомняща човешката, в мини мозъци, създадени ин витро въз основа на стволови клетки, предаде Франс прес. Това дава нови възможности за изследване на невродегенеративните болести.\n\n\r\nУчените смятат, че мини мозъците нямат съзнание, защото напомнят мозъците на преждевременно родени бебета. Специалистите обаче не могат да го докажат, а това повдига нови въпроси от етично естество, пише БТА. \n\r\nОт десетина години учени използват възрастни стволови клетки, за да създадат органели - клетъчни структури, които служат като модел на изследвания орган. Досега обаче церебралните органели не притежаваха активна невронна мрежа.\n                    \n                    \n                \r\n                \r\n                \r\n                \r\n\"Ако преди 5 години ме бяха попитали дали смятам, че е възможно церебрална органела да притежава усъвършенствана невронна мрежа, която е способна да генерира осцилации, щях да отговоря \"не\" - каза биологът Алисън Муотри от Калифорнийския университет в Сан Диего.\n\r\nПробивът станал отчасти възможен заради подобрения в отглеждането на култури от стволови клетки. Освен това било осигурено повече време за развитие на невроните, както в мозъците на фетуси в утробата.\n\r\n\"Първите етапи от неврологичното ни развитие са вписани в генома ни\", поясни ученият. Първите мозъчни вълни в органелите били открити след два месеца. Сигналите били редки и с една и съща честота. Постепенно обаче били генерирани вълни с различни честоти в по-редовен интервал. Учените констатирали, че е налице сходство между развитието на органелите и на 39 преждевременно родени бебета.\n\r\nРезултатите от изследването са публикувани в Cell Press.", "date": "2019.08.30", "title": "Мини мозъци, създадени ин витро, оживяха! "}
{"url": "https://www.dnes.bg/mish-mash/2019/08/30/na-102-g-no-v-baseina-nai-vyzrastniiat-uchitel-po-pluvane.421387", "text": "\r\nЛео Кухвалек е сигурно най-възрастният учител по плуване. В басейна в берлинския квартал Лихтерфелд той забравя, че тази година е отбелязъл 102 г. от раждането си. \n\r\n\"Радвам се на живота си. Това се дължи със сигурност на спорта\", отбелязва плувецът пред . \n                    \n                    \n                \r\n                \r\n                \r\n                \r\nСъс сигурност и децата допринасят за дълголетието му.\n\r\nПреди 40 г. той се пенсионира след цял живот стаж като шлосер и му се иска да прекарва свободното си време по-смислено. Така решава да изкара курс за учители по плуване. \n\r\nОт тогава до днес той преподава плуване на децата - на доброволни начала. За тези 40 г. е обучил близо 1000 деца, а те се радват, че учителят им е на един век. \n\r\n\"Той помага на всички и е много търпелив\", единодушни са децата.\r\n   ", "date": "2019.08.30", "title": "На 102 г., но в басейна: Най-възрастният учител по плуване"}
{"url": "https://www.dnes.bg/index/2019/08/30/nasilie-smyrt-novata-narkovoina-v-meksiko-e-oshte-po-zloveshta.421402", "text": "Нарковойната в Мексико изглежда се завръща и този път може да е по-лоша, отколкото в кървавите години на правителствената офанзива срещу наркокартелите през 2006-2012 г.\r\nТогава най-тежкото насилие беше ограничено в няколко големи града. Сега то е разпространено из цялата страна. По-рано не беше необичайно бандите да убиват възрастните, но да оставят децата невредими. Сега убиването на деца заедно с техните родители става все по-често.\r\nВероятно най-смущаващата промяна е, че кървавото насилие на картелите предизвика възмущение сред мексиканците и привлече международното внимание към нарковойната, при която бяха извършени 27 000 убийства, когато беше върховото й ниво през 2011 г. Днес, въпреки че броят на убийствата в Мексико значително се покачи до почти 35 000 миналата година, кръвопролитието, изглежда, не привлича толкова голямо внимание и не буди такова възмущение.\r\r\n                \r\n                \r\n                То просто кара много мексиканци да се чудят накъде да поемат. Това беше очевидно тази седмица в нефтенопромишления град Коацакоалкос в разположения по крайбрежието на Мексиканския залив щат Веракрус, където жителите казват, че бандите се борят за територия и изнудват собствениците на фирми със заплахи за насилие.\r\nВъв вторник вечерта предполагаеми членове на картела Халиско се появиха в нощния клуб \"Кабайо Бланко\", препречиха изходите му и подпалиха огън, при който загинаха 28 човека, затворени вътре, очевидно защото собственикът или е отказал да плати при изнудване, или е продавал наркотици от друга банда.\r\nВанеса Галиндо Блас загубила при пожара мъжа, с когото живеела - Ерик Ернандес Енрикес. И двамата били местни хора от Коацакоалкос, но обсъждали да се преместят другаде. \"Говорихме да си тръгнем оттук и да отидем на някое по-безопасно място, така че нашите деца да могат да имат по-добро бъдеще\", каза вчера Галиндо Блас, протягайки ръце над голия метален ковчег на Ерик. Върху него беше поставена снимка, показваща го облечен с тениска с надпис \"Аз обичам Коацакоалкос\".\r\nТе обаче така и не постигнали съгласие къде да се преместят, до известна степен, защото сега насилието е проблем в голяма част от Мексико, така че никое място не е наистина безопасно.\r\nОт 2006 до 2012 г. много от убийствата в нарковойната се извършваха в редица градове в Северно Мексико - Сиудад Хуарес, Тихуана, Кулиакан, Рейноса и Нуево Ларедо. \"Сега тя е по-разпръсната, а това също така я прави по-трудна за контролиране\", каза анализаторът по сигурността в Мексико Алехандро Опе.\r\nНо като се изброят всички прилики - смъртоносни палежи, тела, натрупани на купчини или провесени от надлези, кланета на празненства, публикувани в социалните медии видеозаписи с обезглавявания, сравненията между сега и тогава са съвсем ясни. \"Това е като повтарящо се дежавю\", каза Опе.\r\nДруга тревожна тенденция е, че малки деца са застрелвани от убийци, взели на прицел възрастни. Картелите Синалоа и Хуарес някога се гордееха със своите целенасочени убийства, при които набелязаните мишени бяха надупчвани с куршуми, а членовете на семейството оставаха недокоснати.\r\nСега много често са убивани деца. През юни беше убито малко момче заедно с баща му в щата Сонора. През юли 10-годишно дете беше убито при обир в щата Пуебла. През август въоръжени мъже нахлуха в дом в Сиудад Хуарес и изстреляха 123 куршума, с които бяха убити три момичета на възраст 14, 13 и 4 години заедно с пълнолетен мъж, който очевидно е бил истинската мишена.\r\nПреди две години Коацакоалкос влезе в новините в Мексико, след като мъж, неговата съпруга и три малки деца бяха застреляни от наркокартел. За разлика от това, застрелването на трите момичета в Сиудад Хуарес не привлече такова внимание. \"Изглежда сякаш свикваме с това - хора да убиват деца. Не искам да свиквам с това\", каза активистката в Коацакоалкос Ленит Енрикес Ороско.\r\nНейният брат Хонит Енрикес Ороско е в неизвестност, откакто бил отвлечен на 25 септември 2015 г. Оттогава няма следа от него, въпреки че нейната организация \"Издирващ колектив на майките\" търси следи в тайни гробища във Веракрус.\r\nОпе отбелязва, че Мексико има печална репутация в разследването и съдебното преследване на убийствата - над 90 процента от престъпленията остават ненаказани.\r\n\"Рискът, свързан с това да убиеш един човек или да убиеш цялото му семейство, е еднакъв\", каза анализаторът. По тази логика затриването на цяло семейство \"има своите предимства. То е по-плашещо, по-лесно за извършване и улеснява бягството\". Безмилостното насилие сковава много хора.\r\nПрез 2010 г. въоръжени мъже нахлуха на празненство на гимназисти в квартала \"Виляс де Салваркар\" в Сиудад Хуарес и убиха 15 души при случай, при който, изглежда, ставаше дума за объркана самоличност. Кървавата баня предизвика големи гневни улични протести и посещение на президента Фелипе Калдерон, който изказа съболезнования и поднесе извинения.\r\nТази година през април въоръжени мъже нахлуха на празненство в Минатитлан, близо до Коацакоалкос, и убиха 14 души. Няколко дни по-късно десетки хора участваха в плахо мирно шествие.\r\n\"Това е политика, както обикновено, нищо не се е случило. То би трябвало да предизвика общо възмущение\" срещу картелите и правителствените лидери по равно, каза Опе.\r\nТой отдава мълчаливата реакция на високия рейтинг на одобрение на новия президент Андрес Мануел Лопес Обрадор, надхвърлящ 70 процента според някои проучвания девет месеца след началото на неговото управление. Такъв рейтинг \"обикновено сплашва изразяването на възмущение\", каза Опе.\r\nМного мексиканци също така са склонни да бъдат благоразположени към Лопес Обрадор, а дори президентът признава, че съпроводената с насилие престъпност е най-сериозното предизвикателство за него. Лопес Обрадор настоява, че политиката му на изчакване, насочена към намаляване на младежката безработица, в крайна сметка ще премахне коренните причини за проблема по-добре, отколкото обявяване на нова фронтална офанзива срещу наркокартелите.\r\nКарлос Анхел Ортис е един от тези, които не критикуват Лопес Обрадор.\r\n\"Това е както казва президентът - \"само хората могат да спасят хората\", заяви Ортис, който планираше погребението на своята племенница Сочил Иринео Гомес - танцьорка в нощния клуб, умряла от вдишване на дим и оставила син и дъщеря на 7 и 3 години.\r\n\"Трябва да внимаваме един за друг и повече да съобщаваме за престъпленията\", каза Ортис.\r\nБедните хора осигуряват базата, подкрепяща Лопес Обрадор, а именно тази група страда най-много от престъпността. Иринео Лопес е била единствената опора не само на своите деца, но и на възрастните си родители. Ерик Ернандес Енрикес не е оставил почти нищо на своето семейство, освен скромна тристайна къща от бетонни блокове.\r\n\"В Коацакоалкос има много празни къщи, много хора са напуснали\", каза гражданската активистка Мария Фабиола Давила. \"Тези, които могат да си го позволят, се местят в друга страна.\" /БТА/\n\r\n ", "date": "2019.08.30", "title": "Насилие, смърт... Новата нарковойна в Мексико е още по-зловеща"}
{"url": "https://www.dnes.bg/stranata/2019/08/30/kradec-zadigna-2-400-leva-ot-bus-shofioryt-raztovarval-stoka.421320", "text": "Крадец е, информират от полицията във Велико Търново.\r\nКражбата е извършена на 29 август следобед, докато  в Павликени.\r\nВ районното управляение е образувано досъдебно производство. Работата по изясняване на случая продължава.", "date": "2019.08.30", "title": "Крадец задигна 2 400 лева от бус, шофьорът разтоварвал стока"}
{"url": "https://www.dnes.bg/football/2019/08/30/peto-ravenstvo-za-cherno-more-zavyrshi-1-1-s-dunav.421421", "text": "Илиян Илиев-младши вкара първия си гол в професионалния футбол, но той не помогна на Черно море да стигне до победата у дома над Дунав. Мачът завърши 1:1, след като Ахмед Ахмедов бе дал аванс на русенци в края на първото полувреме, а синът на треньора на “моряците” изравни в началото на втората част.\n\r\nВарненци остават на 6-та позиция в класирането с 11 точки след 8 мача, като записа петото си равенство в Първенството. Дунав е 12-ти с 8, след като постигна второ поредно 1:1 след онова с ЦСКА в Русе преди седмица. \n\r\nОчаквано Черно море започна по-активно срещата и в 15-та минута Мартин Минчев проби по крилото, но центрирането му не бе засечено със сантиметри от Илиев младши. Последва страхотен удар на Дани Кики от фаул, който мина на сантиметри от целта, а след половин час игра и гостите имаха първата си възможност.  Мартин Ковачев засече центриране отдясно, но Мирослав Енчев успя да блокира удара му.\n                    \n                    \n                \r\n                \r\n                \r\n                \r\nТака се стигна до втората минута на даденото продължение, когато Ахмед Ахмедов вкара за Дунав. Голмайсторът на тима се възползва от една отбита топка след удар на Ивайло Лазаров и успя да я чукне във вратата зад Иван Дюлгеров за 1:0. \n\r\nВторото полувреме започна по мечтан начин за варненци, които изравниха само след две минути играч. Илиян Илиев-младши засече с кинжален удар с левачката една избита от границата на наказателното поле и остави без шансове Макенджиев - 1:1. Малко след това Васил Панайотов стреля с глава, но покрай вратата. \n\r\nГостите се отбраняваха дружно и опитваха с контраатаки да стигнат до втори гол. При една от тях Ахмедов не успя да нанесе удар, а в 76-та минута Иван Селеменев стреля покрай вратата. \n\r\nДо края Черно море натискаше, но така и не успя да вкара втори гол. В края на мача в игра за варненци се завърна Даниел Димов, който пое капитанската лента от Васил Панайотов. \n\r\nВ следващия кръг Черно море гостува на Левски, докато Дунав приема у дома Славия. \r\n\r\n ", "date": "2019.08.30", "title": "Пето равенство за Черно море. Завърши 1:1 с Дунав "}
{"url": "https://www.dnes.bg/science/2019/08/30/ucheni-otkriha-mikrobi-na-dylbochina-2-4-km-v-kanadska-mina.421330", "text": "Учени откриха живи микроби на дълбочина 2,4 км в канадска мина - поредното доказателство, че микроорганизмите могат да живеят във всякаква среда, съобщи Сайънс алърт.\n\r\n\n\r\nНаличието на сулфати в древната подпочвена вода в мината Кид крийк вероятно поддържа микробите живи. Те разчитат на тях, а не на кислорода, за да дишат, обясниха геолозите от университета в Торонто, предава БТА.\n\r\nСамата пещерна вода е една от най-старите известни басейни на Земята. Тя е изолирана от повърхността на планетата от милиони години. До неотдавна се смяташе, че е невъзможно в такава среда да има живот заради липсата на жизненоважните химикали.\n                    \n                    \n                \r\n                \r\n                \r\n                \r\nУчените са потърсили признаци за метаболизъм във взетите проби вода. Те са добавили източници на храна и са открили, че тя се преработва. Специалистите не са установили какви точно са микробите, а че има такива, по-специфично сулфат-редуциращи микроорганизми.\n\r\nМакар и бактериите, живеещи на такава дълбочина, да не са особено важни за ежедневието ни, те обогатяват разбирането ни за живота и как той може да оцелее и в най-сурова среда.\r\n ", "date": "2019.08.30", "title": "Учени откриха микроби на дълбочина 2,4 км в канадска мина "}
{"url": "https://www.dnes.bg/notifikacii/2019/08/30/zadarjan-za-ubiistvo-v-berlin-ruski-agent.421418", "text": "Заподозреният, който беше задържан за убийството миналата седмица на грузински гражданин в Берлин, е имал паспорт, чийто номер го свързва с руските служби за сигурност, съобщи днес германското списание \"Шпигел\", цитирано от Ройтерс.\r\n\"Шпигел\" посочва, че разследване, направено съвместно с разследващите мрежи \"Белингкет\" и \"Инсайдър\", е показало, че името на предполагаемия убиец не може да бъде намерено никъде в руския национален паспортен регистър.\r\nСписанието добавя, че номерът на паспорта му е свързан със звено на министерството на вътрешните работи, което в миналото е издавало документи за самоличност на агенти на службата за военно разузнаване ГРУ.\r\r\n                \r\n                \r\n                Германското министерство на вътрешните работи засега не е открито за коментар.\r\nГерманските власти не са съобщавали детайли за заподозрения, освен че е руски гражданин, а според \"Шпигел\" той е пътувал под името Вадим Андреевич Соколов. Миналата седмица говорител на прокуратурата заяви, че тя проучва дали е имало политически мотив за убийството.\r\n\"Шпигел\" допълва, че рецепционистката в парижкия хотел, който бил посочен като адрес на заподозрения в заявлението за визата му, е казала, че никога не го е виждала.\r\nМиналия петък Зелимхан Хангошвили, който в миналото е воювал на страната на чеченските сепаратисти срещу Москва, беше застрелян, докато минавал през парк в центъра на Берлин напът за джамията.\r\nАко днешната информация се потвърди, това ще създаде нови проблеми в отношенията между ЕС и Москва, които са в конфликт още отпреди това заради случая \"Скрипал\", отбелязва Ройтерс.", "date": "2019.08.30", "title": "Задаржан за убийство в Берлин – руски агент? "}
{"url": "https://www.dnes.bg/mish-mash/2019/08/30/poveche-pari-jivot-prichinite-da-sprete-cigarite.421397", "text": "Тютюнопушенето оказва отрицателно влияние не само на онези, които използват цигарите, но хората около тях. За съжаление някои го осъзнават твърде късно. \r\nТрудно е да накарате свой близък или приятел да спре цигарите, особено ако е пушач от години. Той трябва да има доста силна мотивация и воля, но това не е гаранция, че след време няма да пропуши пак. Понякога е нужна една стресова ситуация, която да отключи отново желанието за никотин. \r\n \r\nОтказването от цигарите не е лесно, но онези, които са успели да го направят, признават, че се чувстват по-добре и дори се опитват да споделят опита си с други. \r\n \r\n\r\n \r\n1. Ще живеете по-дълго\r\n \r\nСпоред редица изследвания, хората, които са били пушачи, но са се отказали от никотина, живеят по-дълго в сравнение с тези, които продължават да пушат. Доказано е, че ако спрете цигарите на 30, животът ви може да се удължи с до 10 години, зависи какви други вредни навици имате. При пушачите определено има риск от появата на някои заболявания. \r\n \r\n2. По-здрави кожа, коса, нокти и зъби\r\n \r\nВинаги може да познаете един пушач. Кожата му е суха, сивееща и отпусната, забелязват се торбички по очите, а зъбите му жълтеят от никотина. Пушачите са по-склонни да развият проблеми с венците в сравнение с непушачите. Косата също страда от употребата на цигари. След като ги спрете, тяхното състояние ще се подобри с изчистването на организма. \r\n \r\n", "date": "2019.08.30", "title": "Повече пари, живот... Причините да спрете цигарите"}
{"url": "https://www.dnes.bg/notifikacii/2019/08/30/vegan-dietite-bez-dostatychno-holin-vredno-e-za-mozyka.421360", "text": "Все по-голямата популярност на растителните и веган диетите крие доста голям риск от намален прием на вещества, жизненоважни за здравето на мозъка, твърди експерт по хранене. \n\r\nОтдалечаването от диети, богати на животински продукти може да има \"непланирани последици\" от недостатъчен прием на холин. Холинът се включва в групата на В-комплекс витамините. За това алармират експерти от Великобритания в публикация в медицинския журнал BMJ \"Може ли да се изправим пред потенциална криза с холин?\", пише Independent. \n\r\nХолинът е важен за мозъчното здраве, особено по време на развитие на плода в ранна бременност. Веществото има и важна роля при правилното функциониране на черния дроб. \r\n                \r\n                \r\n                \r\nОсновният източник на холин е от месото - телешко, яйца, млечни продукти, риба и пилешко. По-малки количества могат да бъдат открити в ядки, бобови храни и броколите. \n\r\nД-р Ема Дербършир, консултат по хранене и биомедични науки, настоява, че холинът е пренебрегван от властите в здравните статистики. \n\r\nСпоред нея трябват повече политики за образоване на здравни специалисти и самите консуматори.", "date": "2019.08.30", "title": "Веган диетите без достатъчно холин: Вредно е за мозъка!"}
{"url": "https://www.dnes.bg/rock/2019/08/30/bydi-live-s-dnes-bg-evanescence.421386", "text": "Двукратните носители на наградата \"Грами\" - Evanescence, идват у нас отново след две години. Но този път за първия си самостоятелен концерт. В София най-големите фенове на групата ще могат да чуят на живо най-големите им хитове на 11 септември, а мястото е зала \"Арена Армеец\". \n\r\nОрганизаторите от Key Events и Dnes.bg дават възможност на двама от вас да спечелят билет за концерта на 11 септември.\n\r\nУсловията на играта\n\r\nДо 23:59 часа на 3 септември, вторник, трябва да ни изпратите верен отговор на въпроса, който сме ви задали по-долу в анкетата.\n\r\nПобедителите ще бъдат избрани на лотариен принцип, след което ще се свържем за подробностите за получаването на билетите.\n                    \n                    \n                \r\n                \r\n                \r\n                \r\n\r\nАко не успеем да влезем в контакт със спечелилия в рамките на деня на  тегленето, нито по мейл, нито по телефон, ще изтеглим друг участник на  негово място. Служители на Инвестор.БГ и техни роднини нямат право да  участват в играта. Dnes.bg си запазва да прави промени в играта.\r\n", "date": "2019.08.30", "title": "Бъди LIVE с Dnes.bg – Evanescence"}
{"url": "https://www.dnes.bg/obshtestvo/2019/08/30/uikendyt-slynchev-no-malko-po-hladen.421372", "text": "Уикендът ще бъде слънчев, по не толкова горещ, колкото последните дни, показва прогнозата за времето на НИМХ.\n\r\nПрез нощта ще бъде предимно ясно и почти тихо. В събота отново ще е слънчево. След обяд, главно над планинските райони, ще има временни увеличения на облачността, но ще е без валежи. \n\r\nЩе духа слаб до умерен вятър от изток-североизток. Дневните температури слабо ще се понижат и максималните ще са предимно между 28 и 33 градуса.\n\r\nНад планините ще бъде предимно слънчево, след обяд с временни увеличения на облачността, но ще е без валежи. Ще духа умерен до силен вятър от изток-североизток. Максималната температура на височина 1200 метра ще е около около 21 градуса, на 2000 метра - около 14 градуса.\n                    \n                    \n                \r\n                \r\n                \r\n                \r\nПо Черноморието ще бъде предимно слънчево и топло. Ще духа умерен вятър от изток-североизток. Максималните температури ще са 26-27 градуса, колкото е и температурата на морската вода. Вълнението на морето ще е 1 - 2 бала.\n\r\nВ неделя времето ще остане без съществена промяна, но се очаква да бъде с 1-2 градуса по-топло.", "date": "2019.08.30", "title": "Уикендът слънчев, но малко по-хладен"}
{"url": "https://www.dnes.bg/index/2019/08/30/opasna-zona-kvartalyt-na-bylgarite-v-germanskiia-osnabriuk.421374", "text": "160-хилядният Оснабрюк е сред германските градове, в които през последните години пристигат сравнително много хора от България. В Оснабрюк те се заселват главно в един квартал. Как изглежда днес животът там?\n\r\nХиляди хора от България година след година се заселват в Германия. В случая става дума не толкова за добре образованите и квалифицирани българи, които лесно си намират работа и се интегрират в обществото, а за хора с по-ниско или никакво образование, които често пъти са представители на малцинствата. \n\r\nТе първоначално избираха големите германски градове, но напоследък стотици се насочват и към по-малки населени места, където сред местните власти, политиците и гражданите постепенно се избистря една и съща картина: новопристигналите често пъти са подмамени в Германия от безсъвестни гешефтари, които ги подслоняват срещу много пари в порутени сгради и въртят далавери с трудовите им договори и социалните помощи, пише . \r\n                \r\n                \r\n                \r\nНа самите хора трябва да помогнем, а на гешефтарите да отрежем бизнеса - такава е общата нагласа в много германски градове, които се натъкват на проблема. Един от тях е 160-хилядният Оснабрюк в провинция Долна Саксония.\r\n\n\r\n\"През последните две години беше постигнато много по отношение на интеграцията на новозаселили се хора от България\", твърди партията на Зелените в Оснабрюк. Според Зелените най-важното е тези хора да получат квалификация и работа, за да се измъкнат от бедността. В същото време полицията и Службата по реда дават решителен отпор на всички измамници и експлоататори, които се възползват от затрудненото положение на тези хора, подчертават Зелените.\n\n\nЗа какво точно става дума? И кои са тези хора от България в Оснабрюк? Няколко публикации в местните медии в детайли обясняват проблема.\n\r\nСлед като българите и румънците получиха право на свободно придвижване в ЕС, в града започнаха да пристигат хора от България. В момента социални помощи получават 32,5% от тях: 460 души в трудоспособна възраст и 252 деца. \n\r\nПрез миналата година това е струвало на общината 3,6 милиона евро - с 1 милион по-малко, отколкото през 2016. Тази година се очакват още по-ниски разходи - не повече от 2,6 милиона евро. Част от тези хора първоначално се хващат на почасова работа и след три месеца вече имат право на социални помощи, ако изгубят работното си място. Местните власти, бюрата по труда, полицията и митническите служби смятат, че в много случаи се злоупотребява: представят се фалшиви или нередовни трудови договори и договори за наем, за да се получат социални помощи.\n\r\nВ един доклад на полицейските служби, цитиран от вестник \"Хазепост\", се твърди, че българските граждани в Оснабрюк във висока степен са жертва на трудова експлоатация и лоши условия на труд. Често пъти те не познават правата си или не знаят как да ги защитят. А понеже обикновено почти не говорят немски, те стават лесна жертва на \"черни овци\" сред работодателите, които гледат да се облагодетелстват за тяхна сметка, пише в доклада.\n\r\nКатарина Пьотер от Социалната служба в Оснабрюк обяснява, че повечето българи в града принадлежат към турскоговорящото малцинство в своята страна. Много е трудно да се установи кои са посредниците, които ги довеждат в града и им осигуряват въпросните съмнителни договори.\n\r\nПьотер твърди обаче, че решителните действия на местните власти вече са внесли смут сред посредниците. Повечето новозаселили се са жертви именно на тези посредници и затова трябва да им се помогне, подчертава Пьотер и разказва за различни мерки, сред които и подпомагане на децата в подготовката им за училище. Политиците в Оснабрюк са единодушни: посредниците и трафикантите трябва да бъдат преследвани, а на експлоатираните хора от България трябва да се помага.\n\r\nТемата е особено гореща. След като един местен политик от ХДС заяви, че повечето българи в града не работят, а само получават социални помощи, Зелените го обвиниха в расизъм. В същото време в квартала \"Шинкел\", където живеят повечето новозаселили се, проблемите нарастват - дотам, че медиите започнаха да го наричат \"опасна зона\". Сандра Дорн от „Нойе Оснабрюкер Цайтунг\" посети тази \"зона\" и разговаря с хората. Ето накратко някои от нейните наблюдения:\n\r\n\n\r\n\"Проблеми с боклуците и с плъховете, ужасни условия на живот, групи мъже, които висят по улиците - така беше преди година. (…) А как изглеждат нещата днес? Оглеждаме се за боклуци и за празни бирени кенчета, но вместо това виждаме лехи с цветя. Там цъфтят рози и теменуги, оградени с малки плетчета от пръчки и канап. Съседката го е направила, казва един възрастен господин, германец от полски произход. (…) \"Тук малко или повече вече всичко е българско\", казва той. \n\r\nМъжът живее от 1999 година в тази кооперация. Навремето съседите му били португалци, турци и германци.\r\n\"Всички си намериха по-добри жилища\", добавя той. Сега тук живеели само българи. \"Но аз добре се разбирам с тях\". Мъжете по улицата с недоверие наблюдават нашата журналистическа интервенция. Но наоколо има и жени с малки деца. Пред един вход са изкарани стара кушетка и столове. Не, не били за изхвърляне, обясняват ни: \"Нашите сънародници имат обичая да поседнат навън и да изпият по бира\", просвещава ни Неждет Халилов - германски гражданин с български корени, който държи магазин за хранителни продукти и лавка.\n\r\nПо-нататък авторката на репортажа разговаря с двама мъже от България. Единият не знае немски, а другият ѝ обяснява, че е много доволен - работи като разносвач на вестници на пълно работно време. В България работа няма, обяснява мъжът.\n\r\n\"Трудно е\", казва Кристоф Твент. Той и жена му нямат нищо против българските им съседи, макар че понякога са доста изнервени: пушекът от скарите всекидневно и часове наред прониква в градината им. И още: българските магазинчета били отворени почти денонощно, включително и в неделя, а стълпотворението било голямо. Освен това на Кристоф Твент му се налагало всяка сутрин да излиза на улицата с големите щипци, за да събира боклуци. А хранителните отпадъци по улицата привличали плъховете.\n\r\n\n\r\nСемейство Твент се чувства безпомощно. Сузане разказва за сгради, които били \"отчайващо претъпкани\". \"Там живеят невероятно много деца\", добавя Твент. \"Но ние от сърце искаме тези хора да се чувстват добре\".  Двамата обясняват, че напоследък полицейското присъствие се е увеличило: \"от нула на малко\".\n\r\nВ края на репортажа Карстен Фридеричи от гражданското сдружение \"Шинкел\" твърди, че положението в квартала наистина се подобрява, но \"проблемната ситуация\" си остава. \"Не знаем дали нещо се е променило по отношение на онези структури, които примамват тук хората от България с големи обещания\", казва той. Според него в някои от сградите живеели жени, принуждавани да проституират. \"Службата по реда и полицията са длъжни да разкрият извършителите, а жертвите имат нужда от помощ\", заключава Фридеричи.\r\n   ", "date": "2019.08.30", "title": "Опасна зона: Кварталът на българите в германския Оснабрюк "}
{"url": "https://www.dnes.bg/index/2019/08/30/deniat-v-snimki-30-avgust.421392", "text": "\n", "date": "2019.08.30", "title": "Денят в снимки - 30 август"}
{"url": "https://www.dnes.bg/televizia/2019/08/30/iznenada-btv-smenia-slavi-s-komicite.421410", "text": "Актьорското шоу \"Комиците и приятели\" ще замени в ефира шоуто на Слави Трифонов, стана ясно от информация, изпратена от телевизията.\r\n\r\nКакто е известно \"Шоуто на Слави\" излъчи последното си предаване по bTV в края на юли, а шоуменът обяви влизането си в политиката. Освен това той ще води и предаване от средата на септември по друга родна телевизия, но засега повече подробности за намеренията му не са обявени. \nНа негово място от 9 септември, всеки понеделник, вторник и сряда, зрителите на bTV ще могат да гледат в Любо Нейков и компания от 22,30 часа. \r\n\r\nОт понеделник до сряда актьорите ще залагат на много нови образи и приятни изненади и темата за българщината в контекста на нашата съвременност, отчитат от телевизията.\r\n\r\nПо традиция на сцената на \"Комиците и приятели\" ще излязат и едни от най-популярните личности от българския обществен живот, за да споделят своят талант и чувство за хумор. \r\n ", "date": "2019.08.30", "title": "Изненада: bTV сменя Слави с \"Комиците\""}
{"url": "https://www.dnes.bg/stranata/2019/08/30/41-godishen-otkradna-2-tona-piper-v-pyrvomai.421371", "text": "Задържаха мъж за кражба на около 2000 кг пипер, съобщиха от полицията в Пловдив.\n\nНа 29 август в районното управление е постъпил сигнал от собственик на земеделски имот край Първомай, който е установил липса на около 2000 килограма от отглеждания от него пипер.\r\n\r\nНа място е извършен оглед, образувано е досъдебно производство. След разследване е установено, че автор на посегателството е мъж на 41 години. С полицейска заповед, той е задържан за едно денонощие.\r\n\r\nПродължава работата за изясняване на самоличността на евентуални негови съучастници.", "date": "2019.08.30", "title": "41-годишен открадна 2 тона пипер в Първомай "}
{"url": "https://www.dnes.bg/index/2019/08/30/horata-vs-izkustveniia-intelekt-spasenieto-e-da-stanem-kiborgi.421370", "text": "Илон Мъск посети Китай във вторник, но не да говори за своята компания Tesla или за новата си фирма в Народната република. Вместо това, в съвместна изява с основателя на Alibaba Джак Ма, той говори за изкуствения интелект (AI), като повтори предупрежденията си за рисковете за човешкото общество, които тази технология крие.\r\n\"Хората подценяват капацитета на изкуствения интелект\", каза Мъск по време на конференцията в Шанхай. „Те смятат, че ще си имаме работа с умни хора, но това ще бъде много повече. AI ще бъде много по-умен от най-умния човек“, поясни предприемачът.\r\nКак обаче човечеството може да се противопостави на това зловещо обстоятелство. Мъск има предложение: „Ако не можете да ги победите, тогава се присъединете към тях“. С други думи, ние, хората, трябва да станем киборги.\r\r\n                \r\n                \r\n                Сред многото компании, които Мъск е основал, от юли има една, наречена Neuralink. Компанията се надява да тества разработените от нея интерфейси между компютрите и човешкия мозък още през следващата година. Експертите описаха основната технология като впечатляваща, но смятат времевия график на Neuralink за „невероятен“.\r\nМъск е по-оптимистичен. „Вече сме киборги\", каза той в четвъртък. „Хората не осъзнават това. Но ние вече сме киборги, защото сме толкова интегрирани с нашите смартфони и компютри“.\r\nПо думите му смартфоните вече са нещо като разширение на хората. „Ако забравите телефона си, все едно ви липсва крайник\", каза Мъск. „Но комуникацията с нашите смартфони все още е много бавна, особено нашият принос\", добавя предприемачът.\r\nТя е много по-бавна от тази на AI. Следователно човечеството трябва да се задейства, призовава Мъск. „Ще бъдем много, много надминати от изкуствения интелект, по всякакъв начин“, предупреди предприемачът. „Гарантирам това\", добави той.\r\n", "date": "2019.08.30", "title": "Хората vs. Изкуствения интелект – спасението е да станем киборги "}
{"url": "https://www.dnes.bg/mish-mash/2019/08/30/megyn-i-hari-naeha-pomoshtnik-za-socialnite-mreji.421394", "text": "Принц Хари и Меган Маркъл със сигурност не са си представяли така да протече първото им лято като потребители на социалните мрежи. Двамата си направиха профил в Инстаграм през април тази година и веднага започнаха да набират популярност.\r\nНо оттогава насам те са подложени на множество критики за начина, по който се изразяват в социалните мрежи. Феновете им се \"скараха\" за начина, по който честитят рождените дни на принц Уилям и принц Джордж, обвинявайки херцозите на Съсекс, че пожеланията са много официални за членове на семейството. \r\n \r\nЗатова Меган и Хари са решили да наемат човек, който отново да им върне славата на обичани онлайн звезди. \r\n \r\nСоциалният гуру ще струва на двойката 36 хил. долара на година, а целта му да помогне на кралското семейство \"да покорят света на социалните мрежи и да се свържат истински със своите последователи\", споделя източник пред вестник Sun. \r\n \r\nИмето на социалния гуру е Дейвид Уоткинс, а предишната му работа отново е свързана със мениджмънт на социалните мрежи за модната марка Burberry. \"Дейвид е прекрасен за тази позиция. Неговите невероятни умения в обработката на видео и снимки са нещото, което вече се вижда в профила на херцозите на Съсекс\", добавя източникът. \r\n \r\nОсвен Уоткинс, към екипа на кралското семейство се присъединява и лична секретарка. Нейната задача е да спаси репутацията им след скорошните обществени нападки. Те бяха разкритикувани за това, че са изхарчили 3 млн. долара, за да ремонтират имението си. След това обществото беше недоволно, че Хари и Меган не споделят достатъчно снимки на сина им Арчи. Феновете смятат, че щом двойката живее от данъците на хората, те трябва да са малко по-открити към населението.\r\n \r\nВъпреки че все още няма официално изявление от кралското семейство за новите назначения, кралският коментатор Ричард Фитцуилямс споделя пред Insider, че новият фокус на Хари и Меган ще е младото поколение. \r\n \r\n", "date": "2019.08.30", "title": "Мегън и Хари наеха помощник за социалните мрежи"}
{"url": "https://www.dnes.bg/mish-mash/2019/08/30/na-kosym-beyr-grils-pripadnal-sled-ujilvane.421379", "text": "Беър Грилс може и да е доказал, че се справя с каквото му е достъпно и налично в какви ли не ситуации в дивата природа, но все пак дори и той има своите слаби места. \r\n\r\nНа 45-годишният Грилс някои от най-суровите места на света му се виждат съвсем  нормални, но истинската опасност за него дойде от една малка пчела. \r\n\r\nБеър Грилс е алергичен към пчели и ужилването е можело да бъде фатално. Той е снимал нова поредица за оцеляване.\r\n\r\nВодещият се опитал да продължи работа, но лицето му се подуло и той загубил съзнание. \r\n\r\nНа Беър Грилс и преди му се е случвало да се срещне с пчели и това почти да му коства живота. През 2016 г. той се опита да събере пчелен мед, но беше ужилен от една от обитателките на кошера. \r\n\r\n ", "date": "2019.08.30", "title": "На косъм: Беър Грилс припаднал след ужилване"}
{"url": "https://www.dnes.bg/stranata/2019/08/30/i-v-haskovo-shte-kupuvat-elektricheski-avtobusi.421334", "text": "Община Хасково ще закупи 5 електробуса, 5 бавнозарядни и една бързозарядна станции за нуждите на обществения транспорт. Проектът е в партньорство с \"Тролейбусен транспорт\" ЕООД  и е на стойност 5 мил.лева, съобщи местната администрация.\r\nЧрез проекта се предприемат мерки за подобряване на качеството на атмосферния въздух, чрез намаляване на емисиите на фини прахови частици, намаляване на шума и вибрациите и подобряване на качеството на услугите на обществения градски транспорт, уверяват от Общината.\r\nОсъществяването на проекта ще направи по-привлекателен обществения превоз и жителите на града ще започнат да го предпочитат пред използването на личен автомобил.\r\nС електрифицирането на превозните средства в градския транспорт ще се подобри екологичната обстановка в централната част на град Хасково и ще намали вредното влияние върху околната среда.", "date": "2019.08.30", "title": "И в Хасково ще купуват електрически автобуси"}
{"url": "https://www.dnes.bg/zvezdi/2019/08/30/mihaela-marinova-se-hvali-priiateliat-mi-e-romantik.421367", "text": " Михаела Маринова несъмнено е сред най-обичаните, талантливи и хитови певици у нас в момента. Тя е едва на 21 г., но вече има много постижения - стига до финал в музикалното предаване X Factor, когато е едва на 16 г., победа в предаването \"Като две капки вода\", няколко големи хита, стигнали до върха в музикалните класации в България, много верни фенове. Ето и какво разказа Михаела пред TeenProblem за любовта, новата си песен, ученето, кариерата и тайната на успеха.\r\n\r\n \r\nПораствам и все повече ми харесва да експериментирам с визията си, в „Само теб“ показвам една по-женствена част от мен. По песента отново работих с румънския продуцент Крис Тарчеа – Monoir. Разбираме се много добре и направихме английската версия на парчето за няколко часа. Много скоро ще чуете и нея. Българският текст на „Само теб“ е написан основно от Любо Киров, мой много любим изпълнител. Всички знаем колко добра музика прави той и какви хубави текстове пише, радвам се, че имах възможността да работя с него. Аз и Павел Николов от дуото Pavell & Venci Venc' също се включихме в писането на текста.Снимачният процес също мина много добре. За втори път работих с режисьора Виктор Антонов – Рик, който предложи идеята да пресъздадем виртуалната любов. Много ми допадна, защото това е модерно и актуално в днешно време - всички да се запознаваме, да започваме контакт чрез Facebook, Instagram и други социални мрежи.\r\n\r\n\r\n \r\nНе пея за определен човек, но мога да кажа, че песента е огледало на живота ми в момента. Приятелят ми Александър играе в нов отбор - „Етър“ Велико Търново, а аз съм в София и не се виждаме толкова често, което до някаква степен прави любовта ни виртуална. \r\n \r\n                    \n                    \n                \r\n                \r\n                \r\n                \r\n \r\n Не е лесно, защото и двама сме много ангажирани и успяваме да се виждаме веднъж на 10 дни. Все пак връзката от разстояние има и своите плюсове, защото си липсваме повече, нямаме търпение да се видим, а подкрепата е още по-голяма.\r\n \r\n\r\n \r\nНе, всичко с времето си. В момента на първо място са кариерите ни. С Александър все още не мислим в посока създаване на семейство. Надявам се с времето отношенията ни да се запазят толкова чисти и истински.\r\n \r\n\r\n \r\nДа, доста често. Аз съм късметлийка, че попаднах на толкова романтичен мъж. Умее да ме изненадва, а и аз често обичам да подарявам подаръци и да карам хората около мен да се чувстват специални. В това отношение с него много си приличаме.\r\n \r\n\r\n \r\nТрудно ми е, но си имам тефтерче, в което си записвам всичко, после отмятам с тикчета. Много съм дисциплинирана в това отношение и успявам да си подреждам деня по най-правилния начин, така че да се справя с всичко запланувано. Следването ми в университета е много интересно, уча \"Музикално-сценична режисура\" в Музикалната академия \"Проф. Панчо Владигеров\". Сега започвам трети курс, първите 2 години минаха много бързо, точно защото ми беше любопитно да видя какво е да си от другата страна на сцената - като човек, който напътства артистите и измисля сценографията за музика, опера, оперета... В училище не успях да срещна подкрепа от съучениците ми, но колегите в университета са най-големите ми фенове и се вълнуват за всичко, което се случва около мен.\r\n \r\n", "date": "2019.08.30", "title": "Михаела Маринова се хвали: Приятелят ми е романтик!"}
{"url": "https://www.dnes.bg/stranata/2019/08/30/nova-shema-mamiat-nap-s-podpis-na-pokoinik.421415", "text": "Териториалната дирекция на НАП Бургас разкри и пресече схема за данъчни измами в особено големи размери, в основата на която била група от фирми, развиващи дейност на територията на най-големия ни черноморски курорт Слънчев бряг, съобщиха от ведомството.\r\nПредотвратено е ощетяване на бюджета от невнасяне на данъци и осигуровки за над един милион лева.\n\r\nИзмамниците са ползвали елекронен подпис на покойник, с който са били регистрирани касови апарати, подавани са осигурителни декларации и са регистрирани трудови договори.\n\r\nЗапечатани са 21 обекта, стопанисвани от 11 фирми. Моментните обороти са иззети, а търговските обекти ще останат запечатани за 48 часа, като от съда е поискано удължаване на срока с цел обезпечаване на доказателства за целите на предстоящи ревизионни действия, коментира пред  Христо Узунов, главен експерт в НАП Бургас.\n                    \n                    \n                \r\n                \r\n                \r\n                \r\nЕто как е действала схемата, според НАП: В началото на сезона на рискови за НАП собственици, се регистрират фирми без каквито и да е активи. Регистрират се фискални устройства, които са свързани с НАП и се издават касови бележки. Във фирмите се назначават работници, понякога на необичайно високи заплати, подават се данни за трудовите договори, но не се подават осигурителни декларации и не се внасят дължимите осигуровки.\n\r\nФирмите извършват реална дейност, акумулират високи обороти, но не се регистрират по ЗДДС, същевременно трупат задължения към НАП, които не се заплащат. Счетоводна отчетност липсва. От НАП Бургас уточняват, че поради липса на активи, натрупаните задължения не могат да бъдат обезпечени, затова отговорността по заплащане на задълженията ще бъде търсена от лицата, които реално стопанисват обектите.", "date": "2019.08.30", "title": "Нова схема: Мамят НАП с подпис на покойник"}
{"url": "https://www.dnes.bg/index/2019/08/30/djakarta-niama-da-e-stolica-na-indoneziia-no-i-drugi-gradove-potyvat.421018", "text": "Индонезия обяви, че ще премести столицата си, а причината е не защото е омръзнала на индонезийците и искат нещо ново, а защото тя бързо потъва във водите на Яванско море.  Всъщност, Джакарта е един от най-бързо потъващите градове в света. Но за жалост не е единственият, който има този проблем.\r\nЗаради масовото извличане на подземни води, Хюстън също потъва. Части от окръг Харис в щата Тексас, където се намира Хюстън, вече са се свлекли с 3 метра от 20-те години насам. Някои от местата потъват с 5 сантиметра всяка година, но това число бързо може да се увеличи.\r\nПрез 1975 година бе направен опит да се прокара закон, с който да се регулира добиването на подпочвени води, но той бе бързо отхвърлен.\r\r\n                \r\n                \r\n                Лагос е един от най-населените градове в Африка. Той се разпростира както на крайбрежието, така и на няколко близки острова. Но географията на населеното място го прави лесно за наводняване, а част от брега вече е погълнат от морето. След като нивото на Световния океан се надига заради глобалното затопляне, Лагос е изправен пред сериозна опасност.\r\nОт изследванията през 2012 година става ясно, че крайбрежието на Нигерия е толкова ниско, че повдигане на Световния океан само с 1-3 метра ще има „катастрофални последици върху хората в региона“. А проучване от последните години показва, че нивото на водата ще се покачи точно с два метра до края на този век.\r\nДо 1930 година само 1/3 от Ню Орлианс се намира под морското равнище. Когато Катрина опустоши града през 2005 г., този процент се увеличи.\r\nНю Орлианс е построен върху рохка почва и е разположен прекалено близо до брега. Това го прави изключително уязвим при покачване на морското равнище. Също така изследвания показват, че той също потъва с 1 сантиметър на година.\r\nПрез 2016 г. стана ясно, че Пекин също потъва с около 10 сантиметра на година. Причината е подобна като в Джакарта и Хюстън – източване на подпочвени води.\r\nПекин, който също се намира на крайбрежие, разчита главно на подземните водни източници, за да снабдява жителите на града си с чиста вода.\r\nВашингтон е един от най-важните градове в САЩ... и също потъва.\r\nВ следващите 100 години столицата на Америка ще се свлече с 15 сантиметра. Но това не се дължи нито на глобалното затопляне, нито на човешката дейност, а на ледник останал от последната Ледена епоха. Той се разтапя преди хиляди години, а потъването на земята продължава и до днес. Процесът е дълъг и може да продължи още няколко хиляди години.\r\nНо нивото на морското равнище в залива Чесапийк, където се е намирал ледника, се покачва, което може да усложни ситуацията повече.\r\n ", "date": "2019.08.30", "title": "Джакарта няма да е столица на Индонезия. Но и други градове потъват... "}
{"url": "https://www.dnes.bg/obshtestvo/2019/08/30/lekari-i-zybolekari-tochili-nzok-globeni-s-nad-polovin-milion.421366", "text": "При проверка на Върховната административна прокуратура (ВАП) на договори за медицинска и дентална помощ, сключени с Националната здравноосигурителна каса (НЗОК), са установени 4537 нарушения. \n\r\nСлед констатиране на нарушенията от контролните органи са наложени санкции в размер от 112 879 лв., като предстои допълнително налагане на санкции от 404 395 лв., или общо 517 247 лв., съобщиха от ВАП.\n\r\nПредприети са и мерки за възстановяване на неоснователно получени суми в размер на 706 705.11 лв., отчетоха от прокуратурата.\n\r\nИнспектирани са лечебни заведения за първична извънболнична медицинска помощ, лечебни заведения за специализирана извънболнична медицинска помощ, лечебни заведения за извънболнична дентална помощ и  лечебни заведения за болнична медицинска помощ в цялата страна – общо 1745 проверки.\n                    \n                    \n                \r\n                \r\n                \r\n                \r\nНай-често срещани са нарушения, свързани с плащане или доплащане от осигуреното лице за видове дейност, която е закупена от НЗОК; поискано и получено неправомерно заплащане на потребителска такса; нарушения на изискванията за налично и технически изправно медицинско оборудване и обзавеждане; нарушения свързани с предписване на лекарствени продукти. Чести нарушения на условията и ред по програма \"Детско здравеопазване\" са констатирани в 12 области на страната – Благоевград, Бургас, Варна, Велико Търново, Видин, Враца, Кюстендил, Монтана, Пазарджик, Перник, Пловдив, Стара Загора.\n\r\nВ лечебни заведения в областите Ловеч, Плевен и София област са констатирани нарушения, за които предстои издаване на заповеди за налагане на санкция \"прекратяване на договора\" с НЗОК.", "date": "2019.08.30", "title": "Лекари и зъболекари точили НЗОК, глобени с над половин милион "}
{"url": "https://www.dnes.bg/football/2019/08/30/sdvr-zorko-shte-pazi-vechnoto-derbi-cska-levski-v-nedelia.421380", "text": "Столичната дирекция на вътрешните работи ще охранява и строго ще следи за спазване на обществения ред и безопасност на движението в столицата във връзка с предстоящото в неделя (1 септември) дерби ЦСКА - Левски, съобщиха от МВР.\r\nМачът ще се играе от 17.45 часа на Национален стадион ”Васил Левски”.\n\r\nПреди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.\r\nПредприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.\r\n                    \n                    \n                \r\n                \r\n                \r\n                Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/.\r\nАнгажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.\r\nОт полицията предупреждават, че за да се избегне струпване, зрителите да се възползват от по-ранното отваряне на входовете на стадиона. Вратите за посетители ще бъдат отворени в 15.45 часа. В деня на мача билети на касите на Национален стадион \"Васил Левски“ няма да се продават.\r\n \r\nВъв връзка с провежданото спортно мероприятие  в следобедните часове на 1 септември е възможно да възникне временно затруднение в движението в централната градска част.", "date": "2019.08.30", "title": "СДВР зорко ще пази вечното дерби ЦСКА - Левски в неделя"}
{"url": "https://www.dnes.bg/obshtestvo/2019/08/30/bylgarite-rabotiat-nai-mnogo-v-es-zashto-sme-bedni.421340", "text": "По данни на европейската статистика България е една от страните, в които се полага най-голямо количество труд, като голяма част от този труд е извънреден, а не се заплаща като такъв, заради системата на сумираното изчисляване на работното време. Това каза лидерът на КТ \"Подкрепа\" Димитър Манолов, който откри форум \"Синдикални политики за устойчива заетост, достоен труд и преодоляване на нарастващата несигурност на работното място\".\n\n\r\n\r\n                    \n                    \n                \r\n                \r\n                \r\n                Форумът се организира от Конфедерация на труда \"Подкрепа\" в рамките на обучителната програма на Европейския работнически център EZA, съобщава БТА. \n\r\nМанолов подчерта, че не е против това да се полага извънреден труд в законоустановените рамки, но по думите му е важно този труд да се заплаща като такъв, да се плаща като труд след края на работното време и като труд по национални празници, а не нормите да бъдат заобикаляни.\n\r\nТой съобщи, че в момента се прави подписка на синдикалните организации, членуващи в Европейската федерация на индустриалните работници, в която се настоява за ограничаване на сумирането изчисляване на работното време. Според Манолов сумираното изчисляване на работното време е един от най-тежките пороци на пазара на труда в България и се разпростира в дейности, в които няма място. От синдиката още преди време настояваха сумираното изчисляване на работно време да бъде за не повече от четири месеца, какъвто пределен срок е установен в европейското законодателство. КТ \"Подкрепа\" иска още сумирано изчисляване да се допуска само в производства, които изискват такова поради технологичното си естество.\n\r\nВ последните години в страните от ЕС се наблюдава повишаваща се диверсификация на организацията на работното време на трудещите се, посочиха от КТ \"Подкрепа\". За 2018 г. над 30 на сто от работещите са имали нередовен работен график, близо 40 на сто са работели различен брой часове в дните от седмицата /срещу 32 на сто за 2010 г./, 33 на сто са били с т.нар. \"плаващо\" начало и край на работния ден, 32 на сто са работели различен брой часове всяка седмица /срещу 26 процента за 2010 г./. Основната тревога на КТ \"Подкрепа\", свързана с тези тенденции на пазара на труда и с нередовната организация на работното време е, че те водят до неустойчиви доходи и недостатъчно полаган труд, като предлагат минимална или никаква защита на работника по отношение на работодателя.", "date": "2019.08.30", "title": "Българите работят най-много в ЕС, защо сме бедни?"}
{"url": "https://www.dnes.bg/zvezdi/2019/08/30/bebo-halvadjiian-za-katastrofata-lejish-na-pytia-umirash-ot-bolka.421348", "text": "Синът на Маги Халваджиян - Бедрос Халваджиян, пострада при катастрофа с мотора си преди няколко дни и беше приет в \"Пирогов\". Той претърпя операция на крака и са му поставени пирони. Бебо посочи, че е много благодарен за подкрепата, която е получил от близките си, за грижите на лекарите и хората, които са му помогнали на пътя, когато е паднал от мотора. Ето какво написа той във Faceobook:\r\n\"1 секунда. 1 секунда невнимание, която може да промени живота ти. 1 секунда, която води до катастрофа, тежка фрактура, дълга операция, 7 дни лежане в болница и кой знае още колко месеци възстановяване. 1 секунда, а след нея времето спира. Лежиш безпомощно на пътя и умираш от болка и страх под жестоките лъчи на жаркото слънце. Колите те подминават и шофьорите закриват очите си, за да не те гледат. В следващата безкрайна секунда виждаш невъобразимата уплаха в очите на жена си, тичаща към теб. След още едно мигване и майка ти е там. Лежиш и чакаш спасение, под формата на подскачаща, раздрънкана линейка. Някак успяват да те вдигнат и пренесат в нея, но пътя до болницата е един от кошмарите, които би забравил.\r\n \r\nБезкрайната вечер на топлия 20-ти август се лее бавно. Премествайки ме от кабинет в кабинет, по коридорите виждам роднини и приятели, които започват да се стичат заинтересовани за здравето ми, чакайки детайли за операцията. За нея няма да навлизам в детайли, няма да са красиви. А след нея... Започват дните на безумни мъки и болки и дискомфорта на хоспитализацията.\r\n \r\nЕжедневието ми се свежда до това да успея да се изправя до седнало положение в леглото за поне 2 минути без главата ми да се пръсне от световъртеж и след това да извикам сестрата за обезболяващо. Толкова\".\r\n \r\n", "date": "2019.08.30", "title": "Бебо Халваджиян за катастрофата: Лежиш на пътя, умираш от болка "}
{"url": "https://www.dnes.bg/usa/2019/08/30/ostavka-na-lichnata-pomoshtnichka-na-trymp-izdala-informaciia.421354", "text": "Личната помощничка на президента на САЩ Доналд Тръмп Мадлин Уестърхаут подаде в четвъртък оставка, след като Тръмп научил, че тя е разказала на журналисти подробности от живота му, съобщи Си Ен Ен.\n\r\nУестърхаут е работила за Тръмп от началото на мандата му и офисът й бил точно срещу Овалния кабинет, но нямала право да разкрива никаква информация за личния и семейния му живот.\n\r\nТя се опитала да поеме нови ангажименти в Белия дом, включително да организира посещения на президента в чужбина. Действията й предизвикали недоволството на други служители от правителството.\n\r\nПоследна капка станала среща на Уестърхаут с журналисти в имението на Тръмп в щата Ню Джърси, когато изглежда тя им разказала подробности от живота на президента, но без да ги предупреди да не правят запис. \n                    \n                    \n                \r\n                \r\n                \r\n                \r\nСлед като това се разчуло, в Белия дом се заговорило за евентуалното й уволнение, пише БТА.\n\r\n\"В никой друг период от историята на нашата Страна Медиите не са били толкова Лъжливи, Изопачаващи и Корумпирани\", написа Тръмп в сряда вечерта. Той изрази надежда, че когато настъпи време за оценка на неговото президентство, ще му бъде признато, че има заслуга за \"осветляването на огромната непочтеност\" на медиите, добавя Си Ен Ен.", "date": "2019.08.30", "title": "Оставка на личната помощничка на Тръмп, издала информация "}
{"url": "https://www.dnes.bg/politika/2019/08/30/karaiancheva-se-chudi-rumen-radev-bekvokal-na-korneliia-ninova-li-e.421355", "text": "След острите критики на президента Румен Радев към правителството, шефката на парламента Цвета Караянчева призна, че се чуди откъде се информира държавният глава, защото и вчера при посещението си у нас председателят на ЕК Урсула фон дер Лайен каза, че страната ни се развива изключително добре и има икономически ръст. \n\r\n\"Аз това го забелязвам и не знам дали той не се информира само от партийната телевизия на БСП, защото говори като беквокал на Корнелия Нинова\", отсече Караянчева. \n\n\n Тя призна, че очаква много динамична парламентарна сесия, защото началото на предизбората кампания почти съвпада с нея.\n\r\nСпоред нея тонът в парламента ще е същият както преди изборите за Европейски парламент. \r\nШефката на НС смята, че ще има доста по-засилени политически дебати, защото това е възможността от парламентарната трибуна да се отправят политически послания. \n                    \n                    \n                \r\n                \r\n                \r\n                \r\n\"Надявам се колегите да не се увличат в черния пиар, да не бъдат толкова жлъчни и арогантни понякога\", добави Караянчева, цитирана от БТА.\n\r\nЗа предстоящата сесия тя каза още, че НС има 18-то вето от президента, което предстои да бъде разгледано следващата седмица. Караянчева допълни, че есенната сесия е бюджетна, защото това е най-важният закон на държавата. \n\r\n\"Структурите на ГЕРБ са мобилизирани, работят и очакваме добро представяне на предстоящите избори\", каза още Караянчева в отговор на въпрос. \n\r\nПо думите й август е месец за почивка, а хубавото е, че хората могат да си позволят и по-дълги ваканции, което показва, че икономиката върви и покупателната способност на българина се повишава.\n\r\nТя коментира още за предстоящите местни избори, че предизборните кампании в България са изключително изострени, с много черен пиар, но ГЕРБ ще останат верни на себе си и продължат да работят както досега - да разказват какво е направено до момента и какво може да се направи занапред, което е добро за страната и за българските граждани. \n\r\nКараянчева каза още, че в момента се работи върху платформата за местните избори и в скоро време тя ще бъде официализирана.", "date": "2019.08.30", "title": "Караянчева се чуди: Румен Радев беквокал на Корнелия Нинова ли е?"}
{"url": "https://www.dnes.bg/mestni-izbori-19/2019/08/30/fandykova-go-izmisli-kazva-drugata-sedmica-dali-se-kandidatira.421362", "text": "През следващата седмица кметът на София Йорданка Фандъкова ще обяви дали ще се кандидатира за нов мандат, обяви самата тя в отговор на въпрос по време на проверка на ремонта на бул. \"Асен Йорданов\" в кв. \"Дружба\". \n\n\nСега се извършва рехабилитация на бул. \"Асен Йорданов\" от бул. \"Проф. Цв. Лазаров\" до бул. \"Христофор Колумб\" и на ул. \"Искърско шосе\" от бул. \"Христофор Колумб\" до ул. \"Димитър Пешев\". Общата площ на реконструкцията на двата булеварда е 3 км. В участъка ще бъде подменена цялата подземна инфраструктура, ще има ново улично осветление, ще бъдат изградени тротоари и велоалея, посочи кметът.\n                    \n                    \n                \r\n                \r\n                \r\n                \r\nПо думите й ремонтът на обекта е тежък, като в хода на работата се е появил проблем с канализацията, което е забавило работата.\n\r\nИзпълнителите са успели да наваксат забавянето и в момента ремонтът се движи в необходимите срокове, посочи столичният кмет. Тя съобщи, че в края на октомври строителните дейности трябва да приключат, а в началото на ноември движението трябва да бъде изцяло възстановено по протежението на тези 3 км от двата булеварда.", "date": "2019.08.30", "title": "Фандъкова го измисли! Казва другата седмица дали се кандидатира"}
{"url": "https://www.dnes.bg/obshtestvo/2019/08/30/novi-mashini-za-suhopytnite-voiski-shte-ni-struvat-1-5-mlrd-lv.421321", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Министерството на отбраната наскоро изпрати покани за предоставяне на предложения до 4 компании за участие в проекта за придобиване на бойна машина на Сухопътните войски. Крайният срок за подаване на оферти е 31 октомври 2019 г. През юни 2018 г. Народното събрание одобри покупката на 150 броя бойна и специална техника за 3 батальонни бойни групи, на системи и допълнително оборудване, както и обучение на състава. Прогнозната стойност е внушителните близо 1 милиард и половина лева с ДДС, информира Bulgaria ON AIR. \n\n\r\nТехниката трябва да бъде изплатена за 12 години, а договорите с избраните фирми могат да бъдат сключени до края на годината. Така в най-добрия случай договорът с изпълнител може да бъде сключен най-рано в началото на 2020 г. През последните месеци най-голяма публична активност имат не толкова четирите фирми, до които са изпратени покани, а производителите на куполи за бойните машини. В централата, производствената база и обучителния център на една от тези компании - белгийската Джон Кокрил Дифенс (John Cockerill Defense), влязоха Ива Григорова и операторът Ангел Пешков.\n                    \n                    \n                \r\n                \r\n                \r\n                \r\nJohn Cockerill Defense използва технология, която позволява бърза смяна на оръдието. Белгийската компания има интерес към процеса на модернизация на българските Сухопътни войски и предлага куполите си от серията 3000 за оръжейни системи на новите бронирани бойни машини за пехотата. \n\r\nJohn Cockerill Defense използва технология, която позволява бърза смяна на оръдието. Белгийската компания има интерес към процеса на модернизация на българските Сухопътни войски и предлага куполите си от серията 3000 за оръжейни системи на новите бронирани бойни машини за пехотата. \n\r\nБелгийската компания не навлиза тепърва в България – още от 2010 г. насам разполага с активни местни доставчици за своите продукти. Сега като естествена следваща стъпка в тези отношения компанията се стреми да разшири работата си тук.\n\r\nБелгийската компания разработва, произвежда и интегрира куполи и оръжейни системи, които са сърцевината на всяка бронирана бойна машина. Нейните куполи предоставят най-високо качество през целия жизнен цикъл на бойните машини, който продължава от 30 до 50 години. Куполите могат да функционират с широк спектър оръдия - от 25 мм до впечатляващите 105 мм.  Това, според представителите на John Cockerill, гарантира на всяка армия възможността да бъде гъвкава спрямо бъдещите й потребности, без да се налага да закупува нови куполи. Без купола, машината всъщност е доста скъпо такси.\n\r\nКуполите от серията 3000 на John Cockerill Defense са съвместими с бойните машини на всички фирми, до които МО изпрати покани за предоставяне на предложения за участие в проекта за модернизация на Сухопътните войски. Електронните и оптични системи на купола позволяват 360° видимост.\n\r\nБългарската компания OPTIX е квалифициран доставчик на John Cockerill Defense. Ако куполите на белгийците бъдат предпочетени от българските Сухопътни войски, OPTIX  ще бъде основен местен доставчик на ключови компоненти и услуги по поддръжка и ремонт на системите за наблюдение на куполите.\n\r\nС виртуална реалност ще могат да бъдат обучавани екипажите на бойни машини от сухопътните войски на българската армия. Това се случва в базата в Комерси, Франция. По време на обучението българските военни може да се запознаят с кабината на бойната машина, дори да са на километри от нея. Обучението може да обхване всички бойци на ниво пехотен взвод - от командирите на бойните машини, мерачите, водачите и останалия състав на подразделението. Чрез виртуална реалност може да се имитира реална бойна обстановка. \n\r\nПо виртуален път може да се обучават и техниците, които ще се занимават с поддръжката на машините. В проекта е заложено изискване - 20% от производството на машините да се прави в България. След около половин година има реален шанс тежкото състояние на сухопътните войски да започне да се подобрява. Срещу сумата от близо милиард и половина лева пехотата ни трябва да получи 90 бойни и 60 спомагателни машини. 15 години след влизането ни в НАТО пехотата е на път да получи модерно въоръжение. В проекта се преплитат много и разнопосочни интереси. А крайното решение според мнозина ще е политическо.  А документацията по него традиционно е засекретена.", "date": "2019.08.30", "title": "Нови машини за Сухопътните войски ще ни струват 1,5 млрд. лв."}
{"url": "https://www.dnes.bg/balkani/2019/08/30/makedoncite-tito-syzdade-dyrjavata-ni.421317", "text": "Вечният въпрос кой е най-заслужил за създаването на съвременната македонска държава се опитва да реши Макфакс с анкета до читателите на издателската група, пише скопският вестник \"Вечер\", цитиран от БТА.\n\n\r\n\n\r\nСпоред резултатите от тази анкета най-голям брой анкетирани /51,7 процента/ смятат, че заслугите на първо място принадлежат на бившия югославски лидер маршал Йосип Броз Тито, а след това на всички други, пише изданието, което помества въпросната анкета.\n                    \n                    \n                \r\n                \r\n                \r\n                \r\nНа второ място с 19,4 процента е поставен Гоце Делчев, на трето Методи Андонов Ченто с 16,9 процента и на четвърто Киро Глигоров с 12 процента.\n\r\nСкопските издания съобщават, че парламентът на Северна Македония днес трябва да избере двама нови министри и трима заместник-министри, които бяха предложени от премиера Зоран Заев. Нина Ангеловска е предложена за нов министър на финансите, а Хисен Джамаили за министър без ресор, който ще отговаря за подобряване на инвестиционния климат.\n\r\nЗа заместник-министър на икономиката е предложен Кирил Колемишевски, за заместник-министър на образованието и науката е предложена Елизабета Наумовска, а Неджат Мехмедович е избран за заместник-министър за политическата система и отношенията между общностите.\n\r\nДепутатите трябва да изберат днес и нов заместник-управител на Народната банка на Република Северна Македония. За този пост е предложен Фадил Байрами.", "date": "2019.08.30", "title": "Македонците: Тито създаде държавата ни! "}
{"url": "https://www.dnes.bg/sport/2019/08/30/aleksis-sanches-premina-v-inter.421369", "text": "Интер и Манчестър Юнайтед финализираха сделката по преотстъпването на нападателя Алексис Санчес. Чилиецът ще играе в Интер под наем през този сезон, потвърдиха и от двата клуба.\r\n\r\nФинансови подробности не бяха оповестени, но се очаква Интер и Юнайтед да си поделят заплатата на на Санчес, която е най-високата в състава на английския тим. Според \"Гадзета дело спорт\" Интер ще плати 5 милиона евро на играч за този сезон, докато останалите 7 милиона евро от заплатата му ще се покрият от Юнайтед.\r\n\r\n30-годишният Алексис Санчес има опит в Серия А с екипа на Удинезе, където игра три сезона, преди да премине в Барселона.\r\n\r\nПрез миналия сезон чилиецът се представи разочароващо, като в 45 мача вкара едва 5 гола за Юнайтед.\r\n\r\nВ Интер Санчес ще събере отново с Ромелу Лукаку, който бе закупен от Манчестър Юнайтед за 80 милиона евро.\r\n\r\n", "date": "2019.08.30", "title": "Алексис Санчес премина в Интер"}
{"url": "https://www.dnes.bg/stranata/2019/08/30/petyr-paunov-iskame-da-vyrnem-mladite-v-kiustendil.421363", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Преди време беше дадена законова възможност част от сградите да бъдат узаконени и някои хора се възползваха от това. Благодарение на различни фондации направихме устройствен план на квартала, така че в момента незаконното строителство не продължава“, обяви кметът на общината Петър Паунов в предаването \"Директно\" по Bulgaria ON AIR.\r\nе част от специалната рубрика на – , която в периода от 29 август до 6 септември ще среща зрителите с кметове на шест града, които ще коментират основните проблеми в общините, които управляват и плановете им за тяхното решение. \r\n                    \n                    \n                \r\n                \r\n                \r\n                Сред основните задачи на местната власт в община Кюстендил е подобряване на ВиК инфраструктурата. \"Към момента не можем да сме доволни от постигнатите резултати, защото държавата не ни позволи да изградим собствено ВиК дружество.\r\nВ момента операторът, който оперира на територията на Кюстендил, отговаря за още 6 малки общини, които са с изключително тежка инфраструктура и инвестициите отиват за поемане на ресурсите по техните аварии, от което Кюстендил губи“, коментира Петър Паунов пред камерата на \r\nДруга задача пред общинските власти в Кюстендил е създаване на подходящи условия, които да върнат младите хора в града. \"За тази цел насочваме инвестиции към образователната и социалната инфраструктура. Въведохме безплатна детска градина за всяко дете, родено след 1 януари 2013 година. На практика следващата година тази мярка ще обхване всички деца“, коментира градоначалникът.\r\nПаунов се похвали с потенциален инвеститор пожелал да вложи над 25 млн. евро в голям туристически комплекс на територията на общината. \r\n", "date": "2019.08.30", "title": "Петър Паунов: Искаме да върнем младите в Кюстендил"}
{"url": "https://www.dnes.bg/sofia/2019/08/30/helpbook-signali-opasni-sgradi-denonoshten-lai-razbiti-katerushki.421081", "text": "\nПрез изминалите няколко дни получихме различни сигнали в платформата на Helpbook.info.\r\nПървият е за денонощен лай, който тормози жителите на в столичени блок: \"Денонощно сме подложени на , затворени в жилище на 1-ви етаж на ул.\"Чумерна\" 37, с оставени отворени прозорци. При всяко преминаване на човек покрай сградата те започват да лаят, а стопаните им не взимат никакви мерки да променят начина на отглеждането им. До късно през нощта и сутрин от 5 часа околните сгради не можем да отворим прозорците си, защото няма как да почиваме. Вичко това нарушава не само законовите разпоредби, а и чисто човешките отношения!За съня на малките деца и бебетата този шум е наистина проблем. Надяваме се на реакция от длъжностните лица, за което предварително благодарим!\"\n                    \n                    \n                \r\n                \r\n                \r\n                \r\n в ж.к. \"Люлин\". Нашият потребител, въпреки търпението си, апелира към отговорните органи да вземат мерки по ограничаване на шума в определените часове за почивка.\r\nПреминаваме към проблема с необезопасените и  които са отговорност както на собствениците, така и на Общината. Една такава се намира на бул. \"Евлоги и Христо Георгиеви\" като от изпратените снимки е видно, че фасадата прогресивно се руши и застрашава здравето и живота на преминаващите. \n\r\nОще по-тревожен сигнал получихме по същия проблем от район \"Оборище\" от вече познатата ни улица \"Чумерна\": \"Преди няколко години пратих сигнал и ми отговориха от Общината с писмо, че ще има среща с жителите на тази сграда. Две години по-късно отново  Никакви мерки не са предприети, а в сградата има Център за работа с деца в неравностойно положение. От покрива, от стените, от терасите непрекъснато падат мазилка, цигли, тухли и каквото се сетите. Адресът е София, ул.\"Чумерна\" 36, кооперацията срещу Бърза Помощ. Трябва ли да има нещастен случай, за да се обърне внимание на този толкова сериозен проблем? Дано този път има адекватна реакция, за да не стане нещо наистина лошо!\", пише гражданинът.\r\nЗавършваме днешния обзор със сигнал за . От изпратените снимки е видно, че голяма част от съоръженията са опасни за играещите малчугани. Виждат се стърчащи и ръждясали пирони, липсващи греди от ограда, люлка без част от необходимите винтове и повредени вратички.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.08.30", "title": "Helpbook сигнали: Опасни сгради, денонощен лай, разбити катерушки"}
{"url": "https://www.dnes.bg/stranata/2019/08/30/chelen-sblysyk-krai-selo-sitovo-zagina-ediniiat-vodach.421358", "text": " между два леки автомобила в района на село Ситово, съобщиха от МВР - Силистра.\r\nСигналът за тежкото пътнотранспортно произшествие е получен в 05:38 часа тази сутрин.\r\nСблъскали са се челно лек автомобил „Фолксваген“, управляван от загиналия, и „Ауди“, шофирано от 25-годишен. \r\nДежурна оперативна група извършва оглед, изясняват се причините за произшествието.", "date": "2019.08.30", "title": "Челен сблъсък край село Ситово, загина единият водач"}
{"url": "https://www.dnes.bg/index/2019/08/30/myj-se-udavi-dokato-vadeshe-dete-ot-moreto-na-plaj-krai-sinemorec.421376", "text": "Мъж се е удавил в морето на неохраняемия плаж \"Липите\" край Синеморец, докато се опитвал да спаси давещи се деца. \r\n\r\nСигналът за две деца, които влезли в морето и се давели бил подаден в полицията около 12.07 часа, съобщи  пред \"Фокус\" Цветелина Рандева от ОДМВР - Бургас. \r\n\r\nНа помощ на децата се притекли двама мъже, които успели да извадят едното. \r\n\r\nВлизайки за второто обаче и двама са повлечени от мъртвото вълнение.\r\n\r\nИзвадено е тялото на единия от мъжете, който е на видима възраст около 40 години.\r\n\r\nИздирват се втория мъж и детето.", "date": "2019.08.30", "title": "Мъж се удави, докато вадеше дете от морето на плаж край Синеморец"}
{"url": "https://www.dnes.bg/stranata/2019/08/30/slivi-za-smet-da-pochistim-zaedno-vitosha-i-rilskite-ezera.421328", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофийски планински клуб организира почистване на Витоша. Инициативата има за цел да ни подтикне да се полюбуваме на планината, почиствайки я заедно от боклука.\r\nНа 1 септември от 10:00 ч. започва събирането на отпадъците.  За пръв път тази година ще има пункт и на Седемте рилски езера, където традиционно непрекъснато има стотици туристи. Организаторите откриват пункт за боклук и на Копитото.\r\n\"Уикендът времето ще бъде хубаво. Положително сме заредени към тази идея, трябва да се научим, че не трябва да цапаме. Важно е да насочим към децата това, че да цапаш не е хубаво. Трябва да се научим да бъдем по-чисти, за да може и бъдещето ни да бъде по-чисто\", сподели Катя Михайлова, която е един от организаторите на ''Сливи за смет''.\r\n                    \n                    \n                \r\n                \r\n                \r\n                Доброволците са събрали около 300 кг боклук миналата година, а предходните 2 години - съответно 150 и 100 кг.\r\n\"Идеята е чрез тази позната приказка да накараме децата да мислят в тази посока, като им покажем, че това не е правилно. Да провокираме у тях критично мислене. Планината не може да се самопочисти. Идеята е идващото поколение да има нетърпимост към това нещо\", каза пред  друг от организаторите на ''Сливи за смет'' - Михаил Михайлов.\r\nТази година .", "date": "2019.08.30", "title": "\"Сливи за смет\": Да почистим заедно Витоша и Рилските езера"}
{"url": "https://www.dnes.bg/stranata/2019/08/30/bylgarin-probva-mitnichari-s-4-000-opakovki-afrodiziak-ne-uspia.421198", "text": " задържаха митнически служители в района на Дунав мост 2.\r\nСлед проверка на товарен микробус с турска регистрация, пътуващ от Турция през България за Холандия, е открита контрабандната стока. \n\r\nПо документи микробусът превозвал мебели и текстил за Западна Европа. Под пакетите с обявената стока обаче са за полова мощ, част от които предназначени и за жени. На опаковките е отбелязано, че са произведени в Турция и Индия.\r\nТъй като не фигурират в търговските документи медикаментите са задържани, на шофьора – български гражданин, е съставен акт.", "date": "2019.08.30", "title": "Българин пробва митничари с 4 000 опаковки афродизиак, не успя"}
{"url": "https://www.dnes.bg/notifikacii/2019/08/30/turski-voenni-samoleti-letiat-nad-gyrciia-i-taka-56-pyti.421349", "text": "Трети пореден ден продължават турските провокации в небето над Егейско море, след като в четвъртък са регистрирани 56 нарушения на гръцкото въздушно пространство, съобщава електронното издание на атинския вестник Protothema.\n\n\r\nОбщо 19 нарушения са извършени от турски изтребители F-16 и други два самолета на Атинския район за полетна информация и  в североизточната, централната и югоизточната част на Егейско море.\r\nШест от 16-те турски самолета са били с пълно бойно оборудване, а в пет от случаите се е стигнало до прихващане на машините от страна на ВВС на Гърция, предаде Фокус.\r\r\n                \r\n                \r\n                В сряда турски F-16 прелетяха над гръцките острови Инусес и Панагия.\r\n в сравнение с 25 от миналата година, което показва категоричен ръст на турските провокации.\r\nВъв вторник 22 турски F-16, както и шпионски самолет навлязоха в гръцкото въздушно пространство, което доведе до 55 официални нарушения.", "date": "2019.08.30", "title": "Турски военни самолети летят над Гърция и така - 56 пъти!"}
{"url": "https://www.dnes.bg/obshtestvo/2019/08/30/tyrsiat-se-198-voinici-za-13-grada-u-nas.421365", "text": "За 22 войнишки длъжности има свободни места във формирования от гарнизон Шумен, съобщават от Военно окръжие-Шумен. \n\r\n\r\nОбщо за нуждите на Сухопътните войски е обявен конкурс за 198 вакантни войнишки длъжности във военните формирования в: Шумен, София, Стара Загора, Хасково, Ямбол, Карлово, Свобода, Белене, Асеновград, Мусачево, Горна Оряховица, Смолян и Пловдив.\r\n\r\nЗа гарнизон Шумен желаещите могат да кандидатстват за длъжностите - младши специалист по съхранение на въоръжение и техника, притежаващ свидетелство за управление на моторно превозно средство категория \"С\"; електромеханик - акумулаторист също с категория \"С\"; помощник - гранатометчик, младши изчислител; автоматчик и номер от разчет на тежка противотанкова гранатохвъргачка.\r\n\r\nЗа всички свободни места документи се приемат до 30 септември във Военно окръжие - Шумен. Конкурсът ще се проведе в периода 25 ноември - 18 декември.", "date": "2019.08.30", "title": "Търсят се 198 войници за 13 града у нас "}
{"url": "https://www.dnes.bg/zvezdi/2019/08/30/dara-provokira-s-nova-pricheska.421350", "text": "Младата звезда Дара също заложи на една от последните актуални тенденции за това лято.\r\nПрипомняме, че певицата Холзи се появи на наградите за видеоклипове на MTV - MTV VMA 2019 с интересна прическа. Тя беше заложила на шантава визия - корените на косата ѝ бяха боядисани като дъга. Така феновете ѝ останаха много впечатлени. \"Тя обича да изпъква и да прави промени\", обяснява фризьорът на Холзи.\r\n \r\nДара също си направи смела прическа за края на лятото. Изпълнителката на \"Все на мен\" си е направила кичури като цветовете на дъгата, разбира се от снимки, които тя е публикувала във Facebook и в Instagram.\r\n \r\n\"Много си хубава с тази коса\", \"Браво на стилистите\", \"Съжалявам, но това не е твоята прическа\", пишат последователите на певицата в мрежата.\r\n \r\n", "date": "2019.08.30", "title": "Дара провокира с нова прическа"}
{"url": "https://www.dnes.bg/index/2019/08/30/receptata-dnes-biskviti-s-borovinki-i-shokolad.421209", "text": " :\r\n \r\n½ чаша масло, размекнато\r\n½ чаша кафява захар\r\n½ чаша бяла захар\r\n1 яйце\r\n1 супена лъжица бренди\r\n1 и ½ чаши брашно\r\n½ чаена лъжица сода\r\n¾ чаша шоколадови парченца\r\n1 чаша сушени червени боровинки\r\n \r\n:\r\n \r\nЗагрейте фурната на 200 градуса. Застелете тава за печене с хартия. В голяма купа разбийте с миксер разтопеното масло, двата вида захар и яйцето. След това добавете брендито и отново разбийте. Пресейте брашното със содата. Добавете и тях към сместа. Накрая прибавете шоколадовите парченца и боровинки. Разбъркайте с дървена лъжица. С нея оформете бисквити върху хартията за печене. Печете по 10 минути или до златиста коричка. Охладете добре преди да ги извадите от тавата. \r\n \r\n", "date": "2019.08.30", "title": "Рецептата Dnes: Бисквити с боровинки и шоколад "}
{"url": "https://www.dnes.bg/akoshtete-vqrvaite/2019/08/30/horoskop-za-mesec-septemvri.421200", "text": "Новият месец ще ни донесе вълнуващи емоции. Ще имаме възможността да постигнем успехи, да поставим началото на нови идеи, да се надградим. Някоий представители на зодиака, ще е важно да внимават с финансите. Днес от рубриката на Az-jenata.bg   споделяме месечния хороскоп за септември, изготвен от астролог Петя Георгиева.\r\n\r\nЗа професионален напредък трябва да заложите предимно на трудолюбието, точността и инициативата си. Не разчитайте на новите клиенти и не бъдете прекалено отстъпчиви спрямо тях. Анализирайте постигнатото до момента и потърсете възможности за стартиране или участие в съвместни, а не в самостоятелни проекти. Използвайте всяка появила се възможност за получаване и усвояване на нови знания.\r\n                    \n                    \n                \r\n                \r\n                \r\n                Личните отношения често ще са източник на сериозни конфликти у представителите на вашия знак, които са в дългогодишна връзка. Останалите трябва да са предпазливи, за да не преживеят разочарование. С малко повече наблюдателност ще намерите отговор на нерешените въпроси.\r\nВъздържайте се от непланирани разходи.\n\r\n\r\nПроверете възможностите за дългосрочни инвестиции и ги сравнете. Не е изключено да ви попаднат примамливи варианти за малки, но регулярни печалби. Личните отношения ще са сравнително спокойни. Във ваша полза е да отстъпите инициативата на партньора. Ще си спестите отговорности, с които няма да ви е приятно да се натоварите.\r\n", "date": "2019.08.30", "title": "Хороскоп за месец септември "}
{"url": "https://www.dnes.bg/obshtestvo/2019/08/30/kzp-stava-specagenciia-shte-se-bori-s-dvoiniia-standart.421306", "text": "От началото на 2020 г. . Инспекторите на регулатора ще имат повече правомощия да разследват потенциални нарушения и да се борят с нелоялни търговски практики като двойния стандарт при продуктите, подвеждащи реклами или опасни стоки.\r\nПромените са заложени в изменения на Закона за защита на потребителите, публикувани за обществено обсъждане.\r\nКомисията ще може да закупува стоки, за които се смята, че се продават с различно съдържание под една и съща марка у нас и в други държави от Европейския съюз. Вече комисията ще може да изследва стоките в лаборатории, ако има съмнение, че указаното съдържание на етикетите се различава от реалните съставки в продукти като шоколад, напитки или други.\r\n                    \n                    \n                \r\n                \r\n                \r\n                Ще бъдат въведени изискванията на два европейски регламента. Регулаторът ще отговаря в случай на трансгранични нарушения като .\r\nПример е таргетиране на български потребители със заблуждаващи реклами или нелоялни търговски практики от чужбина. Родните потребители ще се обръщат към регулатора ни, който ще търси съдействие от органа, откъдето търговецът рекламира. \n\n\n\r\n„Тези случаи са по-рядко срещани. По-чести случаи са широкомащабните нарушения които засягат най-малко две трети от държавите - членки на ЕС. Тук става дума за нарушения на социални мрежи, като Facebook, или превозвачи като Ryanair. Регулаторите от страните от ЕС ще имат едни и същи по-големи правомощия, за да разследват нарушенията на големи търговци на своя територия, и ще предприемат съвместни действия“, обясни пред Монитор Емил Алексиев, началник-отдел „Политика за потребителите“ в икономическото министерство.\r\nОрганите ще имат право на достъп до повече информация, която ще могат да изземват под всякакъв вид, като това включва  При проверките служителите на комисията ще могат да влизат във всички помещения на търговците (парцели или превозни средства, свързани с търговска или стопанска дейност, занаят или професия), или да поискат от други публични органи да го направят, за да бъдат проучени, конфискувани, взети или набавени копия от информация данни или документи. При инспекция ще може и да се конфискуват данни или документи за необходимия срок за проверката, както и да се изискват обяснения от търговците или от служителите им.\r\nОрганите ще могат да издават заповеди за установени нарушения и да информират засегнатите потребители, а освен това вече ще могат да премахват, блокират или ограничават достъпа до онлайн съдържание, като предупреждават гражданите за нарушението.\r\nНова електронна система ще обслужва компетентните органи на държавите - членки на ЕС, ЕК и единните служби, като чрез нея една страна ще предупреждава друга за нарушения, които биха могли да повлияят на втората.\r\nОт своя страна гражданите и търговците ще могат да се обединяват в сдружения, които да информират КЗП за открити нарушения.\r\nСтава дума за заблуждаващи реклами и нелоялни търговски практики. Комисията за защита на потребителите ще може да премахва съдържание или да ограничи достъпа онлайн до съдържанието.\r\nДоставчиците на хостинг услуги също ще трябва да се съобразяват с разпореждането да премахват, блокират или ограничат достъпа до онлайн съдържание, регистраторите на домейни да заличават пълното име на домейни и след като бъде преустановено нарушението, да разрешават отново да бъде регистриран домейнът.\r\nВ комисията . В сумата освен заплати и осигуровки са включени и разходи за командировки, офис оборудване и др.\r\nСъдействие на КЗП ще трябва да оказват Комисията за регулиране на съобщенията, Комисията за защита на конкуренцията и Главна дирекция „Гражданска въздухоплавателна администрация“. Освен това тук влизат изпълнителните агенции по лекарствата, железопътната, автомобилната и морската агенция, както и Съветът за електронни медии, националната банка и туристическото министерство.", "date": "2019.08.30", "title": "КЗП става спецагенция, ще се бори с двойния стандарт"}
{"url": "https://www.dnes.bg/stranata/2019/08/30/dvama-postradaha-pri-pojar-v-blagoevgrad.421304", "text": "Двама души пострадаха при пожар в жилищна сграда в Благоевград, съобщава „Фокус“.\r\n\r\nВ резултат на огъня са пострадали двама души, които са откарани в болница. На този етап няма данни състоянието им да е тежко.\r\n\r\nНа място е имало екипи на Районна служба „Пожарна безопасност и защита на населението“ - Благоевград. Жителите на сградата са евакуирани.", "date": "2019.08.30", "title": "Двама пострадаха при пожар в Благоевград"}
{"url": "https://www.dnes.bg/cars/2019/08/30/po-pytishtata-rodni-980-koli-na-tok-hibridite-6631.421305", "text": "Двойно са се увеличили електромобилите у нас за последната една година. \n\r\nКъм края на юли тази година у нас има регистрирани над 980  коли на ток. Бройката е с 458 повече спрямо същия месец на 2018 г., когато на ток са се движели едва 526 автомобила. Те са и с 35 повече в сравнение с юни тази година (949 автомобила). Това показва статистиката на вътрешното министерство за регистрираните автомобили, задвижвани на ток в страната.\n\r\nПри хибридите броят на регистрираните коли през юли достигна 6631 и отбелязва ръст от 4%, когато са били 6429. Само в периода септември 2018 г. – януари 2019 г. ръстът на регистрираните електрически и хибридни превозни средства в страната е 34%, споделиха експерти. \n                    \n                    \n                \r\n                \r\n                \r\n                \r\nМоже да се обобщи, че колите на ток в България по последни данни за юли 2019 г. достигнаха 7615,. пише \"Труд\".\n\r\nПреди дни стана ясно, че от 1 октомври 2020 г. регистрационните табели на електромобилите в България вече ще са със зелен фон и черни букви и цифри, според наредба, пусната за обществено обсъждане.\n\r\n148 са станциите за зареждане на електромобили у нас, като само в района на София са над 30 броя. С електромобил по пътя София-Варна може да са зареди на две локации по пътя – Велико Търново и Шумен. По маршрута София-Бургас има няколко спирки за зареждане на батерията до морето – Пазарджик, Пловдив, Нова Загора.\n\r\nЗа българина, обаче електромобилите все още остават лукс, въпреки че през 2021 година на европейските пазари ще се предлагат 214 модела коли, задвижвани на ток, при близо 60 модела за 2018.", "date": "2019.08.30", "title": "По пътищата родни: 980 коли на ток, хибридите – 6631 "}
{"url": "https://www.dnes.bg/rusia/2019/08/30/ruski-samolet-kacna-prinuditelno-sled-sblysyk-s-ptici.421308", "text": "Руски пътнически самолет кацна принудително след сблъсък с птици. За щастие при инцидента няма пострадали, предаде ТАСС, като се позова на прокуратурата.\r\n\r\nСамолетът на Уралските авиолинии е изпълнявал полет от Санкт Петербург до Ходжент, Узбекистан. На борда му е имало 197 човека - 193 пътници, сред които 22 деца, и четиричленен екипаж. \r\n\r\nИнцидентът станал при излитане. Командирът на полета съобщил за възможна повреда на колело.\r\n\r\nВ крайна сметка самолетът кацнал благополучно на летището в Екатеринбург.  При огледа не са били открити повреди на самолета. Той ще продължи по своя маршрут, след като зареди с гориво.\r\n\r\nПо-рано този месец руски пътнически самолет кацна благополучно на поле край столицата Москва след сблъсък с птици. Всички хора на борда оцеляха, а пилотите бяха наградени за действията си.", "date": "2019.08.30", "title": "Руски самолет кацна принудително след сблъсък с птици"}
{"url": "https://www.dnes.bg/sofia/2019/08/30/mejdu-blokovete-novi-blokove-v-ovcha-kupel-na-protest.421307", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n отново стана повод за протест в столичния квартал \"Овча купел“. Жителите му се събират тази вечер от 18:30 ч. заедно със своите съкварталци, за да обсъдят следващите си действия. На срещата има поканени официални лица, сред които Йорданка Фандъкова и Мая Манолова.\r\nНавършва се една година откакто са започнали протестите срещу презастрояването. Най-голям е проблемът с новия строеж между блоковете 412, 413, 414 и 415. Оказва се, че \r\n\"Между блоковете започват да растат други блокове, нещата не отиват на добре\", сподели притеснен жител на \"Овча купел\".\r\n                    \n                    \n                \r\n                \r\n                \r\n                \"Всички отговорни си затварят очите, всички институции са абдикирали. Досега няма резултат, независимо, че сме ги сезирали за всички нарушения. Проверките се правят проформа. Заради денивелацията един етаж от подземните нива се оказва надземен. На цялото това място трябваше да бъде детска градина с двор\", обясни за  Мария Господинова, която също е живее в квартала.\r\nХората подчертаха, че са провели много срещи във времето. Ходили са в Столичната община и са говорили с кмета Йорданка Фандъкова.\r\nПо думите им  Обществото ни трябва да бъде нетърпимо към тези действия, настояха недоволните граждани.\r\nДруг жител на квартала посочи, че има свлачищни процеси в квартала. Стари блокове в съседство пък скривали слънцето на новия строеж, който на всичкото отгоре се намирал върху свлачищна зона.", "date": "2019.08.30", "title": "Между блоковете – нови блокове: В \"Овча купел\" на протест"}
{"url": "https://www.dnes.bg/mestni-izbori-19/2019/08/30/cik-za-rekordnata-cena-na-izborite-normalno-e.421309", "text": "След като вчера стана ясно, че бюджетът за предстоящите през есента местни избори е рекордно висок - над 70 млн. лв. или с 20 млн. лв. повече сравнение с предните такива, днес говорителят на Централната избирателна комисия - Александър Андреев, каза пред bTV, че увеличението е напълно нормално и уместно. \n\r\n\"Разходите за секционните избирателни комисии и Общинските избирателни комисии не бяха увеличавани от 2011 година. Това не мотивираше членовете на СИК активно да участват в изборите\", аргументира се Андреев. \n\n\n\r\nГоворителят на ЦИК уточни и че ако в тези избори е имало и машинен вот - бюджетът е щял да бъде много по-голям. С решение на парламента обаче този тип гласуване отпадна за кметските избори в страната. \n                    \n                    \n                \r\n                \r\n                \r\n                \r\n\"Не може през 2019г., при тези цени, ние да искаме членовете на СИК да са подготвени и мотивирани за същото възнаграждение, като преди четири години. За първи тур предвидихме председател да получи 100 лв., зам.-председател и секретар - 90 лв. и 80 лв за член на комисия\", заяви още той. \n\r\nАндреев допълни, че са предвидени по още 10 лв., ако членовете участват в обученията, които ще се провеждат от Общинските избирателни комисии. \n\r\nТой посочи и че ЦИК се надява с по-високото възнаграждение да привлече хора, които ще положат повече усилия в изборния ден.\n\r\nАндреев обясни, че се обсъжда възможността приемането на изборните книжа в София да бъде разпределено в три пункта. Целта е да се облекчи работата на Общинската избирателна комисия и да се намали напрежението, за да не се стига до ситуацията от 2015 година, когато членовете на комисиите останаха цели 3 дни в зала \"Арена Армеец\", заради хаос при приемането и предаването на протоколите. \n\r\nПрипомняме, че вчера от ЦИК съобщиха, че регистрациите на партиите и коалициите за вота стартира от 2 септември. Крайния срок е 11 септември 2019 година. За може един гражданин да гласува или да се регистрира като кандидат е необходимо да е живял не по-малко от 6 месеца преди датата на изборите в населеното място.", "date": "2019.08.30", "title": "ЦИК за рекордната цена на изборите: Нормално е"}
{"url": "https://www.dnes.bg/obshtestvo/2019/08/30/veche-i-hora-s-uvrejdaniia-shte-pokoriavat-rodnite-vyrhove.421311", "text": "Хора с увреждания вече могат да изкачват планини. Българин изобрети иновативната инвалидна количка, която дава .\r\n„Решихме да направим нещо, което да помага на хората с по-специални нужди”, сподели изобретателят на устройството Ивайло Колев, който също е с увреждания.\r\nТой сподели, че следващата голяма цел, която предстои, е изкачване до хижа „Мусала”.\r\n„Тренираме на различни места, главно в планините. Изкачихме най-високия връх в Люлин планина. Предстои да се изкачим и до Лозенския манастир. Тренираме и в градска среда”, разказа той.\r\n, каза Владимир Гюров.\r\n                    \n                    \n                \r\n                \r\n                \r\n                По думите му количката е проста за управление.\r\n„Изключително интересно и полезно е за мен като човек с увреждания. До голяма степен е баланс на тялото, така че това е един вид своеобразна физиотерапия”, каза мъжът.\r\nКоличката е само прототип на този етап, но до края на годината ще бъдат направени още тестове, за да се изчисти цялата концепция.\r\n„Искаме да поканим всички хора, които биха искали да опитат, да се свържат с нас. На никого не сме отказали. ”, каза Ивайло Колев пред bTV.\r\nНадеждите са някой ден количката да влезе в серийно производство. В момента на пазара има две фирми, които правят подобни продукти, но според изобретателя никой не е постигнал това, което екипът му е успял да направи.", "date": "2019.08.30", "title": "Вече и хора с увреждания ще покоряват родните върхове"}
{"url": "https://www.dnes.bg/obshtestvo/2019/08/30/tainite-partita-s-droga-zabeliazahme-gi-edva-kogato-izchezna-chovek.421313", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолицията все още издирва 28-годишния Иван Йорданов, за когото се смята, че е присъствал на тайно парти в бившето военно поделение във варненското село Любен Каравелово.\n\n\n\r\nОказва се, че \r\nПодобни партита, които са достъпни само за определени хора, се организират в цял свят и винаги на отдалечени места, а България не прави изключение в това отношение, коментираха Любомир Тулев, бивш шеф на сектор \"Компютърни престъпления\" в ГДБОП и психолозите д-р Пламен Димитров и д-р Александър Канчелов.\r\n                    \n                    \n                \r\n                \r\n                \r\n                Те бяха категорични, че на случая.\r\n\"Всичко, което беше казано, присъства, но там е и търсенето на екстремност. От край време е имало такива кокаинови партита, на които не може да присъства всеки. Там има всичко, което пожелаеш, в необичайна степен. Удоволствията, екстремността и всичко забранено трябва да присъства\", каза д-р Канчелов.\r\nПо думите му всичко в живота, което ни харесва като хора, е или забранено, или вредно, а търсенето на такива неща няма да спре.\r\nД-р Димитров коментира, че е част от природата ни е да търсиш нещо ново и човешките потребности включват и свързаността.\r\n\"Въпросът е дали имаме вградени вътрешни системи за самоконтрол, които ни пазят и се грижим за себе си добре\", допълни още Димитров.\r\nНяма как обаче полицията да е навсякъде, защото , обясни бившият шеф на сектор Компютърни престъпления\" в ГДБОП Любомир Тулев.\r\n\"Влизането в една такава група не става на базата на покана, която ти получаваш. Ти изразяваш желание, кандидатстваш и когато те одобрят, ставаш член\", посочи той .\r\nПо думите му МВР трудно може да контролира и да разбере за тези партита, защото няма как да получи достъп до такива групи.", "date": "2019.08.30", "title": "Тайните партита с дрога: Забелязахме ги едва когато изчезна човек"}
{"url": "https://www.dnes.bg/eu/2019/08/30/sled-brexit-nad-200-000-bylgari-gadaiat-za-bydeshteto-si.421310", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Неизясненият статут на българите след Brexit продължава да тревожи сънародниците ни, които живеят в Обединеното кралство. \n\n\r\n\n\r\nОколо 280 хил. българи живеят във Великобритания, според данни на Агенцията за българите в чужбина. От тях едва 45 хил. имат придобит статут за уседналост. Тези, които не са подали документи, все още имат време да го направят до декември 2020 г. \n\r\nЗасега е ясно, че при Brexit без сделка българите ще имат право на престой до 90 дни без виза, съобщи посланикът на Великобритания у нас Ема Хопкинс, пише . \n                    \n                    \n                \r\n                \r\n                \r\n                \r\nОмбудсманът Мая Манолова пък настоява българските институции да проведат информационна кампания, насочена към българите във Великобритания, за да са наясно те с правата си след Brexit.", "date": "2019.08.30", "title": "След Brexit: Над 200 000 българи гадаят за бъдещето си"}
{"url": "https://www.dnes.bg/rusia/2019/08/30/trevoga-v-rusiia-belarus-pada-v-obiatiiata-na-zapada.421312", "text": "Готова ли е Беларус да падне в обятията на Запада, пита се в заглавие руският в. \"Известия\".\n\r\n\"Минск смята да активизира сътрудничеството с Вашингтон в противовес на Москва\", отбелязва ежедневникът, коментирайки вчерашната визита в беларуската столица на Джон Болтън, съветник по националната сигурност на Белия дом, \"прочут с упорития си нрав привърженик на твърдите външнополитически мерки\".\n\r\nС оглед периодичното изостряне на отношенията между Минск и Москва беларуският лидер Александър Лукашенко все по-активно взе да търси нови външнополитически перспективи. Напоследък Минск бе посетен от американски помощник-държавен секретар, генерали и дипломати от САЩ. Вашингтон спомена дори за затопляне в отношенията. Означава ли това, че Минск е поел курс към Запада и рано или късно ще повтори съдбата на Украйна, разсъждават експерти на изданието.\n                    \n                    \n                \r\n                \r\n                \r\n                \r\n\"Лукашенко се хвърли да възстановява отношенията със САЩ\", заявява електронният в. \"Дни\" и припомня мнения на коментатори: \"Бащицата\" постепенно обръща гръб на Русия. Визитата на Болтън е сигнал до беларуското ръководство, че САЩ са готови да обърнат нова страница в двустранните връзки, и Лукашенко ще държи \"американската карта\" в резерв - в случай че се появят нови трудности с Русия, прогнозира политологът Андрей Кортунов.\n\r\nТова е геополитически позор за Москва, убедени са анализатори от Телеграм канала \"Булба престолов\". През управлението на Лукашенко Беларус се превърна в бойно поле за схватки между американските демократи и републиканците, между европейците и китайците. \"Само Русия не присъства в Беларус, макар Русия да плаща за всичко там\" - и ако не може да стегне юздите на Лукашенко, \"дребен васал, който носи щети\", Москва със сигурност няма да бъде уважавана на световната арена, смятат експертите, цитирани в \"Дни\".\n\r\nСАЩ и Беларус затварят страницата на миналото, констатира в заглавие вестник \"Комерсант\" по повод изразено от Лукашенко пред Болтън желание \"да обърнем тази лоша страница и да отворим нова глава\".\n\r\nДвамата обсъдиха все още действащите санкции срещу Беларус и заплахите за нейния суверенитет и териториална цялост. Западът наложи санкции на Минск през 2006 г. след президентски избори, станали повод за обвинения от страна на САЩ и ЕС в нарушаване на човешките права и подронване на демократичните институции. През 2007-2008 г. ЕС и САЩ въведоха нови санкции срещу предприятия от страната, но през 2015 г. - след нови президентски избори в Беларус и освобождаване на политзатворниците, повечето санкции бяха замразени, напомня руският всекидневник.\n\r\nСрещата с Болтън не бе последвана от конкретни решения, но в самата нея експерти съзряха доказателство, че конфликтът между Вашингтон и Москва остава в миналото - не на последно място заради \"руската заплаха\", спомената от американския гост, се казва в статията.\n\r\nПосещението на Болтън - \"безпрецедентно събитие\", може да подобри двустранните дипломатически връзки и търговско-икономическите отношения, смята беларуският наблюдател Юрий Шевцов. \"Комерсант\" припомня, че Беларус обмисля в момента покупки на американски петрол за своите рафинерии.\n\r\nСпоред руския анализатор Андрей Суздалцев Лукашенко ще използва визитата на Болтън \"за натиск срещу Русия в смисъл: ако тя не ни храни, ще сложим база на НАТО недалеч от Смоленск\".\n\r\nРусия иска от Беларус по-тясна икономическа интеграция, но Западът и самата Беларус виждат тук атака срещу нейния суверенитет. Западът обаче разглежда и сценарий, при който след 2024 г., когато президентският мандат на Владимир Путин приключва, той ще оглави новосъздадено държавно образувание, обединяващо Беларус и Русия, заявява Суздалцев. Според експерти на вестника Минск държи на този фон да демонстрира, че има Вашингтон за съюзник.\n\r\nЕвентуалното сближаване на Беларус със САЩ няма автоматично да означава отдалечаване от Москва - Минск ще продължи да балансира. Кремъл също е убеден в това, смята \"Комерсант\" и цитира говорителя на Путин Дмитрий Песков, заявил, че бъдещата петролна сделка между Беларус и САЩ е \"въпрос на икономическа целесъобразност и всяка страна самостоятелно взема решение\".\n\r\nСамият Лукашенко направи вчера жест към Москва, като отказа да посети Варшава за 80-ата годишнина от началото на Втората световна война. Източник на полското издание \"Жечпосполита\" обясни мотива - Владимир Путин не е поканен в Полша, добавя \"Комерсант\".\n\r\nМосква е убедена, че завоят на Запад, с който обича да заплашва Лукашенко, не изглежда много реалистичен: беларуският лидер няма готовност за политически реформи и промени в държавното управление. Същото важи и за заплахите Беларус да се изтегли от всички евразийски структури - икономиката на страната е твърде силно свързана с Москва, отбелязва \"Известия\".\n\r\nНа този фон визитата на Болтън може да даде в ръцете на Минск коз в преговорите с Москва, но все пак Беларус не бива да си прави илюзии, коментира политологът Андрей Кортунов.\n\r\nСпоред него не се очаква сериозно рестартиране на беларуско-американските отношения. Кортунов е убеден, че САЩ няма как да отслабят позициите на Русия на газовия пазар, тъй като американският шистов газ е по-скъп и изисква преди доставките да се изгради цялата необходима инфраструктура. Беларус освен това няма излаз на море и ще бъде принудена да внася това гориво през Полша или Литва.\n\r\nСиреч беларусите явно не ще могат да купуват горива от САЩ на същите цени, както от Русия. Това обаче не пречи Минск да се надява на заеми и инвестиции, а също и на сътрудничество с Вашингтон във военната и дипломатическата сфера, заключава \"Известия\".", "date": "2019.08.30", "title": "Тревога в Русия: Беларус пада в обятията на Запада"}
{"url": "https://www.dnes.bg/akoshtete-vqrvaite/2019/08/30/8-navika-koito-vodiat-do-diabet-tip-2.421206", "text": "Знаете, че не е добре за вас и въпреки това го правите. Посягате към поничката с шоколад, когато влизате в кафенето сутрин преди работа. Този и още много вредни навици са по-опасни за здравето, отколкото предполагате, особено ако имате диабет тип 2. Дори да нямате, може да се сдобиете с това изключително неприятно и опасно за цялостното здраве заболяване.\r\nКои са вредните навици, за които не си давате сметка, че повишават риска от диабет тип 2 още повече?\r\n\r\nТечните празни калории са не по-малко опасни от тези в храните. Избягвайте да пиете газирани и подсладени напитки без значение дали съдържат захар или изкуствени подсладители, защото те повишават значително риска от диабет тип 2, както и тип 1.\r\n                    \n                    \n                \r\n                \r\n                \r\n                \r\nПродължителното пропускане на хранения, каквото е лишаването от закуска, повишава драстично нивата на риск от диабет тип 2. Това се дължи на факта, че нивата на кръвната захар спадат много драстично при продължително гладуване, а след консумация на храна се повишават рязко. Това създава условия за поява на инсулинова резистентност на клетките, както и изтощение на панкреаса.\r\n", "date": "2019.08.30", "title": "8 навика, които водят до диабет тип 2 "}
{"url": "https://www.dnes.bg/world/2019/08/30/ukraina-vse-oshte-niama-razmiana-na-zatvornici-s-rusiia.421324", "text": "Украинското президентство потвърди, че все още няма размяна на затворници с Русия, предадоха ТАСС и Ройтерс.\n\r\n\"Процесът на взаимно освобождаване на задържани лица продължава. Информацията за неговото завършване не отговаря на действителността. Вече не за първи път виждаме информационен хаос, предизвикан от цитиране на непотвърдена информация и многочислени \"източници\", каза украинското президентство в изявление, публикувано във Facebook, предаде ТАСС.\n\r\nВ текста се отправя призив да бъдат взимани предвид \"последствията от дезинформацията: това е игра с емоциите на обществото. Когато взаимното освобождаване на задържани лица завърши, офисът на президента ще съобщи това по официалните канали.\"\n\r\n                    \n                    \n                \r\n                \r\n                \r\n                Малко по-рано прессекретарят на Службата за сигурност на Украйна Олена Хитлянска уточни, че преговорите с Русия продължават.\n\r\nАдвокат Валентин Рибин, който защитава част от задържаните в Украйна руски граждани, подготвяни за размяната, заяви, че те остават в ареста. \"Засега не зная дали те изобщо ще бъдат разменени днес\", каза той, цитиран от ТАСС.\n\r\nРано тази сутрин украински медии обявиха, че самолет с освободени от Русия украинци пътува към Киев. Тези твърдения се основаваха на публикация във Facebook на украинския генерален прокурор, припомня БТА.\n\r\nВчера Русия прехвърли украинския режисьор Олег Сенцов от отдалечен затвор в Арктика в столицата Москва на фона на преговорите с Украйна за възможна размяна на затворници, съобщиха руски агенции. Ден по-рано украински съд освободи високопоставения руски журналист Кирил Вишински, обвинен в оказване на подкрепа на проруските сепаратисти в източната част на страната.\n\r\nУкрайна се надява да издейства освобождаването от Русия на десетки свои граждани, сред които Олег Сенцов и 24 моряци, задържани в Керченския проток през ноември миналата година.", "date": "2019.08.30", "title": "Украйна: Все още няма размяна на затворници с Русия"}
{"url": "https://www.dnes.bg/temida/2019/08/30/nanchev-podaril-na-syprugata-si-bijuta-na-razfasovanata-mariiana.421319", "text": "Огърлица и гривна на убитата Марияна Атанасова е подарил убиецът Георги Нанчев на съпругата си. Това каза началникът на Криминална полиция в СДВР комисар Ангел Бадънков пред bTV. \n\r\nКогато полицаите отишли в дома им, накитите на убитата, разфасована и изхвърлена край язовира в Негован жена, носени на съпругата на Нанчев. \n\n\n\n\n Пламен Шляпашки е застрелял Иван Атанасов и Марияна, а Георги Нанчев е разфасовал телата на жертвите. \n\r\nДвамата съпрузи са убити с незаконен пистолет, който е купен специално за престъплението. \n\r\nОт къщата са взели 1500 лева и ценности, които след това са продали в заложна къща с изключение на огърлицата и гривната на Марияна.\n                    \n                    \n                \r\n                \r\n                \r\n                \r\nКасапите обаче са пощадили кучето на жертвите. Един от тях предложил да го убият, но другият го попитал: \"Защо да убиваме животното?\", и го пуснали в един от кварталите на София на път за Негован.\n\r\nТова престъпление е планирано много професионално в срок от 1 година.\n\r\nГеорги Нанчев е лежал 4 пъти в затвора за кражби, хулигански действия. Пламен Шляпашки е имал присъда за незаконно притежаване на пистолет. \n\r\n\"И двамата имат криминални прояви, но в беседите, които сме провели с техни клиенти, се оказва, че двамата са били добри майстори и сме изненадани въобще защо са стигнали до престъпление при положение, че от бизнеса, с който се занимават изкарват добри пари\", каза Бандъков. \n\r\nСпоред него двамата убийци са имали по-силна връзка от обикновеното приятелство и партньорство в работата. \n\r\n\"Не искам да кажа дали са имали интимна връзка, не съм им светил в спалнята, но от 24 часа в денонощието, те са били заедно по 18 часа\", коментира криминалистът. \n\r\nЖертвите са познавали Георги Нанчев от 15 години и често са го търсили като майстор.\n\r\nСпоред Бандъков Йордан Атанасов е споделял с него, неща които не е трябвало като това, че имат имоти, от които взимат наеми, че е продал апартамент в квартал \"Емил Марков\" и че банките дават ниски лихви \n\r\nИзвършителите са решили, че парите от продажбата на имота са в жилището на убитите. Оказало се, че те са в банка. \n\r\nДвамата майстори са приключили с ремонта, за който са били наети и след това са убили Йордан и Мариана. \n\r\nТе са знаели, че дъщеря им живее в друга държава и идва в България само един път в годината.\n\r\nСпоред Бандъков двамата убийци имат нулева ценностна система.", "date": "2019.08.30", "title": "Нанчев подарил на съпругата си бижута на разфасованата Марияна"}
{"url": "https://www.dnes.bg/crime/2019/08/30/19-godishna-e-blysnata-na-peshehodna-pyteka-v-burgas.421325", "text": "19-годишно момиче е блъснато от лек автомобил на пешеходна пътека в Бургас, съобщиха от Областната дирекция на МВР.\r\nИнцидентът е станал на вчера по обяд на кръстовище в града. 31-годишна бургазлийка с \"Пежо 206“ при извършване на десен завой отнема предимството и блъска пресичащата по пешеходна пътека 19-годишна девойка от Карнобат,.\r\nМомичето е с комоцио и други травми, настанена е за лечение в отделение \"Неврохирургия“ при УМБАЛ – Бургас.", "date": "2019.08.30", "title": "19-годишна е блъсната на пешеходна пътека в Бургас"}
{"url": "https://www.dnes.bg/top-novini/2019/08/30/dvamata-ubiici-ot-negovan-zasecheni-po-telefonite-i-zaradi-bidonite.421296", "text": "Пламен Шляпашки и Георги Нанчев са били засечени по клетките на мобилните оператори в района на язовира в Негован, където бяха открити разчленените трупове на бившия треньор по борба Йордан Атанасов и съпругата му Марияна.\n\r\nОсвен тях там са били и стотици други хора в определен период, за който се е предполагало, че жертвите са убити. От всички, които са проверени, Пламен и Георги са с най-рисков профил - и двамата са криминално проявени, а първият е и осъждан за притежание на незаконно оръжие. \n\r\nТака разследващите започват да следят всяка крачка на двамата строителни работници 7 дни, преди да стане ясно кои са жертвите, пише .\r\n                \r\n                \r\n                \r\nШляпашки и Нанчев са подслушвани и следени, анализирани са контактите им. Освен това експертиза на бидоните край язовира отвежда разследващите до магазина, от който са купени. Пламен и Георги са снимани от охранителните камери на обекта.\n\n\n\r\nКогато МВР получава сигнал, че Йордан Атанасов и съпругата му Марияна са изчезнали, става ясно, че един от мъжете - Георги Нанчев, често е говорил по телефона с бившия треньор по борба. \n\r\nТози факт, както и маршрутът на движение на двамата арестувани до Негован, установен по клетките на мобилните оператори, заковава убийците и те са задържани. \n\r\nТогава става ясно, че са се познавали отдавна и са правили ремонти в жилищата на жертвите си. \n\r\nГеорги и Пламен са признали всичко, след като в началото се опитвали да прехвърлят вината за убийствата един на друг, разпитвани в отделни стаи.\n\r\nВ четвъртък Софийската градска прокуратура повдигна обвинения срещу двамата строителни работници за убийствата на Йордан и Марияна Атанасови.\n\r\nМотивът им е бил да вземат пари, бижута и други ценности от семейството.\n\r\nСпоред признанията на майсторите двамата са планирали престъплението месеци наред. Шляпашки и Нанчев са били наемани от бившия борец да ремонтират няколко от апартаментите му в София. С Георги Нанчев се познавали от поне 15 г., когато Йордан се завърнал в родината от Нигерия, където е водил националния отбор по борба.\n\r\nВ разговор Йордан споделя с майсторите, че е продал един от апартаментите си в столичния кв. “Гоце Делчев”.\n\r\nТърсил банка, в която да вложи парите на депозит, но лихвите били нищожни и затова ги държал вкъщи. Освен това се разплащал с тях винаги кеш. Това направило силно впечатление на Шляпашки и Нанчев, които вече били доверените майстори на семейство Атанасови. Бачкаторите решили да ограбят работодателите си.\n\r\nНа 14 юли имали среща в апартамента им в столичния кв. “Иван Вазов”. Вместо да говорят за ремонти, двамата извадили пистолети и поискали парите. Пламен Шляпашки е застрелял и двамата в главите с по един изстрел.\n\r\nНикой от съседите не е чул, защото пистолетът е със заглушител. Убити са от упор. След това започнали да тършуват из жилището, прескачайки труповете им. Намерили дребна сума - около 2 хил. лв., златни бижута и други семейни ценности, които са открити в сряда в дома на Георги Нанчев. \n\r\nСлед като убиват Йордан и Марияна, майсторите започват да заличават следите си. Борецът е едър човек и не можели да го изнесат, без това да направи впечатление. Затова вкарали труповете в банята и започнали да ги режат на парчета, като ползвали триони и ножове. Разчленените части сложили в няколко найлонови торби за строителни отпадъци. После се върнали в апартамента с почистващи препарати и започнали да мият остатъците от кръв, както и да подреждат. Заключили и излезли от апартамента.\n\r\nПренесли торбите в черния джип “Тойота” на Георги Нанчев, в който предварително е имало бидони. Натъпкали останките в тях и потеглили към водоема в Негован, като са минали през цяла София. На брега на язовира изхвърлили бидоните.\n\r\nПрез цялото време, докато са били следени от криминалистите, Шляпашки и Нанчев не давали вид, че са извършили зверското престъпление. Спокойно си ходили на работа, живеели нормално, обичали да хапват заедно. \n\r\nСигналът за липсващите съпрузи Йордан и Марияна е получен от близка на дъщеря им, която вече е пътувала от Нигерия за България. Тогава станала ясна и връзката на следените бандити с жертвите.\n\r\nАрестувани са в сряда сутринта в къща в село Джурово до Правец, където са наети да сменят дограмата. Разследващите неслучайно избират това място, защото няма опасност при задържането да пострадат случайни граждани, ако Георги и Пламен окажат съпротива. \n\r\nПосле двамата правят пълни самопризнания. В сряда вечерта Пламен Шляпашки води разследващите и до работното си място в Техническия университет, където е нает по поддръжката. Там е незаконният пистолет със заглушителя, с който е застрелял жертвите си. \n\r\nПламен, който е сочен за стрелеца, е леворък, научи “24 часа”. Това обяснява защо и двамата убити са простреляни леко вляво в главата - мъжът над лявата вежда, а жената в тила, но пак от тази страна. Куршумите са 7,65 мм.\n\r\nРазследването продължава. От жилището на Йордан и Марияна Атанасови са иззети достатъчно биологични следи от тях. Само за два дни разследващите намират огромен брой други доказателства за вината на Пламен и Георги освен собствените им самопризнания.\r\n ", "date": "2019.08.30", "title": "Двамата убийци от Негован засечени по телефоните и заради бидоните "}
{"url": "https://www.dnes.bg/index/2019/08/30/fenomenalno-svetovniiat-rekord-na-stefka-kostadinova-nedostijim-veche-32-g.421270", "text": "\n\r\nНа 30 август 1987 г. на световното първенство в Рим Стефка Костадинова постави световен рекорд в скока на височина от 209 см, който и до ден-днешен не е подобрен. \n\r\n\"Винаги съм имала този рекорд за български и съм щастлива, че той все още е наш, на България\", казва Стефка Костадинова. \n\r\n\"За да стигна до него ми помогнаха най-вече моите български съпернички, които с конкуренцията извисиха летвата толкова високо. Също така и треньорът, целият екип, хората край мен, всички, които тогава бяха отговорни за просперитета на българския спорт\", казва тя по повод годишнината от поставянето на световния рекорд в скока на височина при жените. \r\n                \r\n                \r\n                \r\n\"32 години не са малко, през 1987 г. изобщо не съм и предполагала, че това постижение ще се запази като световен рекорд толкова дълго. Със сигурност 209 см няма да са винаги върхът във възможностите на дамите да скачат на високо. Един ден и този резултат ще бъде подобрен, но искрено се надявам това да бъде направено отново от българка. Стискам палци на Мирела Демирева, която бележи значим прогрес напоследък\", заяви Стефка Костадинова.\n\r\nПо време на шампионата на планетата в Рим през 1987 г. българката прелетя над 209 см. Тази кота маркира поредния връх в кариерата на феноменалната Стефка Костадинова, чийто световен рекорд е недостижим за останалите вече 32 години. Атлетката е призната за абсолютен хегемон в дисциплината за всички времена. И за една от най-великите в световната спортна история.", "date": "2019.08.30", "title": "Феноменално! Световният рекорд на Стефка Костадинова недостижим вече 32 г.!"}
{"url": "https://www.dnes.bg/world/2019/08/30/viden-aktivist-arestuvan-v-honkong-predi-protestite.421297", "text": "Хонконгският активист за демокрация Джошуа Уон беше арестуван днес в навечерието на следващи два дни на планирани протести в управлявания от Китай град, който се бори с най-голямата политическа криза от предаването му на Пекин преди повече от две десетилетия, предаде Ройтерс.\n\r\nУон, който беше лицето на акциите за демокрация по време на протестите през 2014 г., парализирали части от града за 79 дни, беше освободен от затвора през юни, след излежаване на присъда от пет седмици за неуважение към съда.\n\r\n\"Внезапно го вкараха в частна кола на улицата\", обяви в Тwitter политическата партия на Уон \"Демосисто\", която се застъпва за повече демокрация в Хонконг.\n\n\r\n                    \n                    \n                \r\n                \r\n                \r\n                Безредиците в Хонконг ескалираха в средата на юни заради сега оттеглен законопроект за екстрадиция, който щеше да позволява изпращане на хора в континентален Китай, за да бъдат изправяни пред контролирани от комунистическата партия съдилища.\n\r\nВпоследствие протестите преминаха към призиви за по-голяма демокрация по формулата \"една държава - две системи\", която гарантира свободи, неразрешени в континентален Китай, включително независима съдебна власт.\n\r\nКитай изпрати вчера нови военни части в Хонконг, което беше наречено от китайските държавни медии рутинна ротация на гарнизона.\n\r\nВ редакционна статия във в. \"Чайна дейли\" вчера беше отправено предупреждение, че китайските войници не са в Хонконг само символично и няма да стоят със скръстени ръце, ако положението в града се влоши.\n\r\nПолицията отказа разрешение за поход за демокрация утре, но организаторите обжалват този отказ. Протестът трябва да отбележи пет години откакто Пекин отмени всеобщото избирателно право в Хонконг в условията на първата рецесия в града от десетилетие, посочва Ройтерс, цитирана от БТА.\n\r\n ", "date": "2019.08.30", "title": "Виден активист арестуван в Хонконг преди протестите"}
{"url": "https://www.dnes.bg/football/2019/08/30/barsa-sreshtu-inter-real-sreshtu-psj-v-shampionskata-liga.421298", "text": "Жребият за Шампионската лига бе изтеглен, като на пръв поглед определено има доста интересни групи, в които съперничеството ще бъде голямо.\n\r\nКато цяло е трудно да се каже, че има \"група на смъртта\", но най-близо до това определение без съмнение е Група F, в която са се събрали колоси като Барселона, Борусия (Дортмунд) и Интер, докато европейският шампион Ливърпул ще се конкурира с Наполи за първото място в своята група, пише .\n\r\nДоста интересни ще бъдат сблъсъците между ПСЖ и Реал (Мадрид) от Група А, както и тези между Байерн и Тотнъм от Група В на турнира. Кристиано Роналдо пък може би отново ще се превърне в кошмар на Атлетико (Мадрид), след като неговият тим отново се падна с \"дюшекчиите\". \n                    \n                    \n                \r\n                \r\n                \r\n                \r\nЧелси ще бъде в група със сензацията от миналогодишното издание на турнира Аякс.\n\r\nЕто и жребия по групи:\n\r\n\r\nПСЖ\r\nРеал (Мадрид)\r\nБрюж\r\nГалатасарай\n\r\n\r\nБайерн (Мюнхен)\r\nТотнъм\r\nОлимпиакос\r\nЦървена звезда\n\r\n\r\nМанчестър Сити\r\nШахтьор (Донецк)\r\nДинамо (Загреб)\r\nАталанта\n\r\n\r\nЮвентус\r\nAтлетико (Мадрид)\r\nБайер Леверкузен\r\nЛокомотив (Москва)\n\r\n\r\nЛивърпул\r\nНаполи\r\nЗалцбург\r\nГенк\n\r\n\r\nБарселона \r\nБорусия (Дортмунд)\r\nИнтер\r\nСлавия (Прага)\n\r\n\r\nЗенит\r\nБенфика\r\nЛион\r\nЛайпциг\n\r\n\r\nЧелси\r\nАякс\r\nВаленсия\r\nЛил\r\n ", "date": "2019.08.30", "title": "Барса срещу Интер, Реал срещу ПСЖ в Шампионската лига"}
{"url": "https://www.dnes.bg/world/2019/08/30/ukraina-i-rusiia-razmeniha-zatvornici.421301", "text": "Украински затворници, между които моряци и кинорежисьорът Олег Сенцов, пътуват със самолет към Украйна, след завършването на процедура по размяна на затворници с Русия, съобщи във Facebook украинският главен прокурор, на когото се позовава Ройтерс.\n\r\nГоворител на главния прокурор в Киев не е направил коментар до момента.\r\n\r\nРусия прехвърли Сенцов от отдалечен затвор в Арктика в Москва на фона на преговори с Украйна за възможна размяна на затворници, съобщиха вчера руските агенции ТАСС и Интерфакс, посочва Ройтерс.\r\n/БТА/\r\n ", "date": "2019.08.30", "title": "Украйна и Русия размениха затворници"}
{"url": "https://www.dnes.bg/stranata/2019/08/30/proizvoditeli-do-10-g-niama-da-ima-bylgarski-zelenchuci.421300", "text": "Домашната лютеница ще ни излезе по-евтина тази година спрямо миналата, показват данните на Държавната комисия за стокови борси и тържища.\n\r\nПо-ниска е цената на доматите, като на едро килограмът се продава по 1,61 лв. за тези от оранжериите, при 1,67 лв. за кг миналата година. При полските цената е 1,21 лева за килограм. \n\r\nНа тържищата обаче се предлагат основно домати от Турция, , пише “Труд”. На най-голямата софийска борса турските се продават по 1-1,20 лв. за килограм.\n\r\nРазбира се, че няма да има български домати, защото няма кой да обере продукцията на полето и производителите започват да се отказват, коментира Мариана Милтенова, председател на Националния съюз на градинарите в България. \n                    \n                    \n                \r\n                \r\n                \r\n                \r\nПо думите й близо 80 на сто от зеленчуците и плодовете у нас са внос. Доматите, чушките и краставиците идват основно от Гърция, Турция и Македония. \n\r\nАко политиката в земеделието продължи, до 10 години на пазара няма да има български зеленчуци, посочи Милтенова.\n\r\nПреработвателните предприятия също са принудени да работят с вносна суровина, но се оплакват от качеството на чуждата стока, обясни тя. И даде за турски пипер, който е нитратен и има високо водно съдържание и се скапва още преди да стигне до предприятието.\n\r\nВ момента на борсите се предлагат български червени чушки, а цената им е по-ниска от миналата година – 0,80 – 1,40 лв. за кг. Има обаче и македонски, които са доста по-скъпи от нашите – 1,70 лв. за кг.\n\r\nКиселите краставички също ще излязат на сметка. В момента цената на едро на корнишоните е около 1,18 лв. за кг, докато преди година са стрували 1,40 лв. за кг.\n\r\nРекордно ниска е и цената на зелето за последните четири години – 45 стотинки, докато преди година цената е била 75 стотинки за килограм.\n\r\nНе така обаче стоят нещата при захарта и оцета. В сезона на консервите миналата година килограм захар е можел да се купи за левче, сега цената гони 1,26 лв. Бутилка оцет също е с 20 стотинки отгоре.\n\r\n ", "date": "2019.08.30", "title": "Производители: До 10 г. няма да има български зеленчуци"}
{"url": "https://www.dnes.bg/tenis/2019/08/30/grigor-dimitrov-sreshtu-poliak-v-tretiia-kryg-na-us-open.421299", "text": "Най-добрият български тенисист Григор Димитров ще играе срещу квалификанта Камил Майхржак (Полша) в третия кръг на Откритото първенство на САЩ по тенис.\r\n\r\n78-ият в света Димитров достигна до тази фаза на надпреварата след отказване на съперника му Борна Чорич (Хърватия) заради мускулна травма, докато Майхржак елиминира Пабло Куевас (Уругвай) с 6:7(3), 6:4, 2:6, 6:4, 6:1.\r\n\r\n23-годишният поляк е на рекордното в кариерата си 94-о място в класацията на АТП в момента.\r\n\r\nВ Ню Йорк той записва дебют в основната схема на турнирите от Големия шлем.\r\n\r\nДвамата не са се срещали досега.\r\n \r\n/БТА/\r\n ", "date": "2019.08.30", "title": "Григор Димитров срещу поляк в третия кръг на US Open"}
{"url": "https://www.dnes.bg/stranata/2019/08/30/mashtabna-akciia-sreshtu-alo-izmamnici-v-grad-levski.421303", "text": "Полиция и жандармерия блокира град Левски тази сутрин. При акцията се претърсват 10 адреса. Вече има и арестувани, съобщи Нова.\r\nОперацията е срещу телефонните измамници, които живеят в квартал на богатите, но официално нямат доходи.\r\nСтрупване на сили на реда има пред дома на познатият като Келеша Димитър Серафимов, считан за един от тарторите на групи за измами.\r\nЛевски е един от трите града с концентрация на този вид престъпност. Подобна акция имаше и в Горна Оряховица.", "date": "2019.08.30", "title": "Мащабна акция срещу ало измамници в град Левски"}
{"url": "https://www.dnes.bg/world/2019/08/30/trymp-otmeni-vizitata-si-v-polsha-zaradi-uragana-dorian.421302", "text": "Американският президент Доналд Тръмп съобщи, че отменя планираното си пътуване в Полша заради урагана Дориан, който приближава бреговете на щата Флорида, предаде Франс прес.\n\r\nТръмп трябваше да бъде в неделя във Варшава за отбелязването на 80 години от началото на Втората световна война, започнала на 1 септември 1939 г. с нападение на нацистка Германия срещу Полша.\n\r\nПрезидентът Тръмп вече отмени миналата седмица пътуване до Копенхаген, планирано за началото на септември и предвидена среща с датската министър-председателка, тъй като тя не възприе идеята Гренландия да бъде продадена на САЩ.\n\r\nТръмп посочи, че остава у дома, за да следи насочването на федералните ресурси към пострадали от урагана, който заплашва атлантическото крайбрежие на Флорида, предаде Ройтерс, цитирана от БТА.\n                    \n                    \n                \r\n                \r\n                \r\n                \r\nНа събитие в Белия дом Тръмп каза, че е разговарял с полския президент Анджей Дуда и го е информирал, че вместо него в Полша ще бъде вицепрезидентът Майк Пенс, а неговото посещение ще се осъществи в близко бъдеще.\r\n ", "date": "2019.08.30", "title": "Тръмп отмени визитата си в Полша заради урагана Дориан"}
{"url": "https://www.dnes.bg/cars/2019/08/30/ministyr-ot-singapur-tesla-ne-pomaga-na-planetata.421275", "text": "Ако си купите Tesla, вие всъщност не помагате на планетата, а по-скоро се поддавате на маркетинга, който се опитва да ви продаде определен стил на живот. Това е мнението на министъра на околната среда и водните ресурси на Сингапур Масагос Зулкифли.\r\nМинистърът изрази това остро мнение пред агенция Bloomberg, а реакцията му идва като отговор на негативните коментари на Илон Мъск по адрес на действията на правителството на Сингапур. По-рано през годината босът на Tesla обясни, че електромобилите са \"нежелани\" в Сингапур и правителството не полага усилия за популяризирането им.\n\r\nСега Зулкифли поясни, че според него общественият транспорт е много по-ефективен по отношение на намаляването на замърсяването с въглероден двуокис в сравнение с електромобилите.\n                    \n                    \n                \r\n                \r\n                \r\n                \r\nОсвен това, тезата на министъра включва и твърдението, че батериите на електромобилите изискват добив на твърде много ценни материали и все още няма обща регулация за преработването на вече неизползваемите батерии, което допълнително уврежда околната среда.\n\r\n\"Това, което господин Мъск иска да създаде, е лайфстайл\" обясни министърът и продължи: \"Ние не се интересуваме от това. За нас са важни истински решения, които ще помогнат за решаването на климатичните проблеми\".\n\r\nПлановете на правителството в Сингапур включват до 2040 година цялата страна да бъде достъпна чрез използване на автобуси, влак или метро, като най-дългото пътуване ще е 45 минути.\n\r\nВ Сингапур живеят 6 милиона души, а резултатите от представително национално изследване показаха, че 80% от анкетираните са заявили, че не биха си купили електромобил, тъй като няма достатъчно зарядни станции и освен това паркирането е огромен проблем в Сингапур.\r\nТози месец в Сингапур беше открита първата зарядна станция за електромобили, а следващите ще станат факт през октомври. В световен мащаб Сингапур е една от държавите с най-замърсен въздух.\r\n", "date": "2019.08.30", "title": "Министър от Сингапур: Tesla не помага на планетата"}
{"url": "https://www.dnes.bg/sofia/2019/08/30/vijdali-li-ste-ia-sdvr-izdirva-31-godishnata-hristina.421331", "text": "Столичното 6 РУ издирва Христина Георгиева Джунева, която е на 31 години. \r\n\r\nЖената е в неизвестност от 6 август, когато за последно е напуснала дома си в София.\r\n\r\nХристина е висока около 160 см, кестенява, права коса и кафяви очи.\r\n\r\nУмоляват се всички, които имат информация за издирвания, да сигнализират на тел.112, 02/9821755, 02/9821760 или в най-близкото районно управление на МВР.", "date": "2019.08.30", "title": "Виждали ли сте я? СДВР издирва 31-годишната Христина"}
{"url": "https://www.dnes.bg/crime/2019/08/30/piian-moldovec-udari-dete-s-el-trikolka-v-slynchaka.421327", "text": "Пиян молдовец блъсна дете на година и половина в Слънчев бряг. \r\n\r\n31- годишният мъжът карал електрическа триколка по пешеходна алея до бийч бар \"Викинг\", когато внезапно на пътя му изскочило  британче на година и половина. \r\n\r\nОказало се, че молдовецът е карал прекалено бързо, а освен това и на градус - дрегерът отчел 2.24 промила алкохол. \r\n\r\nПострадалото дете е получило охлузни рани по главата и лявото коляно, прегледано е и е освободено за домашно лечение.", "date": "2019.08.30", "title": "Пиян молдовец удари дете с ел. триколка в Слънчака "}
{"url": "https://www.dnes.bg/zvezdi/2019/08/30/orlin-goranov-shte-vdyhnoviava-novite-fermeri.421337", "text": "Един от най-обичаните български изпълнители - Орлин Горанов, ще стане част от новия сезон на \"Фермата\", който стартира на 6 септември в ефира на bTV. Той ще има специален статут и мисия в шоуто - ще го видим в ролята на Мъдреца, който чрез своя житейски опит и познания ще вдъхновява участниците. \n\r\n\"Поканихме Орлин Горанов да бъде ментор на участниците във \"Фермата\", защото той е сред малкото истински български звезди, които са обичани и уважавани от всички. Той е пример за подражание на поколения българи. Обиколил е целия свят, срещал се е много и различни хора, и е натрупал опит, от който всички можем да се учим\", заяви продуцентът Андрей Арнаудов.\n                    \n                    \n                \r\n                \r\n                \r\n                \r\nВъв \"Фермата\" 62-годишният Горанов ще търси заедно с всички останали отговорите на много въпроси, които вълнуват не само него, но и нас като общество. \n\r\n\"Аз ще съм част и от двете групи с участници. Ще се опитам да разбера какво мислят за живота и неговата пъстрота от емоции и събития, както и какво спира нас, българите, да живеем с усмивка и най-вече заедно, в един \"нов свят\", каза Орлин Горанов.\n\r\nПевецът ще се присъедини към останалите участници и ще се труди рамо до рамо с тях, но няма да се състезава за голямата награда от 100 000 лева.\n\r\n ", "date": "2019.08.30", "title": "Орлин Горанов ще вдъхновява новите фермери "}
{"url": "https://www.dnes.bg/eu/2019/08/30/kovachev-niama-vryzka-mejdu-techa-v-nap-i-rabotata-na-gabriel.421314", "text": "Ние имаме добър комисар, който е доказал, че работи добре. Киберсигурността и въобще дигиталната тема, която е изключително важна и ориентирана към бъдещето, и няма никаква връзка между това, което се случи в България, свързано с изтичането на данните от НАП и ресора на българския еврокомисар. Това каза пред БНР българският евродепутат Андрей Ковачев по повод заявката на премиера Бойко Борисов, че страната ни иска да получи ресор \"Киберсигурност\" в следващата Европейска комисия. \n\n\r\nПо думите му такива течове се случват във всяка страна и припомни, че дори данни от германския парламент са били хакнати преди време. \n\r\nСъставът на новата Еврокомисия и българският ресор в него трябва да станат ясни следващия месец. Според Ковачев България и Източна Европа трябва да бъдат критични към работата на Еврокомисията, след като регионът не получи нито един висок пост в Европейския съюз. Той изброи и приоритетите на страната ни.\n                    \n                    \n                \r\n                \r\n                \r\n                \r\n\"Сега приоритетите за България - разбира се, че многогодишната финансовата рамка трябва да бъде приета и да има достатъчно средства за всички политики, свързани с кохезионната политика, инфраструктура, околна среда, конкуретоспособност на българската икономика, развитие на нашите региони, младежки политики, сигурността, миграцията, опазването на външните граници\", категоричен е той. \n\r\nСпоред него обаче пред новият шеф на ЕК стои сложна и тежка задача - да намери баланс и да се вслуша във всички приоритети на всички страни членки и да може следвщата ЕК да отразява най-добре желанието на страните от ЕС, но и на целия ЕС по всички теми.", "date": "2019.08.30", "title": "Ковачев: Няма връзка между теча в НАП и работата на Габриел"}
{"url": "https://www.dnes.bg/obshtestvo/2019/08/30/pravoslavnata-cyrkva-pochita-pametta-na-sv-aleksandyr.421335", "text": "\n Патриаршеската катедрала \"Св. Александър Невски\" отбелязва летния си храмов празник.\n\r\nПразничната литургия беше отслужена от Мелнишкия епископ Герасим, който е главен секретар на Светия синод  и от предстоятел на църковното настоятелство на катедралата.\n\r\nПравославната църква почита паметта на Цариградския патриарх Свети Александър на 30 август.\n\r\nТой е живял е по времето, когато руските земи били под татарско владичество. Александър бил княз на Новгородската област. По време на неговото управление шведският крал с многобройна войска се отправил на поход срещу Новгород.\n\r\nКняз Александър поел защитата на града си, като възложил всичките си надежди за победа на Бога. Двете армии се срещнали при река Нева. Новгородският княз с Божия помощ удържал славна победа, за която бил наречен \"Невски\".\n                    \n                    \n                \r\n                \r\n                \r\n                \r\nПреди години при посещение в Москва на църковна делегация, водена от българския патриарх Максим, беше получен безценен дар - частица от мощите на Свети княз Александър Невски. ", "date": "2019.08.30", "title": "Православната църква почита паметта на Св. Александър"}
{"url": "https://www.dnes.bg/notifikacii/2019/08/30/sled-arestite-v-hongkong-otmeniha-golemiia-protest-za-utre.421318", "text": "Хонконгската полиция потвърди, че е арестувала продемократичния активист Джошуа Уон, както и Агнес Чоу, която също е член на продемократичната група \"Демосисто\", предаде Асошиейтед прес.\r\nСпоред полицията двамата са обект на разследване за ролята си в неразрешен протест пред полицейски участък на 21 юни. Те рискуват да бъдат обвинени за участие в демонстрацията и за подстрекаване на други хора да се включат. Уон освен това е заподозрян в организиране на протеста.\n\r\n\"Демосисто\" съобщи, че и двамата са били отведени в полицейски участък тази сутрин.\n\n\n\n\r\nОрганизацията \"Граждански фронт за човешки права\" обяви, че отменя насрочения за утре протест, след като не получи разрешение от полицията за провеждането му, предадоха ДПА и АП.\r\n                \r\n                \r\n                \r\nБони Люн, една от лидерките на организацията, заяви, че тя е загубила обжалването днес и се опасява, че провеждането на шествието може да постави в опасност участниците.\n\r\nБезопасността на участниците и предпазването им от правни мерки винаги е била най-важната задача на на \"Гражданския фронт за човешки права\", подчерта Люн.\n\r\nТайван изрази загриженост от информацията за арести на лидери на продемократичното движение в Хонконг, предаде ДПА.\n\r\n\"Призоваваме властите в Пекин и Хонконг да подходят чрез диалог, вместо да подтискат с арести\", подчерта говорител на тайванското президентство. Той призова китайските власти да спазят дадените на Хонконг обещания за свобода, демокрация и човешки права.\n\r\nИсторията е показала, че стремежът на хората към свобода и демокрация не може да бъде спрян чрез насилие, заяви говорителят на тайванското президентство.", "date": "2019.08.30", "title": "След арестите в Хонгконг: Отмениха големия протест за утре"}
{"url": "https://www.dnes.bg/balkani/2019/08/30/akciia-po-pytishtata-v-gyrciia-globiavat-narushiteli-svaliat-nomerata.421322", "text": "Голяма акция на гръцката полиция срещу нарушителите на пътя се провежда от няколко дни, съобщава БНР. \n\r\nСамо в област Атика в рамките на три дни са отнети 200 шофьорски книжки и са свалени номерата на 113 автомобила.\n\r\nЗа употреба на алкохол пък са глобени над 300 водачи. Общо в рамките на акцията са констатирани 1700 нарушения, информират от Пътна полиция в южната ни съседка.\n\r\nПроверките са денонощни по цялата пътна мрежа на страната, предупреждават полицаите.\n\r\nНай-честите случаи на нарушения са преминаване на червен светофар, неправилно изпреварване и пушене в колата в присъствие на деца. За всички тези нарушения глобите са високи, а освен тях има и допълнителни санкции като вземане на шофьорска книжка и сваляне на номерата на колата.\n                    \n                    \n                \r\n                \r\n                \r\n                \r\nВ Северна Гърция при движение по магистралата Александруполис към Солун има разположени много извънредни екипи не само по контрол на трафика, но и проверяват за превозване на нелегални мигранти.\n\r\nПроверките по тази линия се засилиха след катастрофата с български автомобил, превозвал мигранти, при която загинаха шестима души.\n\r\nПолицаите проверяват личните документи на пътуващите и съветват да не се вземат по пътя непознати лица.", "date": "2019.08.30", "title": "Акция по пътищата в Гърция: Глобяват нарушители, свалят номерата"}
{"url": "https://www.dnes.bg/obrazovanie/2019/08/30/kakvo-shte-se-sluchi-s-nashite-studenti-na-ostrova-sled-brexit.421316", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Неизясненият статут на българите след Brexit продължава да тревожи сънародниците ни, които живеят в Обединеното кралство. До излизането на Великобритания от ЕС остават още само два месеца. Това обаче не попречи на младите българи да запазят интереса си към Острова и да търсят реализация и обучение там.\r\n\"Притесненията ни са, че при Brexit без сделка статутът на българите във Великобритания ще бъде неясен. Вероятно ще бъде определян в зависимост от това какъв период от време са живели в страната. Но това ще се случи едва през декември 2020 г. Което означава, че от датата на напускане на ЕС дотогава ще се отвори един вакуумен период за тях\", коментира в студиото на \"България сутрин\" основателят на Българския център за социална интеграция и култура в Лондон Нишан Джингозян.\n                    \n                    \n                \r\n                \r\n                \r\n                \r\nСпоред различни данни във Великобритания живеят между 200 000 и 280 000 българи. 120 000 от тях са работещите. Към юли тази година с изрядни документи за уседналост са 54 000. Документът дава право за пребиваване в страната, за достъп до здравеопазване и социално-осигурителната система, както и възможност за кандидатстване за британско гражданство.\n\r\n\"Приетите студенти, които ще заминат за Великобритания през септември, не бива да имат притеснения. Техният статус си остава непроменен, независимо какво ще се случи на 31 октомври. Ще могат да завършат своето образование и да получат финансиране за него\", допълни консултантът на проект \"Световно образование\" Николай Христанов.\n\r\nПред той отбеляза, че е изготвена стратегия за висшето образование, която цели значителни инвестиции в сферата. А международните студенти били много важна част от облика на Великобритания и икономиката на страната.\n\r\nСънародниците ни от своя страна настояват за спешни мерки, които да им помогнат, за да не се стига до ситуация, в която да трябва да пребивават незаконно, горещ телефон за информация, повече персонал в посолството ни на Острова, където вече са изпратени още двама служители.\n\r\nВ случай на Brexit без сделка пък МВнР ще открие нови офиси за обслужване на граждани - в Шотландия или в Северна Ирландия.", "date": "2019.08.30", "title": "Какво ще се случи с нашите студенти на Острова след Brexit?"}
{"url": "https://www.dnes.bg/muzika/2019/08/30/kaval-folklor-djaz-grupa-autentik-podgotvia-vtori-album.421346", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Аутентик\" записаха втория си самостоятелен албум през април, който е частично финансиран от програма \"Дебюти\" на Национален фонд \"Култура\".\n\r\nАлбумът предстои да бъде представен официално скоро, но групата има нужда от подкрепа, за да го продуцира и да го представи на всички свои фенове.\n\r\nОт няколко дни в интернет пространството тече кампания за набиране на още средства и всеки, който желае, може да ги подкрепи.\r\nЖивко Василев, който свири на кавал, разказа в студиото на \"България сутрин\", че за пръв път групата експериментира с такава кампания.\n\r\n\"Трябват ни още средства, за да завършим цялата продукция и заради това сме стартирали кампания онлайн, в която и наши фенове могат да помогнат и да дарят, за да се осъществи албумът\", обясни той.\n                    \n                    \n                \r\n                \r\n                \r\n                \r\nВасилева каа още, че към \"Аутентик\" вече са се присъединили и двама нови музиканти. \n\r\n\"Един от тях е Борислав Илиев, който свири на тамбура. Много съм щастлива, че другото момче е Стоил Иванов. Те се раздадоха много за целия албум, изключителни музиканти\", сподели тя.\n\r\nМузикантите обясниха, че за разлика от първия си албум, в който всичко е било изпипвано и презаписвано, докато не се постигне желания резултат, сега записите не са редактирани и са в автентичен вид.\r\n ", "date": "2019.08.30", "title": "Кавал, фолклор, джаз - група \"Аутентик\" подготвя втори албум "}
{"url": "https://www.dnes.bg/notifikacii/2019/08/30/rumynec-i-deteto-mu-postradaha-zaradi-vlakche-v-nesebyr.421343", "text": "Румънче на 8 години и баща му пострадаха леко заради катастрофа на атракционно влакче в Несебър. \r\n\r\nИнцидентът е станал край ул. \"Хан Крум\" в курорта около 21 ч. вчера, съобщиха от полицията. \r\n\r\nЗаради липса на достатъчно разстояние влакчето с две прикачени ремаркета, управлявано от 65- годишен мъж от Равда,  се ударило в рекламно табло, покрай което преминавало. \r\n\r\nОт удара се деформирала покривната му конструкция, тя се  откъснала  и паднала, закачайки  43-годишен румънски турист и 8- годишното му дете. \r\n\r\nТе не са пострадали сериозно.\r\n ", "date": "2019.08.30", "title": "Румънец и детето му пострадаха заради влакче в Несебър "}
{"url": "https://www.dnes.bg/politika/2019/08/30/manolova-se-otchete-122-000-grajdani-tyrsili-ombudsmana.421341", "text": "122 199 граждани са потърсили съдействие от националния омбудсман Мая Манолова от началото на нейния мандат. Това сочи специален отчет на дейността на институцията, разпратен до медиите вчера. \n\r\nПричина за него е \"засиления обществен интерес към работата на омбудсмана и с оглед принципа за прозрачност и отчетност\", казват още от офиса на Манолова. \n\n\n\n\r\nСвоеобразният отчет е разделен на две групи - \"отчет на дейността\" и \"финансов отчет\". \n\r\nСпоред представените данни, постъпилите жалби и сигнали към омбудсмана са 45 016, от които 43 569 вече са приключени. \n\r\nВ топ пет на жалбите и сигналите през години са нарушения на \"Права и потребители\" - 11 291 бр.; \"Социални права\" - 6 360 бр.; \"Основни права и свободи\" - 5 858 бр.; \"Право на собственост\" -  4 585 бр.; \"В изпълнителното производство\" - 3 318 бр. \n                    \n                    \n                \r\n                \r\n                \r\n                \r\nМанолова твърди, че е отправила цели 5 113 препоръки към държавни и общински органи, от които \"всяка втора е изпълнена\". \n\r\nОтчетът показва, че Манолова е имала 114 изнесени приемни в страната и чужбина. Имала и четири големи тематични приемни - \"Топлофикация\", ЧСИ, права на децата, проблеми в медицински специалисти\". \n\r\nТова са съкратените и обобщени данни за дейността на Мая Манолова от началото на нейния мандат. В продължението на отчета тя се спира по подробно върху своите законодателни инициативи и препоръки за нормативни промени.\n\r\nСред тях можем да намерим основните теми, по които Манолова се изказваше през времето на своя мандат - Изборен кодекс, Закон за ДДС, Кодекса за социално осигуряване, Законопроекта за равнопоставеност на жените и мъжете, Кодеска на труда и Законодателството за хората с увреждания. \n\r\nСред основните битки на омбудсмана, посочени и в доклада, е нейният законопроект за несъсстоятелността на физическите лица. Манолова входира проекта в последния работен ден на парламента преди неговата почивка и се очаква той да бъде разискван от депутатите през новия сезон от септември. \n\r\nВ секцията \"Финансов отчет\" можем да видим всички договори, които офисът на омбудсмана е сключвал с физически и юридически лица. Имената на някои от фирмите са заличени, заради Закона за достъп до обществена информация, според който фирмите имат право да поискат да останат анонимни. \n\r\nПълният отчет на омбудсмана Мая Манолова може да бъде видян от гражданите на сайта на институцията.\r\nПрипомняме, че Мая Манолова е един от възможните кандидати за кмет на София на предстоящите местни избори през есента. До момента тя не е обявила своята кандидатура официално и не разкрива своите планове. Въпреки това социологическите агенции започнаха да мерят нейните шансове в последните проучвания, които показват, че към момента тя има малко преднина пред сегашния кмет на столицата Йорданка Фандъкова.", "date": "2019.08.30", "title": "Манолова се отчете: 122 000 граждани търсили омбудсмана"}
{"url": "https://www.dnes.bg/world/2019/08/30/iberiia-otmeni-nad-100-poleta-v-ispaniia-zaradi-stachka.421345", "text": "Испанската авиокомпания Иберия реши да отмени 104 полета заради стачката на наземния персонал днес и утре (30 и 31 август) в Мадрид и Барселона, предаде ТАСС, като цитира в. \"Периодико\".\n\r\nПо-рано стана известно, че испанският въздушен превозвач Вуелинг е анулирал 92 полета през стачните дни в каталунската столица. Очаква се стачката да наруши плановете на хиляди хора.\n\r\nПо информация на електронното издание \"Вейнте минутос\" Вуелинг е решила да отмени 54 полета в петък и 38 полета в събота. Според компанията стачката ще засегне 14 000 пътници.\n\r\nНаземният персонал на Иберия наброява около 2500 души. В стачката ще участват служители, които регистрират пътниците, товарачи и други сътрудници, които обслужват около 20 компании, включително Вуелинг.\n                    \n                    \n                \r\n                \r\n                \r\n                \r\nПредишната стачка на персонала на Иберия беше на 24 и 25 август и доведе до отменяната на 100 полета. Сътрудниците на компанията поискаха подобряване на условията на труд.\n\r\nМеждународното летище в Барселона е второто по големина в Испания след летището в Мадрид. През 2018 година то посрещна рекордните в историята си 50,1 милиона пътници, което е с 6,1 процента повече, отколкото през 2017 година, припомня ТАСС, цитирана от БТА.\n\r\nНа 1 и 2 септември в Испания ще стачкува и кабинният екипаж на ирландската нискотарифна авиокомпания Райънеър, която отмени само под един процент от полетите си - десетина за двата дни. \r\n ", "date": "2019.08.30", "title": "Иберия отмени над 100 полета в Испания заради стачка "}
{"url": "https://www.dnes.bg/stranata/2019/08/30/dnes-otvariat-tri-lenti-ot-am-struma-krai-dupnica.421375", "text": "Отварят три ленти от участъка от АМ „Струма” край Дупница, където горя депо за отпадъци. Те  (30 август).\n\n\n\r\nВ петък и събота двете ленти са в посока Кулата, в неделя и понеделник – посока София.\r\nПо повредения от пожара 10-километров участък . Товарните автомобили трябва да използват обходен маршрут.\r\nПри движение към Кулата при пътен възел „Диканя” се отклоняват по главен път Е-79 и при Бобошево отново се връщат на магистралата.\r\nВ обратна посока от Бобошево до Дупница се движат по стария път, след което се включват в магистралата, съобщи bTV.", "date": "2019.08.30", "title": "Днес отварят три ленти от АМ „Струма” край Дупница"}
{"url": "https://www.dnes.bg/stranata/2019/08/30/67-godishen-zagina-pri-katastrofa-krai-petrohan.421383", "text": "при катастрофа на път II-81 в района на Петрохан, съобщиха от МВР – Монтана.\r\nСигнал за инцидента е регистриран в 11:20 часа. \r\nВременно движението в района се осъществява двупосочно в една лента. Движението се регулира от \"Пътна полиция\". Шофьорите е необходимо да карат с повишено внимание и съобразена скорост.", "date": "2019.08.30", "title": "67-годишен загина при катастрофа край Петрохан"}
{"url": "https://www.dnes.bg/notifikacii/2019/08/30/akciiata-v-levski-zadyrjan-e-kelesha-otkriti-sa-mnogo-pari.421382", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Град Левски е блокиран от полиция и жандармерия заради мащабна спецакция срещу телефонни измамници. \n\r\nЗадържани за 24 часа са осем души – седем в град Левски и един в София.  Всички са криминално проявени, някои са осъждани. Сред тях е и ръководителят Димитър Серафимов по прякор Келеша. В дома му разследващите открили голяма сума пари и златни пендари, съобщава\n\r\nПреди три години Келеша беше арестуван в Пловдив заедно с братовчед си, след което беше осъден на близо две години затвор. Тогава бяха доказани 6 телефонни измами. \n\r\r\n                \r\n                \r\n                \"Не можем да позволим на такива групи хора да тормозят възрастните хора  в страната. Държавата е в дълг на възрастните хора.  Целта на кампанията ни е към края на годината и най-късно началото на  лятото следващата година нивото на тази престъпност да бъде сведено до  доста по-ниски нива. С приключването на големите престъпни групи нивото  на тези престъпления се очаква да бъде много по-ниско след 6-8 месеца.  Престъпниците живеят в разкош като крадат от българските пенсионери\", заяви зам.-главният прокурор Иван Гешев пред медиите в град Левски. \n\r\nОколо 20 адреса в Левски са претърсени от полицията. Всички входно-изходни артерии на града са под контрола на властите. Спират се и се проверяват всички автомобили.\r\nГрад Левски е известен с \"квартала на богатите\", където са издигнати огромни палати, подобна акция имаше и в Горна Оряховица. Един от арестуваните е бил в групата на ало измамниците в Горна Оряховица, а след разбиването й преди месеци се е преместил в Левски. \r\nПо първоначална калкулация, измамите са за десетки хиляди левове. Вземани са дребни суми, но редовно. Има няколко случая на предотвратени измами на възрастни хора, които са опитали да теглят пари от банки, за да ги дадат на мошениците. ", "date": "2019.08.30", "title": "Акцията в Левски: Задържан е Келеша, открити са много пари"}
{"url": "https://www.dnes.bg/sport/2019/08/30/ludogorec-s-cska-moskva-espaniol-i-ferencvarosh-v-le.421388", "text": "Българският шампион Лудогорец попадна в трудна група в Лига Европа.\r\nРазградчани ще срещнат ЦСКА Москва (Русия), Еспаньол (Испания) и отново Ференцварош (Унгария) в груповата фаза на турнира Лига Европа, отреди тегленият жребий.\r\n\r\nРазградчани вече срещнаха унгарския първенец. Това стана в първия квалификационен кръг на Шампионска лига и българският отбор загуби и двете срещи - 0:1 като гост и 2:3 у нас.\r\n\r\nПървият мач в групата ще се играе на 19 септември, а последният - на 12 декември.\r\n\r\n ", "date": "2019.08.30", "title": "Лудогорец с ЦСКА Москва, Еспаньол и Ференцварош в ЛЕ"}
{"url": "https://www.dnes.bg/stranata/2019/08/30/dvete-jertvi-v-moreto-krai-sinemorec-bashta-i-sin-ot-razgrad.421389", "text": "Баща и син от Разград са удавените на неохраняемия плаж \"Липите\" край Синеморец. \n\r\nДругото дете и мъжът, скочил да го спасява, са живи, съобщи \"\". \n\r\nЗагиналото момче е на 16 години. \n\n\r\nТо започнало да се дави заедно с друго дете и бащата веднага скочил в морето. Във водата нагазил и друг мъж.\n\r\nЕдното от децата е извадено на брега. \n\r\nСлед като мъжете скочили да вадят и другото, били повлечени от мъртво вълнение. \n\r\nДесетина минути по-късно тялото на бащата е изхвърлено на брега.\n\r\nСпасители от съседния плаж \"Бутамята\" започнали претърсване с джет и успели да извадят все още живи другото дете и мъжът, скочил да го спасява.\n                    \n                    \n                \r\n                \r\n                \r\n                \r\nВсе още не е ясно дали двете деца са от едно семейство. \n\r\nТрагедията се е разиграла пред очите на съпругата и майката на загиналите баща и син.\n\r\nПлаж \"Липите\" е сред най-опасните по цялото българско Черноморие. Той е неохраняем и трудно достъпен, но привлича туристите с девствената си природа и чисто море.\n\r\nПреди 7 години по подобен начин загинаха двама мъже, които се впуснаха да спасяват давещи се братче и сестриче.", "date": "2019.08.30", "title": "Двете жертви в морето край Синеморец: Баща и син от Разград"}
{"url": "https://www.dnes.bg/temida/2019/08/30/shefyt-na-sofiiskiia-zatvor-hvyrli-ostavka-zaradi-kuiovich.421385", "text": "Шефът на Софийския затвор Десислав Трайков съобщи, че напуска поста. \n\r\n\"С днешна дата съм депозирал заявление до министъра на правосъдието да ме освободи от длъжност\", каза той, цитиран от Дарик. \n\n\n\n\r\nТрайков се оплака, че лидерът на АБВ Румен Петков, който е бивш вътрешен министър е опетнил името му, а това не било характерно поведение за политик от подобен ранг. \n\r\nПреди няколко дни излежаващият присъда за наркоразпространение черногорец Будимир Куйович бе хванат на магистралата с фалшива шофьорска книжка - в деня, в който е излязъл в отпуск от ткритото затворническо общежитие в Казичене.\n                    \n                    \n                \r\n                \r\n                \r\n                \r\nСпоред Румен Петков това показва сериозен проблем с правилата в затворите и възможностите, които осъдените получават за трудолюбието си. \n\r\nПред Нова тв преди ден Петков нарече Десислав Трайков \"Архимед на затворническия труд\".\n\r\n\"Пресметнал е, че Будимир Куйович има 2500 изработени дни. Това означава, че за 10-те години, които е излежал, е ползвал около 1500 почивни. Освен това, Трайков има невероятно усещане за доброта. Той казва: Куйович многократно е награждаван за трудовата си дейност\", каза Петков.\n\r\nСпоред него това говорене на Трайков за Куйович е \"грубо погазване на усещането за справедливост, и то с участието на държавата\". Според него премиерът би трябвало да уволни Трайков още днес. \n\r\n\"Нито аз съм сменял режима от строг на общ, нито аз съм го направил общежитие от отворен тип\", защити се обаче  Трайков.\n\r\n\"Нямам идея какво се е случило в порядъка на 10-15 години назад. Но аз се почувствах лично засегнат, семейството ми също, заяви още шефът на Софийския затвор.\n\r\n\"Бих поканил г-н Петков на теритоята на затвора. И да преценим обстоятелства, каза още Трайков.", "date": "2019.08.30", "title": "Шефът на Софийския затвор хвърли оставка заради Куйович"}
{"url": "https://www.dnes.bg/obshtestvo/2019/08/30/srednata-zaplata-v-bylgariia-raste-s-10-godishno.421381", "text": "България отчита едни от на годишна база, заяви министърът на труда и социалната политика Бисер Петков по време на международна конференция „Синдикални политики за устойчива заетост, достоен труд и преодоляване на нарастващата несигурност на работното място“, организирана от КТ „Подкрепа“, съобщиха от Министерството на труда и социалната политика.\n\n\r\n„През последните години усилията на българското правителство са насочени към увеличаване на доходите, поддържане на икономическа стабилност и привличане на нови инвестиции. Това са основните предпоставки за осигуряване на устойчива заетост и достоен труд”, отбеляза министър Петков.\r\n                    \n                    \n                \r\n                \r\n                \r\n                Той допълни, че са налице и определени резултати от прилагането на тези политики – нарастваща заетост и по данни на Националния статистически институт за второто тримесечие на 2019 г.\r\nВ същото време обаче България е една от страните, в които се полага най-много извънреден труд, който не се заплаща като такъв. Причината за това е системата на  сумираното изчисляване на работното време. Синдикалните организации са започнали подписка, с която настояват за  ограничаване на сумираното изчисляване на работното време на европейско  ниво, предаде .\r\nМинистър Петков обърна внимание и на . Резултатите са повишаване на разнообразието от режими на работа, нови бизнес модели, нарастваща фрагментация на икономическите субекти и появата на световни производствени мрежи.\r\n„Дигиталната трансформация поставя нови изисквания към професионалния профил на работната сила, свързани с притежаването на необходимите цифрови умения, които придобиват ключово значение за устойчива заетост и намиране на работа”, заяви социалният министър.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.08.30", "title": "Средната заплата в България расте с 10% годишно"}
{"url": "https://www.dnes.bg/stranata/2019/08/30/nad-80-gorski-pojara-gasili-ogneborcite-prez-avgust.421378", "text": "Горски служители и пожарникари са предотвратили разрастването на 95 процента от горските пожари само през август, съобщиха от Дирекция \"Информационно обслужване и връзки с обществеността\" на Изпълнителната агенция по горите.\r\nНад 80 пожара в горските територии на цялата страна са възникнали само през този месец. Стихията е засегнала горски масиви на площ от 950 хектара.\r\nБързото локализиране на огъня и своевременната намеса на горски служители и пожарникари в повечето от случаите не са допуснали навлизането на огъня в горските територии и до момента върховите пожари са само 5 на сто от опожарената площ.\r\nНай-сериозен е бил пожарът в землището на село Еленово, община Нова Загора, който е преминал през около 270 ха горски територии, от които 160 ха залесени.\r\n                    \n                    \n                \r\n                \r\n                \r\n                Най-много пожари са в териториалните обхвати на регионалните дирекции по горите - Кърджали, Сливен, Пловдив и Бургас. При потушаването им са участвали повече от 700 горски служители.\r\nПрез август специализираните групи от държавните горски стопанства, регионалните дирекции по горите и държавните предприятия са реагирали на 55 сигнала за пожари в горски територии или в близост до тях, подадени на телефон 112.\r\nОт началото на годината само 2% от горските пожари са причинени от мълния, за всички останали причините са човешка небрежност.\r\n ", "date": "2019.08.30", "title": "Над 80 горски пожара гасили огнеборците през август"}
{"url": "https://www.dnes.bg/akoshtete-vqrvaite/2019/08/30/spored-zodiiata-kak-da-razberete-che-niakoi-e-vliuben-vyv-vas.421356", "text": "Ето как да разберете дали представителите на зодиакалните знаци са влюбени във вас.\r\n\r\n \r\nТе не играят игрички и не могат да пазят тайна. Ако ви харесват, това ще е очевидно. Ще го покажат и веднага ще разберете. Подгответе се за много съобщения, обаждания, романтични изненади, подаръци, разходки, вечери, фойерверки.\r\n \r\n\r\n \r\nМного дълго подбират подходящ партньор, не се влюбват лесно. Ако не усетите, че има химия и ако те не ви обръщат много внимание, не насилвайте неща. Ако ви харесват, ще ви доближат и ще намекнат за това с шега. Ще са предпазливи, но усмивките и жестовете ще издадат.\r\n \r\n\r\n \r\nБлизнаците ще се държат закачливо. Те се доверяват на инстинктите си и са диви. Ще имаме чувството, че сте се върнали в началното училище - ще ви дърпат косата, ще ви  щипят, ще се бъзикат с вас, ще досаждат, но в същото време - ще са луди по вас.\r\n \r\n", "date": "2019.08.30", "title": "Според зодията: Как да разберете, че някой е влюбен във вас"}
{"url": "https://www.dnes.bg/crime/2019/08/30/hvanaha-pernichanin-s-3-kg-metamfetamin.421393", "text": "Криминално проявен мъж е задържан за притежание на 3 килограма метамфетамин, съобщиха от МВР.\r\nВчера полицаи претърсили жилище в пернишкия кв. \"Куциян“. Вътре били намерени и иззети около 3 кг жълто прахообразно вещество, реагирало на метамфетамин при направените тестове, и около 40 грама суха зелена листна маса - марихуана.\r\nЗадържан е собственикът на жилището - 31-годишен мъж, които е познат на органите на реда. \r\nНаложена му е полицейска мярка за срок до 24 часа. Образувано е досъдебно производство и работата продължава.", "date": "2019.08.30", "title": "Хванаха перничанин с 3 кг метамфетамин"}
{"url": "https://www.dnes.bg/sofia/2019/08/30/zlatnite-mostove-s-nova-atrakciia-razmazan-djip.421390", "text": "\nДжип \"Тойота\" \"паркира\" върху геоложкия феномен “Златните мостове” в Природен парк Витоша, видя репортер на Булфото.  \n\nНай-вероятно пътният инцидент е станал късно снощи или през нощта. Причина за катастрофата е несъобразена с пътните условия скорост. \r\n\r\nКъм момента няма данни за тежко пострадали при инцидента, по автомобила са нанесени сериозни материални щети.\r\n\r\nДнес кацналата върху каменната река кола се превърна в допълнителна атракция за преминаващите туристи.", "date": "2019.08.30", "title": "Златните мостове с нова \"атракция\" - размазан джип "}
