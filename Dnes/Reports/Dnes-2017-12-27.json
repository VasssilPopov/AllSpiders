{"url": "https://www.dnes.bg/notifikacii/2017/12/27/putin-oficialno-e-pak-kandidat-za-ruski-prezident.363464", "text": "Централната избирателна комисия на Русия прие от президента Владимир Путин пакета документи, които се изискват за кандидатиране на изборите за държавен глава, съобщи ТАСС Документите от Путин бяха приети от сътрудници на работната група на ЦИК за прием на документи начело с члена на комисията Александър Клюкин. След процедурата страните подписаха съответния протокол. \r\nТака официално Путин отново е кандидат за Кремъл, като възнамерява да участва в изборите като независим кандидат.", "date": "2017.12.27", "title": "Путин официално е пак кандидат за руски президент"}
{"url": "https://www.dnes.bg/index/2017/12/27/godinata-v-snimki-avgust-2017.362771", "text": "Dnes.bg продължава да ви показва най-интересните и любопитни снимки от отминаващата си 2017 година.\r\nВ третия ден на Коледа, точно на Стефановден, ви предлагаме да видите най-красивите кадри от любимия, летен и отпускарски август. А там определено има какво да се види!\r\nА ако сте пропуснали някоя от предишните ни галерии с най-добрите снимки от годината, .Приятно гледане!", "date": "2017.12.27", "title": "Годината в снимки: Август 2017"}
{"url": "https://www.dnes.bg/stranata/2017/12/27/doide-li-zimata-ili-veche-si-otiva.363457", "text": "Кокичета цъфнаха в двор в Исперих навръх Коледа.\r\nМакар че зимата на практика започна едва преди седмица, то предвестниците на пролетта се показаха заради топлото време в последните дни.\r\nИ накараха хората в града да се запитат: Дойде ли зимата или вече си отива?", "date": "2017.12.27", "title": "Дойде ли зимата или вече си отива?"}
{"url": "https://www.dnes.bg/sport/2017/12/27/felaini-se-razdelia-s-nacionalniia-na-belgiia.363460", "text": "Маруан Фелайни ще прекрати международната си кариера след световното първенство в Русия, съобщи самият той за белгийския сайт humo.be.\r\n30-годишният полузащитник на Манчестър Юнайтед има 80 мача и 16 гола за Белгия. \"Световното първенство в Русия ще бъде последният ми голям турнир с Белгия\", отсече халфът със знаменитата прическа.\r\n\"Играя за отбора вече 12 години и съм един от най-възрастните играчи в него, заедно с Компани, Вермален и Муса Дембеле. Няма какво повече да доказвам в Белгия и Англия\", каза той.\r\n ", "date": "2017.12.27", "title": "Фелайни се разделя с националния на Белгия"}
{"url": "https://www.dnes.bg/obshtestvo/2017/12/27/koledata-svyrshi-slynceto-syshto-se-skriva.363461", "text": "През нощта на места в низините и около водните басейни ще започне отново да се образува мъгла или ниска облачност, а от югозапад над страната ще се увеличава и средната и висока облачност, сочи прогнозата на НИМХ-БАН за първия работен ден след коледните празници.\r\nВ Източна България ще продължи да духа слаб южен вятър. Минимални температури ще са между 0 и 5 градуса, на отделни места в низините до минус 2 градуса, а по морския бряг между 5 и 9 градуса. \r\nВ четвъртък облачността над страната ще бъде предимно значителна и след обяд в Рило-Родопската област, а през нощта срещу петък главно в Източна България, ще има валежи от дъжд. Ще се усили южният вятър, по-чувствително в Източна България и на места северно от планините и там максималните температури ще са високи - между 14 и 18 градуса, а в останалата част от страната ще бъдат между 8 и 13 градуса.\r\nВ планините ще духа силен и бурен юг-югозападен вятър, който през деня ще продължи да се усилва. Облачността ще е значителна и главно в Рило-Родопската област ще има валежи от дъжд, над около 2000 метра от сняг. Максималната температура на височина 1200 метра ще е около 6 градуса, на 2000 метра 0 - 1 градуса.\r\nНад Черноморието ще има разкъсана облачност, която след обяд ще се увеличи и през нощта срещу петък ще превали дъжд. Ще духа умерен, в следобедните часове и през нощта срещу петък до силен южен вятър. Максималните температури на въздуха ще са 12 -16 градуса. Температурата на морската вода е 9 - 10 градуса. Вълнението на морето ще бъде 3-4 бала.", "date": "2017.12.27", "title": "Коледата свърши, слънцето също се скрива"}
{"url": "https://www.dnes.bg/akoshtete-vqrvaite/2017/12/27/britani-uiliams-dvoinichkata-na-bionse.363228", "text": "Британи Уилямс е жената, на която доста други ще завидят. Детройтската красавица може да се похвали с удивителната си прилика не с кого да е, а именно с поп кралицата Бионсе.\r\n \r\nБритни има над 50 хиляди последователи в Instagram, като всички с нетърпение очакват да видят всяка нова снимка на младата двойничка.\r\n \r\nУилямс споделя, че понякога й се случва да бъде сбъркана с Бионсе и преследвана за снимка.\r\n \r\n\"Една група жени веднъж ме преследваха с колата си и започнаха да пеят \"Single Ladies', изпреварвайки колата на приятеля ми и принуждавайки ни да свалим прозорците, за да ме снимат\".\r\n \r\n\"Повечето хора, като цяло, са приятелски настроени и просто искат снимка, някои казват, че приличам на по-млада версия на Бионсе\", казва Бритни.\r\n \r\nПриликите с музикалната дива наистина са много. Двойничката на Бионсе признава, че преди сравненията са я притеснявали, но сега ги приема като комплимент.\r\nЗа Хелоуин тази година, Бритни напълно се трансформира в Бионсе, пресъздавайки визията на поп певицата от музикалния клип на \"Love On Top\".\r\n \r\n\"Тя пее, танцува, пише, а и аз съм надарена по същия начин. И двете сме силни, доминиращи жени, безстрашни и вярващи\".\r\n \r\n\"Благословени сме с жена като Бионсе – смирена, лоялна, талантлива и трудолюбива. В нашето време това е рядкост, тя е пример за онова, което мъжете трябва да търсят и което жените трябва да станат\", споделя Бритни Уилямс.\r\n ", "date": "2017.12.27", "title": "Британи Уилямс – двойничката на Бионсе"}
{"url": "https://www.dnes.bg/stranata/2017/12/27/kal-i-razbiti-ulici-sreshtu-edna-detska-mechta.363455", "text": "Това е една история с продължение. Преди няколко месеца , която всеки ден изминава по 4 км, бутайки инвалидната количка на 14-годишния си син до училище.Тогава жената се бореше да бъде настанена с децата си в общинско жилище. По Коледа екипът на Bulgaria ON AIR отново се срещна с тях, за да види как и дали се е променил животът им.\r\nВъпреки че вече 9 години е прикован към инвалидната количка, осмокласникът Пресиян никога не е спирал да мечтае и да иска да учи. За да може, когато оздравее, да работи и да помага на майка си и по-малкото си братче.\r\nТримата живеят в малка стая в покрайнините на Велико Търново, в която обаче липсват елементарни битови условия. Пътят до там е в окаяно състояние, транспорт няма, а майка му е принудена сама да бута инвалидната му количка до училище.\r\nВеднага след като за първи път ви разказахме историята на семейството на Ани, добри хора започнали всеки ден да возя до училище 14-годишния Пресиян.\r\nПоради липсата на достатъчно средства, това продължило три седмици, а от началото на декември момчето не може да посещава училище, тъй като навън е студено, а майка му не може да преминава през огромните локви на улицата им с инвалидната му количка.\r\nА Коледа посрещат тримата в малката стаичка, в която продължават да живеят. И да мечтаят.", "date": "2017.12.27", "title": "Кал и разбити улици срещу една детска мечта"}
{"url": "https://www.dnes.bg/world/2017/12/27/vzriv-v-sankt-peterburg-rani-10-dushi.363465", "text": "10 души бяха ранени при експлозия в голям магазин в Санкт Петербург, съобщи местната полиция, цитирана от Франс прес.\r\nСледственият комитет на Руската федерация е възбудил наказателно дело за \"опит за убийство на две и повече лица\". На място е изпратен екип от следователи, а магазинът е евакуиран.\r\nПо предварителни данни експлозията станала в развлекателния комплекс \"Гигант Хол\" на първия етаж на магазина, в 18.30 часа местно време /15.30 по Гринуич/, съобщава БТА. \r\nПострадали са десет души, четирима от които са откарани в болница.\r\nВ резултат на взрива няма сериозни разрушения в супермаркета. Повредени са само касов апарат, частично таван и една стена, заявил пред ТАСС източник от силите за сигурност.Експлозията е била причинена от самоделно взривно устройство с мощност 200 грама тротилов еквивалент, напълнено с поразяващи елементи, заяви пред ТАСС говорителката на следствения комитет на Руската федерация Светлана Петренко. Тя добави, че следователите разглеждат всички версии на случилото се. ", "date": "2017.12.27", "title": "Взрив в Санкт Петербург рани 10 души"}
{"url": "https://www.dnes.bg/zvezdi/2017/12/27/koi-znamenitosti-stanaha-roditeli-prez-2017-a-ii-chast.363213", "text": "Част от звездите тази година загърбиха професионалните си ангажименти и се отдадоха на родителство. Ето още кои знаменитости слагаха памперси през годината.Актрисата Аманда Сейфрид стана майка през март. Актьорите не скрили факта за бъдещото дете, но така пазят живота си в тайна, че дори не е ясно името на малкото.Сиара и спортистът Ръсел Уилсън се ожениха на 6 юли 2016 г. Тяхната връзка е започнала 13 месеца по-рано. След сватбата двамата обявиха новината за бременността на певицата. Детето им Сиена Принсес Уилсън се появи на 28 април 2017 г. Певицата има още един син от първия си брак – 2-годишния Фюч.Бенедикт Къмбърбач и Софи Хънтър се сдобиха с втори син на 3 март, който кръстиха Хал. Първото им дете е Кристофър и се появи през 2015 г.Джанет Джексън стана за първи път майка. Тя роди на 3 януари сина си Ейса ал Мана от третия си съпруг Уисам ал Мана, с когото се раздели малко по-късно. След раздялата певицата се залови и с професионални ангажименти и успя да влезе във форма като свали над 20 кг с тежки тренировки и строга диета.Кои други знаменитости станаха родители, четете на  ", "date": "2017.12.27", "title": "Кои знаменитости станаха родители през 2017-а? ( II част)"}
{"url": "https://www.dnes.bg/akoshtete-vqrvaite/2017/12/27/poznaite-choveka-spored-pyrvata-glasna-ot-imeto-mu.363227", "text": "Според нумерологията има лесен начин да разберем малко повече за някой нов човек. Достатъчно е само да знаем първото му име и да се допитаме до значенията на някои букви.\r\n \r\nАко вече се сещате за някой, който ви вълнува, обърнете внимание на първата гласна буква от неговото име:\r\n \r\n \r\nЗвучни имена като Мария и Калоян, показват много амбициозна и целенасочена натура. Хора с подобни имена са фокусирани в работата, което ги прави успешни и уважавани. Това важи и за ваши цели и проекти, с които те могат да ви помогнат.\r\n \r\nЗа да бъдат щастливи в една връзка, всички хора с първа гласна \"А\" се нуждаят от някакъв вид награда. Всичко, което правят задължително трябва да им бъде признато, защото те не могат да преживеят усилията им да не бъдат оценени.\r\n\r\n \r\nХората с енергията на буквата \"Е\", които носят имена като Георги и Евелина, много лесно усещат лъжите и неискреността и не се примиряват, докато не научат истината.\r\n \r\nТе имат нужда от близостта на близките и от общуване, въпреки че понякога не го признават. Хората с първа гласна в името „Е“ трябва да се изявяват и да бъдат център на внимание, за да са щастливи.\r\n \r\n \r\nПознавате ли някой Николай или Лилия? Хората с първа гласна \"И\" са много отговорни и целенасочени, но имат нужда да се отърват от миналото си, за да бъдат щастливи.\r\n \r\nТе преживяват трудностите тежко и дълго си ги припомнят. Само ако успеят да забравят за тях и да погледат напред ще могат да постигнат целта си.", "date": "2017.12.27", "title": "Познайте човека според първата гласна от името му"}
{"url": "https://www.dnes.bg/notifikacii/2017/12/27/moskva-sasht-obuchavat-bivshi-boici-na-id-v-siriia.363450", "text": "Началникът на Генералния щаб на руските въоръжени сили обвини Съединените щати, че обучават бивши бойци на групировката \"Ислямска държава\" в Сирия и че опитват да дестабилизират страната, предаде Ройтерс.\r\nТвърденията на генерал Валерий Герасимов, направени в интервю за в. \"Комсомолская правда\", се отнасят за американска военна база при граничния пункт между Сирия и Ирак \"Танф\".\r\nРусия казва, че американската база е незаконна и че околностите й са се превърнали в \"черна дупка\", където екстремисти действат невъзпрепятствано.\r\n\"Ислямска държава\" загуби тази година по-голямата част от територията, която контролираше в Сирия и Ирак. Руският външен министър Сергей Лавров каза днес на среща с лидера на опозиционното движение \"Сирия утре\" Ахмед ал Джарба, че основната част от борбата срещу групировката е приключила, предаде думите му ТАСС.\r\nСъединените щати казват, че \"Танф\" е временна база, използвана за обучаване на партньорски въоръжени формирования за борба срещу \"Ислямска държава\". Според Герасимов обаче САЩ обучават бивши бойци на групировката, които сега се наричат \"Нова сирийска армия\" и с други имена.\r\nТой допълни, че голям брой екстремисти и бивши бойци на \"Ислямска държава\" са обучавани в североизточния град Шадади, където по думите му също има американска база.\r\n/БТА/\r\n ", "date": "2017.12.27", "title": "Москва: САЩ обучават бивши бойци на ИД в Сирия"}
{"url": "https://www.dnes.bg/notifikacii/2017/12/27/jeliaznata-cyrkva-sv-stefan-v-istanbul-otnovo-v-pylniia-si-bliasyk.363436", "text": "След шестгодишен ремонт, в края на годината ще приключи окончателно цялостната реставрация и укрепване на българската църква в Истанбул \"Свети Стефан\", известна като Желязната църква, чийто патрон чества днес целият християнски свят. Почитта към свети Стефан е голяма, тъй като той е първият мъченик за християнската вяра, заради което е наричан първомъченик. \r\nПрез тези години близо 40 строители и реставратори от Турция са направили всичко възможно и върнаха блясъка на храма, който се издига величествено в кв. \"Фенера\", на брега на Златния рог. \r\nОфициално църквата ще отвори врати на 7 януари 2018 година, за което се очакват българският премиер Бойко Борисов и президентът на Турция Реджеп Ердоган, десетки българи, както от България, така и от българската общност в Истанбул. Това каза за БТА главният архитект на проекта Фекрие Булунмаз. \r\nПрез 2018 година храмът става на 120 години и по думите й спокойно вече може да издържи на времето поне още 100 години.\r\nВърнат е целият блясък на вътрешността на църквата, като всеки елемент е свален, номериран, реставриран и върнат на първоначалното си място. Не са щадени труд, умения, знания. \r\nНай-трудно, според Булунмаз е началото, когато след обстоен оглед се оказало, че колоните в основите са силно корозирани, а някои и напълно разрушени. Преди това се е мислело, че ръждата е само повърхностна. \r\nРеконструкцията започва от носещите колони, като някои от тях са подсилени, други, към които ръждата е било по-безмилостна, са сменени с нови, по-големи. Ако това не беше направено сега, до 10-20 години църквата щеше да се срути, категорична е архитектката. Ремонтът не само че връща блясъка й, но връща на 100 процента оригиналността на сградата от нейното построяване.\r\n\r\nРеставрационните дейности се извършват по нови технологии, използват се бои, издръжливи на корозия, а новите тухли, които са вложени в основата на църквата, са изработени от материали, близки до тези на оригиналните. \r\nРемонтът започва през 2011 година, прекъсва за кратко време заради смъртта на предприемача и продължава две години по-късно с нов строител. За това община Истанбул отпуска 15 милиона лири, от които до момента са усвоени 12 милиона. Останалата част от сумата ще бъде вложена в довършителни работи и за реконструкцията и облагородяването на двора на църквата. \r\nРемонтът се забавя и заради лошото време, което многократно принуждава реставраторите и строителите да спират работа. Най-тежка според строителите е била работата, свързана с носещата конструкция, както и с камбанарията, която според тях досега е останала като по чудо на мястото си.\r\n\r\nЖелязната църква е единствената православна по рода си в света. Храмът се състои от железни елементи с общо тегло 500 тона, сглобена на принципа на Айфеловата кула. Всички елементи са захванат към основите с около четири милиона болтове, гайки и нитове. От дърво е само част от конструкцията в основата и иконостасът. \r\nХрамът е докаран на части с влак до Триест и оттам с кораб до Истанбул. Същите инженери са изработели още две идентични на тази църкви, които били за Австралия и Румъния. Първата потъва в морето по време на транспорта, а втората е унищожена при бомбардировка. \r\nТака \"Св. Стефан\" остава единствената православна желязна църква в света. Тя е висока 15 метра, като камбанарията й дава още 5 метра височина. Тя е на два етажа, има и подземие, с обща площ 500 кв.м. \r\nЦърквата е построена в имот, дарен през 1849 година за българските черковни нужди от княз Стефан Богориди, влиятелен османски чиновник, българин в Цариград. Основният камък на храма е поставен на 27 април 1892 година, две години след като за това е издаден специален султански ферман. Църквата е осветена от екзарх Йосиф на 8 септември 1898 година, празника на Рождество Богородично, и неин патрон става архидякон и първомъченик Стефан.\r\n\r\nПо думите на арх. Булунмаз в архитектурно отношение отвън църквата съчетава елементи на необарок, неоготика и византийски стил. Тя е трикуполна и с кръстообразна форма, олтарът е обърнат към Златния рог, а над притвора се издига камбанарията. Интериорът е изработен също във Виена и включва коринтски колони, ангелчета и флорални мотиви, които са завинтени към металните части. \r\nИзящество и сдържано великолепие излъчва иконостасът, изписан в православен стил от руски майстори от фирмата на Николай Ахапкин, пак там, от художника Клавдий Лебедев, са изписани и иконите. Шестте камбани, две от които звучат и днес, също са отлети в Русия, във фабриката на Пьотър Оловянишников. \r\nСпоред Дениз Кахраман, контрольор на изпълнението на проекта, желязната църква е уникален обект и трябва да бъде спасена. Той е категоричен, че никой никога в Истанбул не е говорил за това тя да бъде преустроена в джамия или в нещо друго. Това е просто културно наследство и ние работим по него и с уважение към религиите, допълва архитектът. Историческа стойност имат и останалите дарени икони и църковна утвар.\r\n\r\nТворението, което се получи след реставрацията, е чудесно и аз вече съм свързана с този храм и цял свят разбра това, казва Фекрие Булунмаз. Тя е категорична, че до официалното откриване външни лица не трябва да влизат вътре и целият й блясък остава тайна до 7 януари. \r\nТова е най-сериозната реставрация на храма, като до момента са правени частични, повърхностни ремонти, които според Булунмаз в по-голямата си част са попречили, отколкото помогнали за укрепване на сградата. Използваната техника за заваряване по детайлите преди е една от причините за по-скоростната корозия на метала, твърди архитектът. \r\nБаш майстор сред реставраторите е 72-годишният Халюк Йозгюдер, който работи на обекта през последните четири години. През това време е преживял няколко сериозни заболявания - рак, сърдечна недостатъчност, отрязал си е два пръста на ръката, но след всичко се е изправял и отново се е връщал на строежа. За БТА майсторът уточни, че работата е успешна, защото е работено в екип и тримата, с Булунмаз и Кахраман, заедно са решавали кое как ще стане. Той не скрива, че крайният резултат от реставрацията е учудил и самия него и продължава да се пита как са успели да възстановят едно към едно всеки детайл. \r\nМайсторът твърди, че освен умения за това е необходимо и търпение, а преди да се взема решение, всичко се е премисляло, което му е струвало стотици безсънни нощи. Когато приехме задачата, църквата беше в такова състояние, че не знаехме откъде да започнем и кое да изкараме като по-спешно - беше пред разрушаване, добавя реставраторът. \r\nПо време на работата не го спират заболяванията, защото по думите му живее и работи по съветите на баща си - започнеш ли една работа, трябва да я докараш до край. Най-малкото защото това е църква, единствена в света и ако не е реставрираме и не й дадем отново живот - кой ще го направи?, пита риторично майсторът. До момента е работил и на други храмове, предстои му работа и по Синята джамия. \r\nЧувствах църквата като свой втори дом, дадох всичко от себе си и съм доволен и горд от резултата, казва Халюк Йозгюдер и скромно добавя \"никога не съм работил между другото и просто да бъде свършена работата, а така, че това да стане по най-добрия начин\".\r\nВ двора на българската църква в Истанбул \"Св. Стефан\" са погребани българските църковни дейци Иларион Макриополоски, Авксентий Велешки, Мелетий Велешки и Паисий Пловдивски. След откриването тя ще бъде действаща църква и в нея ще бъдат отслужвани редовно празнични литургии.\r\n ", "date": "2017.12.27", "title": "Желязната църква \"Св. Стефан\" в Истанбул отново в пълния си блясък"}
{"url": "https://www.dnes.bg/balkani/2017/12/27/i-gyrciia-kazva-ne-na-bezplatnite-nailonovi-torbichki.363447", "text": "От първия ден на следващата година и в Гърция се прекратява безплатното раздаване на найлонови торбички в магазините. Целта е да се ограничи до минимум замърсяването на околната среда. \r\nЗа пример се посочва България, където цената е от 10 стотинки, а в Италия е забранена продажбата на найлонови торбички от шест години, предаде БНР.\r\nГърция въвежда първоначално, докато клиентите свикнат с новата наредба, данък ДДС от 24% и допълнително облагане с \"данък околна среда\". Така цената на торбичките за еднократна употреба ще бъде от 10 евроцента нагоре.\r\nВсички търговски обекти се задължават да продават и хартиени торбички за многократна употреба, чиято цена започва от едно евро.\r\nГърция предвижда настоящата мярка да ограничи силно употребата на полиетиленови торбички, дори до няколко години да се стигне до пълната им забрана.\r\n ", "date": "2017.12.27", "title": "И Гърция казва \"не\" на безплатните найлонови торбички"}
{"url": "https://www.dnes.bg/obshtestvo/2017/12/27/otbeliazvame-14-godini-ot-chernata-koleda-v-kerbala.363451", "text": "Днес се навършват 14 години от нападението над българската военна база \"Индия\" в иракския град Кербала. \r\nПри атаката с кола-бомба на 27 декември 2003 година загинаха петима българисти военни - Георги Качорин, Иван Инджов, Антон Петров, Свилен Киров и Николай Саръев. Други 27 военни са ранени и настанени в болници след атаката. \r\nНа колене и с едноминутно мълчание всички изразиха почитта си към офицерски кандидат Антон Петров, който остана завинаги на 26 години. В словото си бригаден генерал Матеев каза, че се прекланят пред паметта и на всички наши военнослужещи, отдали живота си, за да живеем днес в един по-мирен и по-спокоен свят.\r\nВоеннослужещите от \"Специални сили\" сведоха глави и пред гроба на загиналия през 2005 г. в Ирак русенец Валентин Донев.", "date": "2017.12.27", "title": "Отбелязваме 14 години от \"Черната Коледа\" в Кербала"}
{"url": "https://www.dnes.bg/notifikacii/2017/12/27/svetovnite-lichnosti-s-koito-se-razdelihme-prez-2017-godina.363314", "text": "", "date": "2017.12.27", "title": "Световните личности, с които се разделихме през 2017 година"}
{"url": "https://www.dnes.bg/obshtestvo/2017/12/27/vmro-lobita-natiskat-bylgariia-da-uzakoni-tretiia-pol.363448", "text": "Под хуманното, защитаващо правата на хората заглавие „Конвенция на Съвета на Европа за превенция и борба с насилието над жени и домашното насилие“, известната като Истанбулска Конвенция налага учебни програми за изучаване на хомосексуализъм и травестизъм и създава възможност за налагане на еднополови „бракове“.\r\nВМРО – Българско национално движение категорично се противопоставя на ратифицирането на този документ, се казва в съобщение на партията до медиите.\r\nПод заглавие за домашното насилие Конвенцията налага учебни програми за изучаване на „нестереотипни роли на пола“ като хомосексуализъм и травестизъм. Тя съдържа редица скандални текстове, атакуващи такива основополагащи категории за българите като мъжки и женски пол, семейство от мъж и жена, правата на родителите, правото на свободно вероизповедание и др., пишат от ВМРО.\r\nИстанбулската конвенция също така насърчава изучаване на „нестереотипни роли на пола“ като хомосексуализъм, травестизъм и др. подобни, и то на всички образователни нива – от детската градина до университетите, посочват от партията.\r\nЧлен 3 например въвежда определение за пол и полова идентичност като нещо различно от биологичния пол на човека: „Пол означава социално изградени роли, поведения, дейности и характеристики, които определено общество смята за подходящи за жените и мъжете“.\r\nНа практика това дава възможност за узаконяване на еднополовите бракове – ако един от двамата брачни партньори при законно сключен брак смени своя пол автоматично според Истанбулската конвенция се създава еднополово „семейство“, се казва в съобщението.\r\nА както е известно, българската Конституция признава пол от мъж и жена и семейство от мъж и жена. Това означава да се даде възможност за осъдително решение от Европейския съд по правата на човека срещу България, ако бъде ратифицирана тази Конвенция, която уж се занимава само с домашното насилие, пишат от ВМРО.\r\n Гласуването на Истанбулската конвенция ще задължи България да дава статут на бежанец на всеки чужденец с „особености на пола“. С други думи, всеки трансексуален от трета държава може да получи гарантиран статут на бежанец у нас, тъй като в родината си е преследван заради „особености на пола“, обясняват от партията.\r\nВ писмо до заместник министър-председателя Красимир Каракачанов над 30 граждански, християнски и други организации за защита на семейството се обърнаха с молба за недопускане на ратификация на Истанбулската конвенция.Поради цялата сложност на ситуацията Каракачанов даде отрицателно становище на скандалните текстове в съгласувателната междуведомствена процедура, като пусна и писмо до Началника на кабинета на премиера Бойко Борисов, в което категорично се противопостави на приемането на тази Конвенция. В писмото се настоява тази Конвенция да бъде подложена на широк обществен дебат и едва тогава да бъде разглеждана по същество.\r\nЕдно от сериозните негативни последствия от въвеждането на „социален пол“ е зачестилата практика трансексуални мъже-спортисти да се състезават в женски дисциплини и да доминират сред жените при вдигането на тежести, бягането, борбата, колоезденето, американския футбол, баскетбола, смесените бойни изкуства и др., посочват от ВМРО.\r\nУчилища ще подлежат на санкции, ако не позволяват на момчетата, които се идентифицират с женския пол, да използват тоалетните и баните на момичета и обратно, дават като пример от партият.\r\nИстанбулската конвенция ще доведе до обвинения в насилие срещу родители, ако откажат да третират своето момиче като момче, при положение, че дъщеря им е пожелала това. В такъв случай родителите ще загубят и правото си образоват децата си в съответствие с техните морални убеждения.\r\nРазпоредбите на Истанбулската конвенция ще нарушат също свободата на религията. Те ще принудят свещенослужителите, които са обвързани с абсолютно задължение за тайна на изповедта, да нарушат своята религиозна свобода.\r\nМеждувременно Словакия е спряла всяко движение за ратификация след остра полемика. След опит да бъде тихомълком гласувана, разгорещени дебати се разгарят и в Хърватия, която също отхвърля Истанбулската Конвенция. Същото се случва и в Латвия.Унгария категорично и окончателно е отказала ратификация. Така че не сме само ние единствени - цяла Източна Европа е взривена от Истанбулската конвенция, пишат от ВМРО.\r\n ", "date": "2017.12.27", "title": "ВМРО: Лобита натискат България да узакони \"третия пол\""}
{"url": "https://www.dnes.bg/obshtestvo/2017/12/27/2000-potyrsili-pomosht-v-pirogov-prez-kolednite-praznici.363441", "text": "Близо 2000 души са потърсили помощ в \"Пирогов\" през коледните празници, каза директорът на болницата проф. д-р Асен Балтов.\r\n\"Пирогов\"отново пое най-тежките случаи в страната. От началото на годината до момента са прегледни 214 000 души, от тях приети са над 40 000. 34 на сто са от страната. 8900 са здравно неосигурени , а за последните 4 дни те са близо двеста. \r\nВсе по-често пациенти са хора над 65 години. Те изискват по-дълго лечение.\r\n1900 души са дошли в болницата през празничните дни. 300 са останали за лечение. И в тази група болни има увеличение. \r\nНай-много работа са имали токсиколозите - пациенти с натравяне, след много алкохол и трима, които са пили антифриз. Обяснили, че до шишето с ракия било това с антифриза. При такова натравяне има опасност от ослепяване. Възможно е да има и тежки поражения за черния дроб.\r\nПостъпили са и много пациенти в травматологията. 90 души са останали за лечение в болницата, като част от тях са скиори. Три пъти по-малко са приетите в хирургията на болницата. Няма случаи на пострадали от пиратки.\r\nСъвсем скоро ще се въведе нова тристепенна система за разпределение на случаите по спешност. Ще се прави първичен преглед за тежестта на постъпващите.\r\nСлед започване на европредседателството в болницата имат готовност да подсилят екипите си.\r\n2017-та година ще бъде запомнена с много тежка операция на долна челюст, каза Балтов, цитиран от БТА. Той отбеляза и факта, че трима специализанти от болницата са заминали за Швейцария.\r\n ", "date": "2017.12.27", "title": "2000 потърсили помощ в \"Пирогов\" през коледните празници"}
{"url": "https://www.dnes.bg/obshtestvo/2017/12/27/bojidar-dimitrov-sys-zaiavka-za-profesorsko-dvijenie.363442", "text": "Божидар Димитров даде заявка за създаването на професорско политическо движение.\r\n„Ще направим политическо движение, да се измерим колко струваме в очите на избирателя. След това може да се трансформира в политическа партия”, каза историкът по bTV.\r\n„Преди година основахме движение „Боянски клуб” на университетски професори и такива от БАН, което щеше да лобира за приемането на неща, свързани с културно-историческото наследство, но не върви. Затова си мисля дали да не възродим традицията от 1935 – 43 г. на т. нар. професорски правителства. За да стане това, трябва да се участва в политиката”, заяви Божидар Димитров.\r\n ", "date": "2017.12.27", "title": "Божидар Димитров със заявка за професорско движение"}
{"url": "https://www.dnes.bg/kino/2017/12/27/bylgarskoto-kino-vyzvisheniia-a-imashe-li-i-padeniia.362852", "text": "\"Хубав ли е филмът или български?\" Доста често този унизителен въпрос бе сред коментарите при поява на родна продукция на екран. Също така подобно събитие се случваше рядко. А през 2017 г. само за последните три месеца се появиха три нови български заглавия, които не само отчетоха присъствието си с много добри показатели в българския бокс офис, но и доказаха, че киното ни вълнува и носи своите идейни и естетически стойности.\"Вездесъщият\" на Илиян Джевелеков, \"Възвишение\" на Виктор Божинов по романа на Милен Русков и \"Дъвка за балончета\" на Светослав Тодоров-Роги заеха челни позиции и се надпреварваха с продукции като \"Тор Рагнарок\", \"Убийство в Ориент Експрес\", \"Междузвездни войни. Последните джедаи\", чиито бюджети са с космическа разлика, спрямо нашите филми. Твърде показателен факт, че българите искат да гледат истории, случващи се на тяхната улица, в техния град, в които и да се припознават. Всеки от трите филма принадлежи към различен жанр и проследява три отделни епохи от действителността ни.\"Вездесъщият\" на Джевелеков се концентрира в съвремието и нищи теми, които са болезнено актуални, покрай \"Големият брат\", воайорството и душевния ехзибиционизъм, подхранван от социалните мрежи.\"Дъвка за балончета\" също се ситуира в сегашното хилядолетие, но връща часовника и към 80-те години, за да припомни безгрижните времена, когато всяко дете носи ключовете си на врата, вързани за ластик, разлиства некермани, прави фунийки, пука големи балони с дъвки \"Идеал\" и \"Турбо\".Съмнително сходство се наблюдава между двете продукции, при които главните персонажи не само, че практикуват една професия - копирайтъри, но и са с идентични амбиции да бъдат писатели. Също така с проявения си буен нрав демонстрират недоволството си към конформизма. \"Копирайтърите\", обаче са \"копипействали\" и по отношение на личните перипетии на тези образи. Те са поставени пред еднакви дилеми дали да изберат семейството – съпруга и дете, или изкушението на новата (стара) любов. Предимствата – визуални и естетически, са за филма на Джевелеков.Що се отнася до \"Възвишение\", Божинов се зае с трудната задача да заснеме историческа драма по трудно изглеждащия за екранизиране роман на Русков и успя да го направи без излишен патос, но със съвременна оценка на отминалата епоха.\"Възвишение\" достойно изтри срама от други исторически продукции, направени в последно време, които се задоволиха с идеята, че снимането на \"славното минало\" е достатъчен факт за успех, а онези, които не харесаха крайния резултат бяха и заклеймени, и отписани като родоотстъпници.\"Освен филмите, които се появиха  в големите киносалони, имаше и няколко родни продукции, участвали на форуми като София Филм Фест и Киномания.Сред тях бе \"Безкрайната градина\" на Галин Стоев, \"Христо\" - дебют на режисьорите Григор Лефтеров и Тодор Мацанов, който бе селектиран във Варшава и \"И после светлина\" на Константин Божанов, който очакваме през новата година да се разпространява и у нас.По време на София Филм Фест видяхме втория пълнометражен филм на Атанас Хрискосков \"18\", който подобно и на дебюта му \"Номер 13\", се фокусира върху проблемите на тийнейджърите. И ако в първия действието се развива в училище от краен столичен квартал, то с втория Христосков се вглежда в лутанията на абитуриентите, като затваря четиримата главни персонажи в една кола, за да изведе концентрирано емоциите им. Макар метафоричното пътешествие из хлъзгавите улици да е достойна идея, персонажите като че ли не изцеждат до крайност характерите си, а ритъмът на действието не достига високите скорости, които би било любопитно да усетим в подобна ситуация.Друг филм на млад автор е \"Никой\" – пълнометражен дебют на Андрей Андонов, създаден от група ентусиасти, които режисират, пишат, играят и снимат проекта, изцяло на свои разноски. Целият този хъс се оказва сполучлив опит за заснета камерна история, събрала петима младежи във вила в планината. Всеки от персонажите има свои лични перипетии, с които му се налага да се справи на фона на природата, улавяща техните трепети и придаваща нов ракурс на смущенията им.Освен млади творци, тази година успяха да покажат филмите си и автори с доста опит като Иглика Трифонова и Стефан Командарев. Режисьорът на \"Писмо до Америка\", \"Разследване\", \"Прокурорът, защитникът, бащата и неговият син\" показа на 21-ия София Филм Фест \"Асансьор за пациенти\", чието действие е ситуирано в болнично заведение. В него Иглика Трифонова изследва тънката граница между желанието за смърт и невъзможността за живот. Нетипично бе решението телевизионната премиера на филма да съвпадне с момента, в който продукцията излезе и в киносалоните.Що се отнася до \"Посоки\" на Стефан Командарев, той имаше показ пред таксиметрови шофьори, които именно са и вдъхновителите на продукцията, разказваща история на няколко отделни персонажа от бранша в нощна София и който ще видим в началото на 2018 г. в киносалоните – от 26 януари. Режисьорът също така подготвя следващия си проект \"Патрулки\" - част от планирана трилогия за нощните персонажи и случки в София.И въпреки появата на качествени продукции, които стигнаха успешно до българския зрител, кинодейците така и не се разбраха за начина на финансиране от страна на Националния Филмов център. Млади кинодейци призоваха в отворено писмо за промяна на начина на оценяване на проектите, но до такава така и не се стигна.Новоизбраният директор на НФЦ Жана Караиванова се изправя пред блокирана последна сесия на Националния филмов център, тъй като резултатите са обжалвани от екип, открил озадачаващи детайли в оценяването.Дали въпросът ще се реши или ще продължи конфликта между творците, тепърва ще стане ясно. Най-същественият въпрос е: Ще пострада ли покрай тези несвършващи полемики и българският зрител, чийто интерес към родното кино трудно се задържа, покрай многото на брой чуждестранни изкушения за голям екран.", "date": "2017.12.27", "title": "Българското кино – възвишения, а имаше ли и падения..."}
{"url": "https://www.dnes.bg/za-da-se-razbirame/2017/12/27/hormoni-na-shtastieto-kak-da-gi-sybudim-v-sebe-si.362954", "text": "В какво настроение се намирате днес? Знаете ли, че нашите чувства, независимо дали са положителни или отрицателни, се регулират от хормони и невротрансмитери. Невротрансмитерите са мозъчни химикали, които предават информация между мозъка и тялото.Тези важни химикали взаимодействат с рецепторите, разположени в мозъка и тялото, за да регулират голямо разнообразие от процеси, включително емоции, страх, удоволствие, радост, гняв и други.Според учени, ако всеки ден благодарим за това, което имаме, ако овладяваме нови умения, ние можем да спомогнем по естествен път за увеличаване на усещането ни за щастие.Въпреки че голям брой биохимикали оказват влияние върху нашите чувства, те могат да бъдат стеснени до четири основни невротрансмитера, които играят важна роля в усещанията за благополучие или щастие.Допамин – той се свързва с част на мозъка, която осигурява чувството на удоволствие. Синтезира се по време на хранене, полов акт. Наричан е още хормонът на мотивацията и пристрастяването.Окситоцин – това е любовният хормон, пряко свързан с човешката привързаност, лоялността, доверието.Серотонин – участва активно в сексуалното поведение, психичното равновесие, начина на хранене, както и върху редица биохимични процеси, които протичат в тялото ни.Ендорфин – доказано, неговият синтез ни прави по-щастливи, помага ни да се справим със стреса, да намалим излишния глад и увеличава имунния отговор. Знаете ли, че редовната физическа активност спомага за освобождаването на ендорфини? Ходене пеш, йога, плуване, джогинг, фитнес, изберете тази активност, която най-много ви допада. Не забравяйте, че заседналият начин на живот е една от основните причини за появата на депресия.", "date": "2017.12.27", "title": "Хормони на щастието - как да ги събудим в себе си"}
{"url": "https://www.dnes.bg/index/2017/12/27/pylnite-hora-sa-po-shtastlivi-vypreki-riskovete-za-zdraveto.363444", "text": "Британско изследване установи, че има известна полза от затлъстяването - хората с наднормено тегло са по-щастливи въпреки рисковете за здравето им, пише в. \"Индипендънт\".\r\nСпециалистите са използвали базата данни на \"Биобанк Ю Кей\", където се съхраняват сведения за генотипа на половин милион мъже и жени на възраст от 40 до 70 години. Те са участвали в мащабни изследвания, започнали през 2007 година. \r\nАнализирайки данните, учените са открили връзка между индекса на телесната маса (ИТМ) и физическото и психичното здраве на участниците.\r\nРезултатите от проучването потвърждават, че хората с по-висок индекс ИТМ по-често страдат от високо кръвно налягане и диабет, а половото им съзряване настъпва по-рано. \r\nИндивидите с наднормено тегло обаче съобщават, че по-рядко страдат от стрес и като цяло са доволни от живота си. \r\nСпоред специалистите тези хора приемат достатъчно хранителни вещества и витамини, за да устояват по-успешно на проблемите, пред които ги изправя животът, в сравнение с хората с по-ниско тегло. /БТА/\r\n ", "date": "2017.12.27", "title": "Пълните хора са по-щастливи въпреки рисковете за здравето"}
{"url": "https://www.dnes.bg/world/2017/12/27/snejna-buria-obyrka-dvijenieto-po-pytishtata-v-iaponiia.363445", "text": "Снежна буря в Северна и Централна Япония предизвика смущения в трафика и отмяна на полети и влакове, съобщи ДПА.\r\nЗаради ниското атмосферно налягане над Охотско море Японската метеорологична агенция предупреди за опасност от високи вълни, виелици и лавини на остров Хокайдо и крайбрежните зони на Японско море до края на утрешния ден.\r\nВ Северна Япония и по крайбрежните зони на Японско море паднаха между 60 и 90 см сняг през последните 24 часа, съобщи телевизия Ен Ейч Кей. В едно населено място на о-в Хокайдо бяха регистрирани пориви на вятъра до 131,8 км/ч.\r\nБурята наложи днес анулирането на 12 полета, десетки влакове и 15 курса на пътнически кораби на о-в Хокайдо, съобщи местен вестник.\r\nОколо 100 коли са блокирани на магистрала в префектура Ямагата заради снегонавявания, а сутринта стана верижна катастрофа с участието на над 10 коли. Над 10 души бяха ранени вчера при пътнотранспортни произшествия заради заледени пътища на острова.\r\nБурни вълни и силни ветрове събориха 16-метров фар на пристанище Румой.\r\n /БТА/\r\n ", "date": "2017.12.27", "title": "Снежна буря обърка движението по пътищата в Япония"}
{"url": "https://www.dnes.bg/notifikacii/2017/12/27/melaniia-reshi-sydbata-na-prochuta-magnoliia-pred-beliia-dom.363446", "text": "Първата дама на САЩ Мелания Тръмп е разпоредила прочутата близо 200-годишна магнолия на поляната пред Белия дом да бъде отстранена, съобщават Асошиейтед прес и ТАСС, позовавайки се на Си Ен Ен.\r\nСъпругата на президента е взела решението да се \"избави\" от знаковото дърво - най-старото пред Белия дом, от съображения за безопасността на посетителите и представителите на медиите, които по правило застават точно под него.\r\nМелания Тръмп е решила съдбата на магнолията, след като се е запознала обстойно с доклад на специалисти от Националния дендрариум на САЩ и с исторически документи, водила е дълги разговори с екипа си и е проучила всяка една възможност.\r\nДървото ще бъде отрязано по-късно през тази седмица, докато президентското семейство се намира в имението си във Флорида за празниците.\r\nОт доклада на специалистите става ясно, че \"цялостната архитектура и структура на дървото е сериозно компрометирана\", както и че магнолията е \"напълно зависима от поддържащата я изкуствена конструкция\", без която е щяла да падне още преди години.\r\nХората, които се грижат за поддръжката на градините на Белия дом, са подготвени за \"гибелта\" на магнолията. Наблизо се отглеждат издънки от оригиналното дърво, чиято височина вече е между 2,4 и 3 метра. \r\nВпоследствие те ще бъдат засадени на мястото на оригиналната магнолия.\r\nИсторията разказва, че първото дърво е засадено по поръчка на седмия президент на САЩ Андрю Джаксън в памет на покойната му съпруга Рейчъл.\r\n /БТА/\r\n ", "date": "2017.12.27", "title": "Мелания реши съдбата на прочута магнолия пред Белия дом"}
{"url": "https://www.dnes.bg/obshtestvo/2017/12/27/neno-dimov-chistotata-na-vyzduha-e-prioritet-na-grajdanite.363449", "text": "В големите градове чистотата на въздуха вече е приоритет на гражданите - там има много съществен обществен натиск за вземане на мерки за подобряване на състоянието. Това каза министърът на околната среда и водите Нено Димов в интервю за БТА.\r\nТой напомни, че още с встъпването си като министър е обявил опазването на чистотата на въздуха като основен приоритет на министерството. Не мога да очаквам, че в цялата страна ще има еднакво разбиране, естествено проблемите в различните общини са различни, нагласите на хората са различни към този въпрос и е естествено и мерките, които се вземат, да са различни, сроковете и скоростта също, коментира Димов.\r\nМинистърът представи изпълнението на Оперативна програма \"Околна среда\" /ОПОС/ 2014-2020 г. Откритите процедури по нея са 29 и са на обща стойност над 1,6 млрд. лева. Това са 47 процента от ресурса на програмата. Сключените договори за безвъзмездна финансова помощ са 51 на обща стойност 818 млн. лв., или 23,7 на сто от ресурса на ОПОС. \r\nНовият елемент в програмата са инвестициите в мерки за преодоляване риска от наводнения и свлачища. Обявени са четири процедури на обща стойност над 131,6 млн. лв. Предстои да бъдат обявени още три процедури.\r\nМинистър Димов се надява до средата на следващата година да бъде \"отворен\" и ресурсът за мерки за подобряването на качеството на въздуха, който е на стойност 111,3 млн. лв. В момента мислим върху критериите, т.е. за какъв тип общини да бъдат достъпни, каза Димов и допълни, че това трябва да са общини, които не само да имат проблем с чистотата на въздуха, но и са показали през годината добро изпълнение на собствените си планове, имат мотивация в себе си.\r\nПо отношение на наказателните процедури министър Димов отбеляза, че в действителност тези процедури за нарушения са форма на диалог с Европейската комисия за намирането на най-правилните решения за осигуряване на правилното прилагане на европейското законодателство.\r\nЗа приоритетите на българското председателство на Съвета на ЕС Димов посочи, че ключовите приоритети, по които ще работим, са подобряване качеството на въздуха и по-доброто регулиране. Според него по-доброто регулиране, включително чрез намаляване на административната тежест и опростяване на регулаторните режими, допринася за по-ефективно прилагане на законодателството.\r\n ", "date": "2017.12.27", "title": "Нено Димов: Чистотата на въздуха е приоритет на гражданите"}
{"url": "https://www.dnes.bg/sport/2017/12/27/real-niama-da-goni-zidan-zizu-ima-50-dni-da-spasi-sezona.363452", "text": "След поражението с 0:3 от Барселона, при това на свой терен, Реал Мадрид изостана на 14 точки от каталунския лидер в Ла Лига. А това означава едно - дори и за най-големите оптимисти титлата е почти сигурно загубена. Така актуалният европейски и световен клубен шампион ще насочи усилията си основно към Шампионската лига, която е традиционната и много успешна цел на мадридчани.\r\nВ Шампионската лига обаче съперникът на Реал е много сложен. На осминафинала мадридчани ще срещнат милионерите от ПСЖ, които са крайно амбицирани да ги изхвърлят и от най-комерсиалния турнир, който определено е основната цел на техните катарските собственици.\r\nРеал е наясно с това и пред боса Флорентино Перес има около един месец да затегне редиците с нови трансфери. За Зинедин Зидан пък остават 50 дни, през които да подготви тежките сблъсъци с парижани и да спаси сезона, пише \"Марка\".\r\nБелите ще оставят вечния си враг Барселона на воля да се вихри в първенството. Трансфери през януари трудно се правят, но целта е да се вземе вратар, защитник и нападател. Зинедин Зидан не иска подсилване в предни позиции.\r\nГрешката там бе направена още през лятото. Килиан Мбапе бе казал \"да\" на Флорентино Перес, но неговата заплата тогава е щяла да бъде твърде висока, за да бъде щастлива цялата съблекалня. Карим Бензема пък според мнозина е първи в списъка за продажби.\r\nДилемата пред Зидан е доста сериозна, тъй като той планира да върне Гарет Бейл в титулярния състав. Въпросът е обаче кой ще изгори и дали това няма да намали още повече шансовете на Иско за изява? Отборът на Зидан вече загуби 17 точки в Ла Лига, а за 38 кръга през целия минал сезон пропусна да спечели едва 21.\r\nА шансовете за наваксване са до минимума, тъй като още през януари програмата на Реал е кошмарна. Тя включва гостувания на негостоприемните \"Балаидос\" във Виго и \"Местая\" във Валенсия, както и домакинство на коравия Виляреал.\r\n", "date": "2017.12.27", "title": "Реал няма да гони Зидан, Зизу има 50 дни да спаси сезона"}
{"url": "https://www.dnes.bg/stranata/2017/12/27/romi-spasiha-iztoshten-leshoiad-navryh-koleda.363453", "text": "Изтощен лешояд е бил спасен в сливенското село Глушник навръх Коледа, съобщи за БТА Елена Стоева от Федерация на природозащитните дружества \"Зелени Балкани\".\r\nПтицата е била прибрана от хора в ромската махала на селото, които са сигнализирали веднага на природозащитниците. \r\nПо думите на Елена Стоева, в последните дни лешоядът вероятно е оцелял, тъй като е бил хранен от ловци от ловните дружинки в селата Блатец и Глушник. Птицата е K93, който е маркиран със сателитен предавател и от седмици се придържа в района на Сливен, след като е бил освободен повторно от волиерата за адаптация над града.\r\nСпоред еколозите птицата все още не се е адаптирала към дивата природа и не възприема себе си като дива птица, a често се придържа в близост до хората. \r\nВ момента лешоядът е настанен във волиера в планината край Сливен заедно с още около двайсетина птици. След време ще бъде направен нов опит да бъде пуснат в природата.\r\nЕкипът на Зелени Балкани припомня, че белоглавите лешояди за защитен и рядък вид, за чието \"завръщане\" в Стара планина се работи от години. Природозащитниците изказаха благодарност на всички хора, които подават сигнали за наблюдавани или бедстващи птици.", "date": "2017.12.27", "title": "Роми спасиха изтощен лешояд навръх Коледа"}
{"url": "https://www.dnes.bg/obshtestvo/2017/12/27/velik-stefan-na-stefanovden-vytreshno-tyrsia-usmivkata.363454", "text": "На Стефановден телевизия Bulgaria On Air ви среща с един от най-големите именици днес - проф. Стефан Данаилов.\r\nСпоред големия български актьор от човека зависи как ще се чувства. \"Ти, ако искаш да ти е тъжно, ти е тъжно. Ако искаш да ти е весело – ти е весело\", сподели Стефан Данаилов. \r\nИ посочи, че винаги търси усмивката в своя ден. \r\nПрочутият ни актьор посочи, че вече не гледа драми, а само комедии. А ако искаш да си направиш весело, сам трябва да си го направиш.\r\n\"Аз желая да се случат само хубави неща\", сподели именникът.", "date": "2017.12.27", "title": "Велик Стефан на Стефановден: Вътрешно търся усмивката"}
{"url": "https://www.dnes.bg/notifikacii/2017/12/27/bivsh-shef-na-fabrika-ubi-ohranitel-v-moskva.363456", "text": "Бивш собственик на фабрика за сладкарски изделия в Москва уби охранител и рани трима души, съобщи руският Следствен комитет, цитиран от БТА.\r\nИля Аверянов е открил стрелба във фабрика \"Меншевик\" при разгорещен спор с новия й собственик и се е барикадирал в промишления комплекс. Прокуратурата в Москва съобщи, че стрелбата започнала, когато на територията на предприятието пристигнали съдебни пристави.\r\nАверянов се обадил в местна радиостанция и заявил, че фабриката му е била отнета незаконно от прокурори, действащи заедно с престъпна банда.\r\n\"Обкръжен съм, навсякъде има хора от специалните части. Или ще си тегля куршума, или ще се предам... Ако остана жив, ще се боря докрай\", заяви той пред радиостанцията. \r\nПървоначално бе съобщено, че мъжът е въоръжен с полуавтоматична карабина \"Сайга\" и че е взел няколко души за заложници. Властите опровергаха информацията за взети заложници, но казаха, че мъжът се е барикадирал във фабриката.\r\nПолицията претърси обекта след стрелбата, но в него не бе намерен бившият директор, съобщи източник от министерството на вътрешните работи. \r\n ", "date": "2017.12.27", "title": "Бивш шеф на фабрика уби охранител в Москва"}
{"url": "https://www.dnes.bg/health/2017/12/27/parna-bania-podobriava-kryvoobryshtenieto.363173", "text": "Парната баня може да осигури далеч повече от релаксация и емоционално разтоварване. Физическите ползи от нея са не по-малко от емоционалните.", "date": "2017.12.27", "title": "Парна баня - подобрява кръвообръщението"}
{"url": "https://www.dnes.bg/sofia/2017/12/27/sofiia-porasna-i-ne-ostaria-no-kak-se-promeni.363203", "text": "Дупки по пътищата, километрични задръствания, безкрайни ремонти и липса на места за паркиране. Това са обичайните оплаквания на столичаните и гостите на София, които настояват да живеят в по-добър град и не пестят недоволството си.И наистина Столичната община през изминаващата година захвана мащабни проекти, както за да подобри градската среда, така и за да посрещне европредседателството с нов облик. Разбира се, ремонтите не минаха без скандали и без критики за качеството на изпълнението им. Но въпреки всичко, няма съмнение - столичният град се промени и през 2017 г.Един от най-коментираните и спорни обекти бе столичният булевард \"Дондуков\". Въпросът дали да останат паветата или да се положи асфалт дълго се предъвкваше и забави реконструкцията на трасето.В крайна сметка след цяло лято ремонти частта от Министерския съвет до ул. \"Г. С. Раковски\", която е в историческия център, бе реконструирана с гранитен паваж, а в участъка от бул. \"Васил Левски\" до ул. \"Кракра\" бе положена асфалтова настилка. Бе подменен и релсовият път на старото траймвайно трасе, изградена бе велоалея и целият булевард блесна с обновено LED осветление.Веднага след края на ремонта обаче заваляха обвинения от страна на организации и граждани, че реконструкцията е некачествено изпълнена и \". Недоволните атакуваха качеството на ремонта и забавянето му, обвиниха, че троаторите са неравни, а използваните технологии – остарели. Дни по-късно като доказателство за некачествената настилка се появи и мистериозен крадец на павета, който нощем ги вади с ръка.Всичко това доведе до, организиран от \"Спаси София\",  под прозорците на столичната кметица с искане на оставката й. В това Фандъкова видя политически оттенък и настоя, че опозицията е започнала своята предизборна кампания. От \"Спаси София\" пък се разграничиха и отказаха да бъдат \"инструмент за саморазправа между политическите противници ГЕРБ и БСП\"., които отделят велоалеята от платното. В случая отговорен бе снегорин, а от Столичната община увериха, че щетите ще бъдат отстранени за сметка на фирмата за почистване.Друг ключов столичен булевард също разпали . След многомесечните драми в крайна сметка експертен съвет на Министерството на културата взе решение да се разреши асфалтовата настилка на столичния бул. \"Прага\". И този ремонт се забави с няколко седмици от предвиденото, а след като бе пуснато движението, още продължаваха довършителни работи по тротоарите.И тук имаше много защитници на каменната настилка, но от Общината аргументираха избора си за полагане на асфалт с това, че по трасето преминават много тролейбуси, които имат нужда от хубава настилка, която да гарнтира комфортното придвижване на пътниците.През 2017 г. София се раздели и с един много противоречив, но добре познат символ – паметникът пред НДК. Софиянци го наричаха с най-разнообразни имена, а за премахването му се говореше от години.И така, това лято монументът бе демонтиран, за да бъде заместен от войнишкия мемориал на Първи и Шести софийски полк, който е бил на това място от 1934 г.  до 1977 г., когато е съборен заради строителството на НДК. Тогава София е трябвало да се сдобие с нов паметник и строежът на \"1300 години България\" започнал през 1981 г. Но въпреки че имаше , а кранът, който извършваше демонтажа беше подпален, художествените пластики бяха свалени, за да бъдат преаранжирани в НИМ. През ноември , който е част от разрушения войнишки мемориал на Първи и Шести софийски полк.Подготовката за европредседателството, което започва в първия ден на новата година, и по-точно ремонтът на НДК, също не се размина без скандали. Изпълнителният директор на Двореца на културата Мирослав Боршош се раздели с поста си заради обвинения в нецелесъобразно разходване на средства от бюджета на НДК, предвидени за европредседателството, а .В крайна сметка след месеци ремонтни дейности ресорният министър  дни преди старта на еврошефството. Зала 3 на НДК, в която ще се състоят 32 събития на високо ниво, е напълно преправена, сменен е таванът, вкарана е и нова модерна техника. Ремонтирани са и залите 7, 8 и 9, които ще поемат събитията, които не са ВИП.За да има по-пряк път до летището, отново заради председателството на Съвета на ЕС, започна и строежа на 350-метров мост, който да свързва бул. \"Брюксел\" с Терминал 2. И докато европейците ще се придвижват по-бързо, това няма да може да се каже и за гражданите. Еврошефството започва с предупреждения за задръствания, а плановете са  за определени периоди да бъдат затваряни цели пътни артерии, например от летището до НДК. Но властите успокояват – хората ще бъдат предупреждавани за това ден по-рано.Един от основните проблеми в София – паркирането, също намери известно разрешение, но разгневи някои. От октомври зелената зона се разшири в районите \"Средец\" и \"Лозенец\" и така общо платените места за паркиране в столицата станаха 21 хил. Живеещите в долната част на \"Лозенец\" и около ул. \"Иван Асен II\" веднага отчетоха, че колите в района са намалели и няма неправилно паркирали.Въвеждането на новите паркоместа обаче доведе и до куриозни ситуации. Така , която да спира \"пришълци\", които заемат местата им. Така се получавало, защото работещите в района избягвали платените места и търсели безплатни.В момента текат обсъждания и се очаква догодина.Жителите на южните квартали очакват с нетърпение и изграждането на третия лъч на метрото. Но докато това стане, гражданите там изпитват сериозни затруднения с придвижването заради затворените ключови улици и кръстовища.Но пък \"трай, бабо, за хубост\", обещанията са подземната железница да заработи през септември 2019 г. и да улесни значително трафика в района.", "date": "2017.12.27", "title": "София порасна и не остаря. Но как се промени?"}
{"url": "https://www.dnes.bg/stranata/2017/12/27/12-semeistva-v-boichinovci-ostanaha-bez-dom-sled-pojar.363443", "text": " 12 семейства от град Бойчиновци преживяха трудна Коледа. Те посрещнаха празника без покрив над главата си заради пожар. 4 апартамента бяха унищожени от огъня, а поне още толкова бяха наводнени след намесата на пожарникарите и така цял триетажен блок в града стана непригоден за живеене.\r\nХората предполагат, че огнената стихия е тръгнала от апартамента на възрастна жена. \r\nОгънят е възникнал на 24 декември по обяд, пожарната е дошла за около 40 минути. Това разказват собствениците на имотите в блока.\"За 10-15 минути всичко се срина. Запалиха се третите етажи, много бързо стана\", споделиха собствениците на изгорелите апартаменти пред .\r\nТе обясниха още, че според тях складираните дърва до печката на възрастната жена са причината за пожара. \r\nКметът на община Бойчиновци Светлин Сретениев от своя страна обясни, че експерти ще посетят мястото утре, за да кажат дали може да се възстанови блокът и каква ще е стойността на ремонта.\r\n\"С новия бюджет на община Бойчиновци ще заделим средства да помогнем на хората\", заяви кметът на града за \"България сутрин\".\r\nТой призова също така всички хора и фирми, които могат да помогнат, да го направят. Сретениев обясни, че не трябват мебели, а средства.\r\nСвоята парична помощ можете да изпратите на следната банкова сметка\r\nИнтернешънъл Асет Банк\r\nIBAN - BG93IABG74748400984500\r\nBIC - IABGBGSF\r\nкод 44 51 00\r\n ", "date": "2017.12.27", "title": "12 семейства в Бойчиновци останаха без дом след пожар"}
{"url": "https://www.dnes.bg/cars/2017/12/27/moshtnost-na-4-kolela-realni-li-sa-cifrite-pri-tesla-roadster.362660", "text": "Скептицизмът обзема повечето хора, когато Илон Мъск твърди, че новият Tesla Roadster ще ускорява от 0 до 100 км/ч за 1,9 секунди и ще изминава 1000 км с едно зареждане. А също така и ще вдига 400 км/ч. Всичко това изглежда невъзможно. Какво обаче мислят експертите?\r\n\r\nКъм момента в света няма сериен автомобил, който да вдига 100 км/ч от място за по-малко от 2 секунди. Tesla Model S прави това за 2,4 секунди, което е съвсем близо до обявените 1,9 секунди за Roadster. Но преодоляването на тази разлика от половин секунда е доста сложна задача.\r\nВ същото време, все пак има автомобили, които да изпълняват това. Едни от тях са рали-болидите. Джейсън Фенске, експерт в предаването Engineering Explained, посочва, че за това са нужни няколко неща – двигател с 600 к.с., умни диференциали с повишено триене, които са част от система за задвижване на четирите колела, специални гуми и тегло до 1350 кг.\r\nTesla Roadster отговаря на всички тези условия. Машината има електромотори, задвижващи четирите колела. Те контролират тягата с максимална точност, като в същото време разполагат с повече от посочените вече 600 к.с., предлагани от 2,0-литровия турбомотор на рали-болид.\r\nЕдин от експертите, които са наясно с цялата тази материя, е инженер-механикът от института \"Карнеги Мелон\" Венкат Вишванатан, който е част от екип, участващ в програмата \"Електрически иновации\". Той изучава технологията на най-новите акумулатори и е на мнение, че ускорение от 0 до 100 км/ч за 1,9 секунди е напълно възможно. \r\n\"Когато става дума за мощност на двигателя и за ускорение, всичко зависи от големината на акумулаторите и най-вече от броя на неговите клетки. При Tesla Roadster те са с капацитет 200 кВт/ч и така са два пъти по-големи от тези на Tesla Model S P100D (който между другото развива 760 к.с.). Това означава само едно – предлаганата от тях мощност не е чак толкова безумна, колкото изглежда\", обяснява Вишванатан.\r\nТака именно огромният акумулатор с всички негови горивни клетки се оказва ключов за увеличение на мощността на двигателя, от което следва постигането на диво ускорение и максимално висока скорост. Разбира се, важно е и теглото. Вишванатан обяснява, че при изучаването на съвремените елементи от батериите, в лабораторията му изхождат от съотношение 240 Вт/ч на килограм. По този начин 200 кВт/ч означава тегло от 833 кг., което не е малко.\r\nСледователно, Tesla Roadster няма как да бъде толкова лек, колкото са рали-болидите. При грамотно използване на леки материали обаче той може да изпревари тежащия 2 тона Nissan GT-R, който се счита за еталон за ускорение при спортните коли. За разлика от него, както и от рали-колите, Tesla не сменя предавки и разполага с по-голям въртящ момент при ниски обороти.\r\nТака че 1,9 секунди и скорост до 400 км/ч е напълно реална. Остават обаче гумите, които трябва да осигурят максимално сцепление и да останат цели при движение с висока скорост. За тях ще стане дума след малко, тъй като остана нещо неуточнено около акамулаторите. Това е пробегът, който трябва да осигурят с едно зареждане. За Tesla Roadster той е 1000 км.\r\nВишванатан е на мнение, че акумулатор с капацитет 200 кВт/ч може да осигури това, но трябва да се изпълнят още някои условия. Основното от тях е аеродинамиката. Според учения, ако в Tesla успеят да удържат челното съпротивление на 0,2 (горе-долу такова е и при Model S), то компактният роудстър ще може да измине 1000 км. Не бива обаче да се сменят режимите на работа на мотора по време на придвижването.\r\n\r\nДжейсън Фенске, за когото вече стана дума, през 2016 г. е изчислил, използвайки законите на физиката, че минималното време за ускорение от 0 до 100 км/ч при сегашните технологии на гумите е 2,05 секунди. Това обаче съвсем не означава, че претенциите на Tesla за 1,9 секунди са лъжа, тъй като най-новите разработки могат да свалят още от това постижение.\r\nФенске признава, че за своето изчисление е използвал спирачния път на Chevrolet Corvette. Идеята му е следната – автомобил с най-малък спирачен път дава ясна представа за измененията по гумите при тяхното връщане до пълна загуба на сцепление. В случая с Tesla Roadster нещата могат да бъдат различни, тъй като поставянето на електромотор на самото колело и използването на система за тракшън-контрол, правят сцеплението по-добро от това на Corvette. Така намаляване на тези 2,05 секунди е напълно реално.\r\nВ новото си изследване Фенске взима за основа гумите Nito. Те се използват за болидите, участващи в състезания с драгстери, но бяха поставени на новия Dodge Demon. Той ускорява до 50 км/ч за 1 секунди, което означава, че ако гумите издържат, достигането на 100 км/ч за 2 секунди е постижимо. Само че при Dodge Demon ускорението до 100 км/ч отнема 2,3 секунди, което го превръща в най-бързия сериен автомобил на планетата.\r\nТук трябва да се уточни, че Demon е със задно предаване. Ако се добави система за задвижване на четирите колела (при Tesla Roadster тя е налице) и при специални гуми (в Tesla работят с Michelin по специална програма), то автомобилът на Dodge вероятно ще успее да слезе под 2 секунди. Поне на теория изглежда така.\r\nВсичко това към момента са само приказки и шокиращите цифри, обявени от Мъск, си остават недоказани и безполезни. Така че ще трябва да се изчака, докато Tesla Roadster се появи на пътя и наистина покаже какво може. Развитието на историята обаче обещава да бъде доста интересно.", "date": "2017.12.27", "title": "Мощност на 4 колела: Реални ли са цифрите при Tesla Roadster?"}
{"url": "https://www.dnes.bg/obshtestvo/2017/12/27/stefanovden-e-da-pocherpiat-stefan-stoian-vencislav.363428", "text": "На третия ден от Коледа – 27 декември, Православната църква почита паметта на Свети Стефан - първия християнски мъченик и първи служител (архидякон) в устройващата се Йерусалимска община-църква.\r\nДенят на Свети Стефан се чества винаги на третия ден след Рождество Христово и е последният празник в годината, за който хората казват, че \"затваря кръга\".\r\nОт времето на апостол Павел насам всички наричат Свети Стефан първи мъченик, защото е една от първите жертви на християнската вяра. След Възнесението на Христос били избрани седмина души дякони /служители/, които да се грижат за домакинските работи на християнското общество, като пръв между тях е Стефан.\r\nОбезпокоени от нарастването на броя на християните, членовете на съвета на юдейските старейшини влизат в спор със Свети Стефан, но не устояват на \"духовната му сила и мъдрост\". Затова възбуждат народа срещу архидякона, като го обвиняват, че хули Бога и Мойсеевия закон.\r\nРазярената тълпа го изкарва извън града и започва да го бие с камъни. Светецът коленичи и преди да издъхне, се обръща към небето с думите \"Господи, не им зачитай този грях!\". Тялото му е оставено на зверовете и птиците. През пети век част от мощите му са открити чрез видение и са положени в Сионския храм в Йерусалим.\r\nСред народа денят е известен като Стефановден. Стефан е сред най-разпространените имена в България. Днес имен ден имат всички, които се казват Стефан, Стефана, Стефания, Стефи, Фани, Венцислав, Венцислава, Запрян, Стамен, Стамена, Станимир, Станимира, Стоил, Стоилка, Станка, Станчо, Стоян, Стоянка, Таня.\r\nЧестит празник и бъдете живи и здрави!\r\n ", "date": "2017.12.27", "title": "Стефановден е! Да почерпят Стефан, Стоян, Венцислав..."}
{"url": "https://www.dnes.bg/obshtestvo/2017/12/27/inflaciiata-izmykna-ot-djoba-ni-s-2-4-poveche-pari.363429", "text": "През изминаващата 2017 г. инфлацията измъкна от джоба на българите с 2,4% повече пари.\r\nОтива си година, която е е една от малкото от световната финансова криза насам, в които в България има натрупана годишна  - през ноември 2017 г. натрупаната от началото на годината инфлация е 2,4%, а спрямо миналия ноември е 3%, пише .\r\nПочти няма стоки и услуги, които да не са засегнати. В повечето случаи това не се дължи на енергийните цени, а по-скоро на промени в международната конюнктура, които обаче са се отразили по различен начин на цените - при повечето има скок, но и доста са поевтинели.\r\nПострояването на пречиствателни станции в много населени места е една от причините за вдигането на цените на ВиК услугите през 2017 г.\r\nКато цяло през ноември 2017 г. храните са 3,6% по-скъпи в сравнение с ноември на миналата 2016 г. Оттам и цените в ресторантите са поскъпнали с 2,4% на годишна база.\r\nВ отделните групи храни с най-голям скок на годишна база са месото и месните продукти - с 4,3%, животинските и растителни масла и мазнини - с 4,5%, зеленчуците - с 8,5%, и кафето, чаят и какаото - с 6%. С по-малко годишно поскъпване са захарта и сладките изделия - 3,2%, и плодовете - с 2,6%.\r\nПри млечните продукти 2017 г. ще се запомни с осезаемото нарастване на цените на почти всичко, произведено от мляко - сирене, кашкавал, извара, сметана.\r\nНо най-вече маслото. Консумацията на този продукт, пренебрегван години наред на трапезата на българина заради по-евтиния маргарин, от години насам устойчиво се увеличава.\r\nНо точно през 2017 г. неговата цена се покачи почти взривно. Ако през януари 2017 г. пакетче масло от 125 грама е струвало 1,42 лв., то в момента същото пакетче струва 2,43 лв. или поскъпването е 71 на сто.\r\nПричината е дефицитът на мляко в ЕС, което вдигна цената му, а българските млекопреработватели от години внасят половината от необходимата им суровина от ЕС във вид на сурово, концентрирано или сухо мляко.\r\nЦените на яйцата през 2017 г. също хвръкнаха в небесата, но при тях причините са съвсем други. В началото на ноември едно средно голямо яйце, размер L, струваше между 45 и 50 стотинки бройката в магазините, докато няколко месеца по-рано беше 17 стотинки на едро и максимум 30 стотинки в магазините. Това е 5-годишен рекорд в цената.\r\nСпоред всички производители на яйца основната причина за поскъпването е истерията с фипронила и разкритите огнища от птичи грип, които доведоха до унищожаването на над 100 хиляди птици. За съжаление, в птицевъдството възпроизводството е много бързо и яйцата като негов продукт подлежат на много резки и бързи промени в цените.\r\nПри поскъпването на месото и месните изделия факторите са както международни, така и вътрешни.\r\nПилешкото, което е най-консумираното месо от българина, поскъпна през 2017 г. с 2,4%. Това се дължи почти изцяло на неблагополучията при птицевъдите, които доведоха и до поскъпването на яйцата. Българският пазар разчита почти изцяло на родно пилешко месо.\r\nСвинското е второто по консумация месо след пилешкото и тук разликата в цените е малко по-голяма: от 3,50-3,60 лв.за килограм кланично тегло в началото на годината в момента то е достигнало 3,70 лв. И това е, въпреки че почти две трети от свинското в България се внася предимно от ЕС. Причината за поскъпването в общността е преди всичко в това, че тази година Китай отвори широко пазарите си за внос на свинско, а оттам и световните цени на този продукт леко се покачиха.\r\nПочти в същия диапазон се движи и поскъпването на месните изделия. Но все пак те присъстват с голяма тежест в потребителската кошница, от която НСИ изчислява индекса на инфлацията и дори при лека промяна това дава отражение върху индекса.\r\nИ все пак според последната класация Meat Price Index месните продукти в България са едни от най-евтините спрямо заплащането сред страните-членки на ЕС.\r\nОсновните автомобилни горива през 2017 г. почти не поскъпнаха Най-масовият бензин - А95 например през януари струваше средно 2,05 лв. за литър, дизелът - 2,04, а пропан-бутанът - 0,94 лв. за килограм. През декември средните им цени са съответно 2,08 лв., 2,09 лв. и 1,06 лв., което прави поскъпване в рамките на 1,4% и 2,4% при бензина и дизела и 12% при пропан-бутана.\r\nВъпреки че тези поскъпвания са недостатъчни, за да се преразглеждат цените на транспортните услуги, през 2017 г. те са се вдигнали средно с 1,4% в цялата страна. Това се дължи най-вече на градския транспорт и обяснението трябва да търсим преди всичко в обновяването на парка от градски и междуградски автобуси. На много места общините се принудиха да вдигнат цената на билета заради нуждата от 15-процентно съфинансиране на новите возила, закупени с европейски пари. \r\nПри битовите горива за отопление има съвсем леки движения в цените - от 0,9% при въглищата до 2 на сто при нафтата. Очевидно този ход нагоре ще продължи и догодина дори в по-голям размер, като се има предвид новата политика на спиране на достъпа до пазара на замърсяващите въздуха горива. \r\nСпоред данните на статистиката през 2017 г. почти няма поскъпване на техниката за дома - бяла, черна или друга. В много категории има дори поевтиняване, свързано с излизането на все по-нови и усъвършенствани модели.\r\nЗдравните услуги са поскъпнали едва с 0,1% (данните са до ноември), а денталните са останали на равнището от предната година.\r\nНикакви драми нямаше през 2017 г. с цените на тока за домакинствата. Увеличението им беше символично. При ЧЕЗ поскъпването беше 2%, при ЕВН - 1,7%, а при “Енерго-Про” - 0,41%. Цената, която средно е към 150 лв. за мвтч, ще се задържи до 1 юли.\r\nШок през годината обаче имаше с цените на газа, парното и водата.\r\nГодината започна с увеличение на цената на газа с 4,6%. През април обаче поскъпването беше шоково - с 29,64%, което доведе до увеличение на цените на парното и топлата вода между 18 и 30% за различните топлофикации.\r\nСлед удара през април цените на газа се успокоиха. През третото тримесечие увеличението беше с 1,91 на сто, а от 1 октомври имаше и намаление със 7,29%.\r\nОт 1 януари цената на газа ще бъде увеличена с 2,83%, което означава, че цените на парното няма да бъдат пипани поне до април.\r\n2017-а обаче може да се нарече годината на началото на поскъпване на водата. Тръгна се от приемането на бизнесплановете на водните дружества, в които са предвидени инвестиции в мрежата. Започна се през февруари, когато цената на ВиК услугите в София поскъпнаха с 18,68%. След това в 13 области увеличението беше от 8,43 до 73,09%. Големият процент се получи за онези населени места, в които водата се доставяше по гравитачен път, а се въведоха и единни цени за цялата област.\r\nДокато клиентите свикваха с новите цени, КЕВР излезе с второ решение за поскъпване от 1 януари 2018 г. - пак за тези 13 области и София. Увеличението е между 2,2 и 20%. Поскъпване на водата ще има до 2021 г.\r\n ", "date": "2017.12.27", "title": "Инфлацията измъкна от джоба ни с 2,4% повече пари"}
{"url": "https://www.dnes.bg/balkani/2017/12/27/hvanaha-nad-300-migranti-i-bejanci-krai-odrin.363430", "text": "Турските власти са заловили голяма група мигранти и бежанци. Общо 343-ма души се подготвяли да преминат нелегално през границата в България и Гърция.\r\nГрупата била разкрита при контролни обходи на екипи на гранични войски и на войници от 54-а механизирана пехотна бригада към жандармерията.\r\nЧаст от бежанците се укривали в околностите на селата Боснакьой, Йени Кадън и Орхание край турско-българската граница. Друга група се укривала в околностите на Ипсала/Кипи край турско-гръцката граница.\r\nБежанците били от най-различни националности - сирийци, палестинци, афганистанци, иракчани, от Мароко, Либия, Алжир, Шри Ланка и Непал.След проверка на самоличността те са били предадени на Дирекцията по миграция в Одрин.\r\n /БТА/\r\n ", "date": "2017.12.27", "title": "Хванаха над 300 мигранти и бежанци край Одрин"}
{"url": "https://www.dnes.bg/stranata/2017/12/27/deniat-shte-zapochne-s-mygla-v-nizinite-i-kotlovinite.363431", "text": "Днес на места в низините и котловините ще се образува мъгла или ниска слоеста облачност, които в Югоизточна България ще се задържат почти през целия ден. Над останалата част от страната ще бъде предимно слънчево. Такава е прогнозата за времето на НИМХ към БАН, цитирана от „Фокус”. \r\nЩе духа слаб южен вятър. Максималните температури ще са между 9° и 14°, малко по-ниски в районите с мъгла. Атмосферното налягане ще се понижава и ще е по-ниско от средното за декември.\r\nПо Черноморието ще преобладава слънчево време. В сутрешните часове на отделни места ще се образува ниска облачност или мъгла, по-трайни в южните райони. Ще духа слаб вятър от югозапад. Максималните температури на въздуха ще са 10°-12°. Температурата на морската вода е 8°-10°. Вълнението на морето ще бъде 2-3 бала.\r\nНад планините ще бъде предимно слънчево. Ще духа умерен, по високите и открити части до силен вятър от югозапад. Максималната температура на височина 1200 метра ще е около 6°, на 2000 метра – около 0°.\r\n\r\n ", "date": "2017.12.27", "title": "Денят ще започне с мъгла в низините и котловините"}
{"url": "https://www.dnes.bg/notifikacii/2017/12/27/polovinata-germanci-iskat-merkel-da-si-hodi.363432", "text": "Близо половината германци смятат, че канцлерът Ангела Меркел трябва да се оттегли от властта преди следващите редовни парламентарни избори през 2021 г., сочат резултати от социологическа анкета по поръчка на германската информационна агенция ДПА.\r\nАнкетата, извършена от ЮГав и публикувана днес, показва, че около 47 на сто от участниците искат Меркел да се оттегли преди изтичането на мандата й, а 36 на сто - да остане на власт до неговия край.\r\nПодкрепата за Ангела Меркел бе по-силна веднага след парламентарните избори през октомври. Анкета на ЮГав тогава показа, че 36 на сто от избирателите са за ранно оттегляне на канцлера, а 44 на сто искат тя да продължи да управлява.\r\nПреговорите за коалиция между консервативния блок ХДС/ХСС на Меркел и социалдемократите трябва да започнат на 7 януари. Те могат да доведат или до повторение на голямата коалиция, или до съставяне на правителство на малцинството начело с Ангела Меркел. Ако обаче преговорите се провалят, може да има предсрочни парламентарни избори през 2018 г., посочва ДПА./БТА/\r\n ", "date": "2017.12.27", "title": "Половината германци искат Меркел да си ходи"}
{"url": "https://www.dnes.bg/notifikacii/2017/12/27/v-london-izcheznaha-dokumenti-za-ubiistvoto-na-georgi-markov.363433", "text": "Хиляди правителствени документи, съдържащи подробности за някои от най-спорните моменти от британската история от 20 век, са изчезнали, след като държавни служители са ги взели от националните архиви и след това са ги обявили за изгубени, съобщи в. \"Гардиън\".\r\nОт архивите са изчезнали документи, свързани с войната между Великобритания и Аржентина за контрол над Фолклендските острови през 1982 г., за етнополитическия конфликт в Северна Ирландия, за изпробването на ваксини срещу полиомиелит и британското колониално управление в Палестина.\r\nБлизо 1000 папки, за всяка от които се смята, че е съдържала десетки документи, са изчезнали безследно, след като били взети от архивите и отнесени в Уайтхол.\r\nВ някои случаи става дума за целите папки, а в други са били подбрани много внимателно конкретни документи и отнесени неясно къде. \r\nТака служители на Форин офис са отнесли малък брой документи през 2015 г. от папка, свързана с убийството през 1978 г. на българския журналист и дисидент Георги Марков, който умира, след като е улучен в крака със сачма с рицин, докато пресичал моста \"Ватерло\" в центъра на Лондон.\r\nБританското външно министерство след това казало на националния архив, че не може да намери липсващите документи. След запитване на \"Гардиън\" служителите на дипломатическото ведомство отговорили, че са успели да намерят и да върнат в архива част от тях. /БТА/\r\n ", "date": "2017.12.27", "title": "В Лондон изчезнаха документи за убийството на Георги Марков"}
{"url": "https://www.dnes.bg/notifikacii/2017/12/27/pytnicheski-korab-se-udari-v-kolona-na-most-na-reka-rein.363435", "text": "Двайсет и пет души бяха ранени на швейцарски пътнически кораб, който се блъсна в носеща колона на мост на река Рейн, близо до германския град Дуисбург, предаде ДПА.\r\nКорабът \"Швейцарски кристал\" се блъсна в носеща колона на моста на магистрала А42 и от удара бе повреден корабният нос. В кораба за речни круизи е имало около 130 души.\r\nОт 25-те ранени петима са пострадали сериозно, съобщи полицията.Друг кораб е помогнал за транспортиране на ранените, а на помощ на хората в швейцарския кораб са се притекли пожарникари с лодки.\r\nМагистралата, чиято колона бе ударена от кораба, няма да бъде отворена за движение днес, за да бъде проверена от строителни инженери, каза говорител на полицията, цитиран от ДПА.\r\n/БТА/\r\n ", "date": "2017.12.27", "title": "Пътнически кораб се удари в колона на мост на река Рейн"}
{"url": "https://www.dnes.bg/mish-mash/2017/12/27/maiki-sys-silna-volia-otslabvat-s-fitnes-i-razhodki.363219", "text": "Около 10 майки в Куинсланд решиха да покажат успехите си от първите опити да намалят теглото си. Те са били подложени на 100-дневна здравословна диета от лятото до сега. Редовно се събират за седмични разходки в парковете и се обединяват в група във Facebook, в която с гордост показват телата си без никакви намеси в снимките, пише Daily Mail.Фотографира ги професионалистът Натали Браун, която улавя портрети на тези майки по бельо или на фитнес уредите и запечатва моментите, в които те се опитват да свикнат с новите си тела след раждането.Таня Нилсен е сред участничките. Тя може да се похвали, че е загубила 17 кг  след като е преминала през определени фитнес тренировки и разходки. Нилсен дори е решила, че иска да влезе в балната си рокля, отпреди 20 години при завършване на гимназията. Споделя, че се чувствала като \"тлъста, грозна или скучна\". След като загуби част от теглото си, сега се чувства \"извита, забавна и страхотна\".Кадри събира жените, независимо кой с колко е успял да се справи със задачата да отслабне и показва етапа, в който се намират дамите в момента.Трейси Дъфи, напримера обяснява, че везните винаги са клоняли към 100-те килограма, но сега вижда, че  теглото стига до 68 кг. \"Това пътуване ме промени не само физически, но и емоционално” каза тя.Джес Найт също обяснява пред изданието, че не се срамува от тялото си. Въпреки че още не е перфектно, тя вече е загубила 10 кг от теглото си.Друга майка - Ребека Форган, която родила през юни, вече е стопила 8.8 кг, и макар, според нея да не е достатъчно, е готова също да отпразнува този резултат.Вижте майките в галерията на ", "date": "2017.12.27", "title": "Майки със силна воля: Отслабват с фитнес и разходки"}
{"url": "https://www.dnes.bg/obshtestvo/2017/12/27/shofiorski-kursove-na-promociia-proizvejdat-ubiici-na-pytia.363434", "text": "Шофьорски курсове, които са обявени на промоционални цени от по 250 лева, произвеждат убийци на пътя. Причината е, че зад по-ниската сума се крие уловка за кандидат-водачите. \r\nВместо задължителните по закон 31 часа, които ще получат като обучение срещу примерно 500 лева, те шофират най-много десет. Така школата спестява пари, а младите шофьори получават книжки, без да са се подготвили достатъчно добре.\r\n\"Не са карали нито на тъмно, нито на мокро, нито на магистрала. След това взимат книжка и излизат на пътя, където виждате какво се случва\", обясни пред \"Монитор\" Владимир Тодоров, председател на Българската асоциация на пострадали в катастрофи.\r\n\"Кандидат-шофьорите сами се съгласяват да се разписват в листовете за проведено обучение. След всяко шофиране те трябва да попълнят документ, в който да отбележат колко време са шофирали. В повечето случаи това е най-много час на ден, за да могат да се вземат повече курсисти.В листовете обаче записват, че са карали по над 4-5 часа, и се подписват\", обясниха от голяма столична школа за обучение на шофьори.\r\nОт там поясниха, че нелоялните им колеги са основно по-малки фирми, които бързо искат да натрупат капитали за сметка на обучението. По този начин обаче те пускали напълно неподготвени кадри.\r\n\"Имахме един случай на младо момче, което беше изкарало на документи курс от 31 часа, но дойде при нас с молба за допълнителни часове, тъй като не се чувствал добре подготвен. Оказа се, че той дори не може да потегли с колата, не познаваше скоростите и бъркаше педалите. Попитахме го колко време е карал, а той обясни, че се записал по обява от интернет. Цената била 200 лева, но той карал едва 2 часа и след това му придвижили документите за изпита\", разказаха шокирани автоинструктори. \r\nТе дори настоявали за въвеждането на специални устройства, които да следят курсистите и по време на обучението им.\"Изпитите се записват с видеокамери, но никой не записва начина на провеждане на обучението\", казаха от бранша.\r\nВладимир Тодоров пък обясни какво представляват тези устройства. Те ще бъдат персонални за всеки курсист. \"В почти цяла Европа се използват тези устройства. Те проследяват часовете по кормуване, проследяват маршрута и не могат да бъдат манипулирани. Нещо като черната кутия на самолета\", обясни Тодоров. \r\nЗа въвеждането им обаче ще трябва да има контролен орган, който да ги следи, както и промяна в закона, който да задължи школите да ги използват. Затова от бранша дори готвят предложения за тези промени, за да се спре практиката едни фирми да изпълняват стриктно това, за което получават пари, а други да печелят на гърба на кандидат-шофьорите и да ги пускат неподготвени на пътя.\r\nЕдна от промените, които се обмислят в последно време, за да се спрат измамите с шофьорските курсове, е да има възможност начинаещият да качи свой роднина или приятел, докато го обучават. Така хем ще се чувства по-сигурен, хем родителското тяло ще следи дали се изпълняват стриктно часовете за обучение. \r\nПредставители на автошколи обаче са против тези нововъведения, които са копирани от австрийския модел на обучение, тъй като смятат, че по този начин ще се опорочи подготовката. „Не може някой сприхав баща да ни се кара, докато ние се караме на детето му да е по-внимателно на пътя. Няма как да сме като начални учителки, тъй като даваме в ръцете на този младеж два тона желязо, които могат да убиват”, негодуват инструктори.", "date": "2017.12.27", "title": "Шофьорски курсове \"на промоция\" произвеждат убийци на пътя"}
{"url": "https://www.dnes.bg/stranata/2017/12/27/zasilen-trafik-se-ochakva-spirat-kamionite-sledobed.363437", "text": "Заради очаквания засилен трафик днес от 14.00 ч. до 20.00 ч. ще бъде спряно движението на камионите над 12 тона по автомагистралите и най-натоваренитe пътища. Това информират от АПИ.\r\nЦелта е повишаване на безопасността при пътуване и увеличаване на пропускателната способност на инфраструктурата в края на почивните дни за Коледа. \r\nШофьорите трябва да тръгват на път с автомобили, подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на движението.\r\nЗабраната не важи за автомобили, превозващи бързоразвалящи се хранителни продукти и товари на температурен режим, живи животни и опасни товари.\r\nПрез Владая от 10.00 ч. до 20.00 ч. ще има две ленти за прибиращите се към София.\r\n ", "date": "2017.12.27", "title": "Засилен трафик се очаква! Спират камионите следобед"}
{"url": "https://www.dnes.bg/index/2017/12/27/nai-krilatite-biseri-na-venci-stefanov.363438", "text": "Президентът на Славия Венци Стефанов винаги се е отличавал с пиперлив език и е вдигал сериозно настроението.\r\nЕто и едни от най-ярките му бисери, подбрани от Gol.bg:\r\n„Нямам нищо против компютрите, но не може децата да ходят с лупи. Гледам 16-годишни, които ходят като снайперисти по улиците. С едни черни очила. Това за децата трябва да е държавна политика.“\r\n„По-добри сте, ама на кегелбан! ()\r\n„Ами… Духовият оркестър… който и да свири, половината са виждаш… Може, тоя… к’ъв беше… аааа… с клар’нета. Да, Ибряма. Ибряма най-добре ще свърши работа – поне ше има шоу.“ ()\r\n„Жалко, че Дюран Дюран опропасти труда на момчетата.“ ()\r\n„На неженените момчета им взехме по две гаджета, а на тези, които са женени – специални подаръци за вкъщи -сервиз и най-различни домашни потреби, да не ги бият жените им. (\r\n„Левски“ може да е най-старият отбор, ама не в София, а в Персийския залив! По тяхната логика утре от ЦСКА могат да кажат, че са създадени от опълченците на Шипка. Истината е, че „Левски“ е създаден, за да има “Славия” с кой да играе“. ()\r\n„Ще си умра дебел и гладен“. ()\r\n„Вие знаете ли какво представлява съблекалнята в Петрич? Водата тече като чешма. Искахме да отворим прозорците да се проветри. Казаха ни, че не може – серели врабците. Шефът на Беласица може да си говори, но козата си сака пръч.“\r\n\r\n ", "date": "2017.12.27", "title": "Най-крилатите бисери на Венци Стефанов"}
{"url": "https://www.dnes.bg/mish-mash/2017/12/27/receptata-dnes-pecheno-svinsko-s-hrupkava-korichka.363129", "text": "1 и 1/2 кг свинско филе\r\nсол, черен пипер\r\n1 и 1/2 с.л. дижонска горчица\r\nгалета\r\n2 ч.л. листа от мащерка или сушена мащерка\r\nзехтин\r\n1 кг брюкселско зелеЗагрейте фурната на 200 градуса. В тавичка сложете хартия за печене. Поставете филето и го овкусете със сол и черен пипер. Намажете го с горчицата.\r\nВ купа смесете галетата заедно с наситнената мащерка, след това нанесете галетата върху месото. Поръсете с малко зехтин. Печете месото до готовност.Отделно в тавичка нарежете наполовина зелките, овкусете със сол, черен пипер и малко зехтин и запечете докато зелето омекне и стане златисто. ", "date": "2017.12.27", "title": "Рецептата Dnes: Печено свинско с хрупкава коричка"}
{"url": "https://www.dnes.bg/stranata/2017/12/27/ohranata-na-chiniiata-na-buzludja-otnovo-se-poema-ot-mvr.363440", "text": "Толкова коментираната през 2017 г. \"чиния\" на връх Бузлуджа - някогашния Дом-паметник на БКП, се сдоби с новогодишен подарък: МВР отново поема неговата охрана. \r\nЗа обекта ще отговарят 6 полицаи, които вече са назначени, съобщи за  областният управител на Стара Загора Гергана Микова.Те ще бъдат настанени в специален охранителен фургон, дежурствата им ще бъдат денонощни. За да започнат те, трябва да се довършат някои последни технически задания, като например да бъде възстановено ел.захранването на района.\r\n\"Охраната се налага заради нерегламентираните влизания в изоставената, рушаща се и опасна сграда, всеки момент може някой да пострада сериозно. Въпреки че вратата на официалния вход е заварена, мераклиите за по-висок адреналин намират начини да влизат в \"чинията\", например през въздухопроводите. Това трябва да спре“, каза Микова. \r\n„След това предстои да монтираме около сградата камери. Следващият етап е консервация и възстановителни работи, за да организираме и регламентиран достъп до Дома-паметник, тъй като интересът към него е голям. В областната управа вече получаваме много идеи как да действаме по-нататък, сред тях има и екзотични\", обясни Микова.\r\n ", "date": "2017.12.27", "title": "Охраната на \"чинията\" на Бузлуджа отново се поема от МВР"}
{"url": "https://www.dnes.bg/health/2017/12/27/homeopatiia-v-aptechkata-po-praznicite.363191", "text": "По празниците е добре да заредите домашната аптечка и тази в колата с подходящите лекарства. Освен тези, които са за хронични оплаквания, може да се застраховате за някои възможни инциденти или обичайни за периода здравословни проблеми. При всяко спешно състояние е важно да вземете мерки в ключовите първи няколко часа, докато успеете да намерите лекарска помощ. Подходящи за подобни случаи са хомеопатичните средства, Шуслеровата терапия и други. Ето някои от лекарствата, които могат да ви бъдат много полезни.", "date": "2017.12.27", "title": "Хомеопатия в аптечката по празниците "}
{"url": "https://www.dnes.bg/index/2017/12/27/kakvo-da-ochakvame-ot-godinata-na-jyltoto-zemno-kuche.363439", "text": "На 16 февруари 2018 година ще настъпи Китайската Нова година. Според календара след влиянието на Петела ще трябва да посрещнем Жълтото земно куче. Всеки ще се надява на повече късмет и благоденствие.\r\n\"Месеците от май до септември ще бъдат доста трудни, това ще бъде времето за рекапитулация. Българинът определено има за какво да се замисли. Добре е хората да започнат да се вслушват повече в интуицията си и да станат малко по-доверчиви\" сподели в студиото на \"България сутрин\" астрологът Даниела Евстатиева.\r\nПо думите ѝ обаче не бива да прибързваме с прогнозите около промените, които ще донесе Жълтото земно куче.\r\n\"Годината, която започва, е първо под качеството си на Венера. Предстои да бъдат завършени вече започнати през последните няколко години неща. Необходимо е обаче да бъдат изградени мостове между онова, което е било и това, което ще бъде\", допълни още Даниела Евстатиева.\r\nПред  тя бе категорична, че 2018 година ще даде възможност да бъдат преодолени страховете, които носим както като общество, така и в световен план.", "date": "2017.12.27", "title": "Какво да очакваме от годината на Жълтото земно куче?"}
