{"url": "https://www.dnes.bg/obshtestvo/2018/10/16/rumen-milanov-problemyt-s-nedoverieto-v-instituciite-e-goliam.390744", "text": "Очаква се заподозреният за убийството на журналистката Виктория Маринова Северин Красимиров да се прибере в България утре. Това ще стане с полет от Франкфурт, а Съдебна охрана ще придружава Северин в самолета, след което - отново с конвой, той трябва да бъде отведен в следствения арест в Русе. \n\n\n\"Останах с впечатлението, че журналистическата гилдия у нас зае различни позиции за случилото се. МВР от своя страна си свърши работата, тъй като за кратък период от време успя да установи самоличността на убиеца\", коментира в студиото на \"Денят ON AIR\" бившият началник на НСО ген. Румен Миланов.\n\r\nПо думите му, проблемът обаче е недоверието на обществото в институциите, продукт на дългогодишната дейност на системата, която все повече намалявала своята ефективност.\n                    \n                    \n                \r\n\"Изключително резервиран съм към политическото вмешателство в работата на МВР. Опитът ми показва, че до голяма степен то е негативно, в противен случай щеше да се работи за изграждането и развитието на бъдеща система, в която полицията да бъде достойна за българското общество\", отбеляза още ген. Миланов пред Bulgaria ON AIR.\n\r\nПо думите му е много важно да има контрол, но преди това трябва да бъдат реализирани останалите управленски функции като обучението, подготовката и уменията на кадрите за изпълнение на конкретни задачи.\n\r\n\r\n ", "date": "2018.10.16", "title": "Румен Миланов: Проблемът с недоверието в институциите е голям"}
{"url": "https://www.dnes.bg/izvanrelsi/2018/10/16/maika-na-chetiri-deca-s-biznes-seks-kukli-pod-naem.390708", "text": "Бизнес оферта идва изненадващо от Великобриания. Джейд Станли, която е майка на четири деца е решила да подсигури финансово наследниците си като се захване с доста странен бизнес, а именно: предлага секс кукли под наем срещу 345 британски лири за една седмица, пише в. \"Metro\".\n\r\nЖената първо е имала верига магазини за шезлонги, но вдъхновена от сексуалната куклена индустрия решила да смени бизнеса. За този \"отрасъл\" научила от статия във вестник и сега и тя признава, че бизнесът й процъфтява.\n\r\nПредприемчивата 35-годишна Станли от град Бромсгроув от графство Уостършър открила празната все още ниша в пазара и бързо решила да се възползва от нея. По думите й бизнесът й се развива много добре и тя е разработила няколко бюра в страната. Клиентите могат да си изберат 6 кукли от женски пол и една от мъжки. Пратката се доставя до клиента в дискретен кашон от дискретен куриер. Потребителите предварително могат да уточнят какъв типаж желаят да наемат под наем, цвят на кожата, на косата, на очите и т.н.. А куклите носят имена като Сиена и Синди. \n                    \n                    \n                \r\nДжейд Станли обяснява, че \"стоката\" й е в помощ на хора, които търсят утеха, но не се чувстват добре в социални ситуации. По думите й сред клиентите й са хора, загубили партньорите си и намиращи прилика с някоя от куклите. След като куклата се върне в компанията, тя се почиства старателно, а половите й органи се заменят с нови.\r\nВижте още от историята на Джейд Станли в", "date": "2018.10.16", "title": "Майка на четири деца с бизнес: Секс кукли под наем!"}
{"url": "https://www.dnes.bg/notifikacii/2018/10/16/ukrainski-iztrebitel-padna-zaginaha-dvama-piloti.390745", "text": "Изтребител \"Су-27\" от украинските ВВС е катастрофирал при учебен полет и двамата пилоти са загинали, предаде ТАСС. \r\nОт украинския генерален щаб, цитиран от Ройтерс, потвърдиха за инцидента и това, че двамата пилоти са мъртви. Телата им са намерени.\r\nПреди това от министерството на отбраната в Киев казаха, че около 17 ч. местно време самолет \"Су-27\" е паднал на земята между градовете Бердичив и Хмилник и се извършват издирвателно-спасителни действия. Според украински медии полетът е бил част от международните учения \"Чисто небе-2018\".\r\nГоворител на украинските въоръжени сили каза пред телевизия \"112 Украйна\", че не разполага с информация, че в катастрофата е загинал американски гражданин.", "date": "2018.10.16", "title": "Украински изтребител падна, загинаха двама пилоти"}
{"url": "https://www.dnes.bg/obshtestvo/2018/10/16/biznesyt-iska-krai-na-plateniia-otpusk-pri-maichinstvo.390715", "text": "Работодателите настояват при майчинство да не се начислява платен годишен отпуск.\r\nАсоциацията на организациите на българските работодатели настоява да бъдат предприети действия за промени на Кодекса на труда.\n\r\nПозицията е изпратена до вицепремиера Валери Симеонов и до министъра на труда и социалната политика Бисер Петков, съобщиха от Българската стопанска камара.\r\nВ момента за времето на отпуск по майчинство се начислява и редовен платен годишен отпуск.\r\nПозицията на работодателите е след решение на Съда на ЕС, съгласно което периодът на родителски отпуск не може да се приравни на период на действително полагане на труд.\r\n                    \n                    \n                Според работодателите този въпрос трябва да бъде оставен в полето на колективното трудово договаряне, а не да бъде уреден с императивни норми.\r\nСпоред бизнеса няма причина този период да се взема предвид при изчисляване на размера на полагаемия се платен годишен отпуск, който има съвсем друго предназначение - възстановяване на работника и служителя от положения при работодател труд.", "date": "2018.10.16", "title": "Бизнесът иска: Край на платения отпуск при майчинство!"}
{"url": "https://www.dnes.bg/obshtestvo/2018/10/16/broiat-na-lekarite-narasnal-no-niama-medsestri.390740", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНедостигът на медицински сестри в страната остава сериозен. У нас в момента работят малко над 30 000 сестри, системата обаче има нужда от още толкова.\n\r\nПоложителната новина е, че броят на другите медицински кадри расте. По данни на статистиката увеличават се лекарите практикуващи на трудов договор. През 2016 година те са били малко над 29 000.\n\r\nПрез 2017-та техният брой се увеличава на 30 хиляди. А относителният дял на младите лекари до 35 години в периода 2014г.-2016г. се увеличава с близо 44%.\n\r\nНиско заплащане и липса на социален престиж. Това само част от причините за недостига на медицински сестри у нас. В опит да се преодолее този проблем, преди 6 години започва обучение за парамедици. До момента по него са обучени 400 души. Те се подготвят само за спешната помощ.\n                    \n                    \n                \r\nИдеята на тяхното внедряване в спешната помощ е да подпомогнат работещите в спешната помощ – лекари, фелдшери и мед. сестри. \n\r\nМедицинските сестри обаче са категорични, за да се реши проблема с техния недостиг, по скоро трябва да се помисли за заплатите им.\n\r\nПо данни на министерството на здравеопазването – броят на медицинските сестри изявили желание да емигрират намалява. И все пак – проблемът с недостига им остава сериозен.\n\r\n\n\r\n ", "date": "2018.10.16", "title": "Броят на лекарите нараснал, но няма медсестри"}
{"url": "https://www.dnes.bg/notifikacii/2018/10/16/treva-vmesto-domati-i-tiutiun-kanada-legalizira-marihuanata.390705", "text": "Мат Берен и приятелите му имали навика, преминавайки с кола край обширните оранжерии на южната канaдска провинция Британска Колумбия да се шегуват колко трева биха могли да отгледат там.\n\r\nГодини по-късно това вече не е шега. Стръковете домати и тютюн, изпълвали навремето някои от тези парници, вече са заменени от ново насаждение, обещаващо големи печалби - марихуана. Берен и други фермери, по-рано извън закона, помагат за култивирането й. Купувачите вече не са нелегални дилъри или съмнителни медицински пунктове за раздаване на медикаменти. Техен клиент е канадското правителство, пишат Джийн Джонсън и Роб Жил от Асошиейтед прес.\n\r\nНа 17 октомври Канада ще стане втората и най-голямата страна в света с легален национален пазар за марихуана. Уругвай започна законни продажби миналата година след неколкогодишно планиране.\n                \n                \r\nТова е дълбока социална промяна, обещана от канадския премиер Джъстин Трюдо и подхранена от желанието след близо вековна забрана черният пазар да бъде превърнат в регулирана, обложена с данъци система.\n\r\nТази позиция е в контраст с подхода на САЩ, където федералното правителство поставя марихуаната извън закона, докато повечето щати разрешават употребата й за медицински или развлекателни цели от хора над 21-годишна възраст. Националният подход на Канада позволи на освободената от оковите индустрия да използва банкови услуги, да прави доставки на канабис между отделните провинции, да обработва онлайн поръчки, да използва пощенски доставки и да привлича инвестиции за милиарди. Националната забрана в САЩ блокира по-силното разрастване на сектора.\n\r\nХана Хецър, която следи международната политика за марихуаната за нюйоркската организация Drug Policy Alliance, определя решението на Канада като \"изключително значително\", предвид че около 25 държави вече са легализирали медицинската употреба на марихуаната или са декриминализирали притежаването на малки количества. Няколко, включително Мексико, се изразили интерес към регулирането на употребата за развлекателни цели.\n\r\n\"Това ще промени световния дебат за политиката към наркотиците. Няма друга страна, която в момента да обмисля легализацията за немедицинска употреба на канабиса. Според мен обаче Канада ще разреши на други да направят крачка напред\", казва експертът.\n\r\nНай-малко 109 законни магазина за канабис се очаква да бъдат отворени в цялата страна с население 37 милиона души в сряда, а в бъдеще вероятно ще заработят още много, сочи проучване на Асошиейтед прес в канадските провинции. Засега те ще предлагат изсушени цветове, капсули, тинктури и семена, а идната година се очаква да започнат продажбите на храни с добавка на марихуана и концентрати.\n\r\nНа провинциите е възложено да следят разпространението на марихуана. За някои, включително Британска Колумбия и Алберта, това означава да купуват марихуана от лицензирани производители, да я съхраняват в складове, след което да я доставят до магазини за търговия на дребно и онлайн клиенти. Други като Нюфаундленд оставят производителите да доставят директно до магазините или по пощата.\n\r\nФедералните данъци ще бъдат 1 долар на грам или 10%, което е повече, отколкото за други стоки. Федералните власти ще прибират една четвърт от тези постъпления, а остатъка ще връщат на провинциите, които могат да включат собствени надбавки. Потребителите ще плащат и местните данъци върху продажбите.\n\r\nНякои провинции избраха да управляват собствени магазини, подобно на държавните магазини за алкохол в САЩ, а други дадоха зелена светлина на частните търговци. Повечето разрешават на гражданите да отглеждат до четири растения в домовете си.\n\r\nНай-населената канадска провинция Онтарио няма да позволи откриването на каквито и да е магазини до април догодина, след като новото консервативно правителство отхвърли плана за държавни магазини в полза на частните. Дотогава единствената законна възможност за снабдяване за гражданите на Онтарио ще бъдат доставките по пощата - перспектива, която не се харесва особено на дългогодишния привърженик на тревата, 48-годишният Райън Бос.\n\r\n\"Пушачите на трева не са прочути с голямо търпение. Когато искат трева, те си я искат. Да чакат два или три дни за доставка по пощата? Не съм сигурен, че мнозина ще го направят\", казва той, след като е купил половин унция (около 14 грама - бел. прев.) от незаконен пункт за разпространение на марихуана в Торонто.\n\r\nБританска Колумбия се радва на широко разпространена \"култура на марихуаната\" от 70-те години на миналия век, когато американци, бягащи от повиквателни за войната във Виетнам, се установяват на остров Ванкувър и в югоизточните планини на провинцията. Промяна в правителството миналата година обаче забави плановете за разпространение на канабиса там и до сряда в провинцията ще има само един готов магазин - държавен магазин в Камлопс, на няколко часа с кола от Ванкувър. За сравнение, провинция Алберта очаква 17 магазина да отворят врати тази седмица и 250 до една година.\n\r\nМинистерството на обществената безопасност на Британска Колумбия сформира екип от 44 инспектори, които да изкоренят незаконната дейност, като конфискуват продукция и налагат глоби. Те ще отговарят за провинция с население 4,7 милиона души и територия два пъти по-голяма от Калифорния, където черният пазар все още силно надхвърля легалния, който бе обявен през януари.\n\r\nКрис Клей, дългогодишен канадски активист за легализиране на марихуаната, управлява центъра за разпространение Warmland Centre в стар търговски мол в Мил Бей на остров Ванкувър. Той затваря магазина си, докато получи лиценз, страхувайки се, че перспективите му ще бъдат застрашени, ако продължи да работи и след легализацията. Междувременно някои от осемчленния му персонал вероятно ще трябва да кандидатстват за помощи при безработица.\n\r\n\"Това ще бъде стресиращо, но като цяло съм развълнуван. От десетилетия чакам това\", казва Клей.\n\r\nФедералното правителство отпусна лицензи на 120 производители, някои от които са огромни. Canopy Growth, която неотдавна получи инвестиция за 4 милиарда долара от концерна Constellation Brands, сред чиито продукти са бирите Corona, вината Robert Mondavi и уиски Black Velvet, получи одобрение за 520 000 кв метра производствени площи из цялата страна. Двата й най-големи парника са близо до границата със САЩ в Британска Колумбия.\n\r\nБерeн, производител с 23-годишен опит, е консултант на Canopy.\n\r\n\"Непрекъснато се шегувахме, когато пътувахме до Ванкувър и минавахме покрай големите оранжерии край магистралата. Нещо като \"леле човече, някой ден (. . .) Ще бъде толкова страхотно да можем да отглеждаме канабис в един от тези парници\". Сега минаваме с колата и си казваме \"о, това вече става\", разказва той.\n\r\nДо парника на Canopy в Делта е разположено друго огромно съоръжение, Pure Sunfarms, което е съвместно дружество на дългогодишния производител на домати Village Farms International и лицензирания производител на марихуана Emerald Health Therapeutics.\n\r\nРаботници изкорениха последните стръкове домати миналата зима и се хванаха да модернизират парника за отглеждане на марихуана, инсталирайки оборудване, включващо лампи и клапи за контрол на миризмата на растенията. Дружеството се надява до 2020 година да доставя над 75 000 килограма годишно.\n\r\nНякои дългогодишни нелегални производители, които работят в много по-малък мащаб, се тревожат, че няма да получат лицензи или ще бъдат изтласкани от много по-големите производители.\n\r\nПровинциите могат да издават разрешителни за \"микро производители\", но в Британска Колумбия, където малките производители на марихуана допринасяха за поддържане на икономиката в селскостопанските райони на фона на кризата в минодобива и лесовъдството, периодът за кандидатстване все още не е обявен.\n\r\nСара Кемпбъл от браншовата организация Craft Cannabis Association в Британска Колумбия разказва, че множество малки оператори си представят ден, когато ще могат да приемат посетители, на които да предлагат обиколка из производствените помещения и изпробване на продукта, както правят винарните.\n\r\nПредставители на властите заявяват, че възнамеряват да се погрижат за малките производители, но първо трябва да гарантират, че има достатъчно канабис за покриване на търсенето след легализацията.\n\r\nКраткотрайните проблеми са неизбежни, отбелязват те.\n\r\n\"Да се остави на всяка провинция да решава какво е най-добро за нейните общини и техните граждани е нещо хубаво. Ще можем да проследим дали всеки закон е успешен или дали можем да се справим по-добре в определени области\", отбелязва Джийн Маковски, министър от провинция Саскечеван, която упражнява надзор над службата за алкохол и хазарт\r\nМинистърът на безопасността на Британска Колумбия Майк Фарнуърт казва, че е научил два основни урока от посещенията си в Орегон и Вашингтон - два американски щата, които са разрешили марихуаната за развлекателни цели.\n\r\nЕдиният е да не гледа на сектора като на дойна крава, от която да се възползва незабавно, тъй като е необходимо време за изместване на черния пазар. Другият гласи да се започне със сравнително строги регулации, които след това да се смекчат при необходимост, защото постфактум е много по-трудно да се въведат по-строги изисквания.\n\r\nЛегализацията ще бъде по-скоро процес, отколкото дата, подчертава Фарнуърт.\n\r\n\"Денят 17 октомври всъщност няма да бъде по-различен от предишните\", допълва той. \n\r\n/БТА/\r\n ", "date": "2018.10.16", "title": "Трева вместо домати и тютюн. Канада легализира марихуаната"}
{"url": "https://www.dnes.bg/notifikacii/2018/10/16/aktiven-sezon-za-djebchiite-vnimavaite-v-reisove-na-ulicata.390671", "text": "Есента и зимата са любимите сезони на джебчиите в София. Именно това време предразполага джебчиите да започнат да обикалят и задигат пари, злато и телефони на пътниците в автобусите и трамваите все по-често.\r\nТова е едно от най-често срещаните престъпления в столицата, въпреки това началникът на сектор \"Улична престъпност\" към СДВР Красимир Любомиров признава, че джебчийството е много трудно за доказване и често приключва без осъдителна присъда за извършителя.\r\nЗа разлика от преди години в днешно време джебчиите са млади, добре облечени и не привличащи към себе си внимание хора. Именно това им помага да задигат вещи незабелязано.\r\nКонцентрация на джебчийски кражби има в пиковите часове в градския транспорт на три-четири определени места в София, където се преплитат основните пътни артерии от крайните квартали.\r\n                \n                Тези места са Орлов мост, НДК, по маршрута на трамвай №5, тъй като там има най-голям поток на пътници и района около Петте кьошета, Руски паметник и Центъра по хигиена, обясни Любомиров пред \"Дарик\".\r\nСпоред него често пострадалите много късно установяват, че са станали жертва на джебчии. Освен това уж на пръв поглед това да изглежда обикновено престъпление, за доказване е в пъти по-сложно от която и да е друга кражба.\r\n\"Първо, защото джебчията много скрито извършва кражбата - не се знае точното място на деянието и след това по най-бързия начин той се оттегля. Откраднатите вещи много трудно се намират и това е съвкупност от веществени доказателства, които в досъдебната и съдебната фаза са жизнено необходими, за да се доведе случаят до край. Самият механизъм на джебчийската кражба е такъв, че деецът търси само пари и ценности, всичко друго не го интересува и гледа по най-бързия начин да се отърве от вещите. Напоследък има тенденция много пъти в превозно средство на масовия градски транспорт, където е извършена кражбата, да бъдат оставяни портмонета с документи на потърпевшите\", каза още Любомиров.\r\nТой смята, че хората стават все по-внимателни, за да не станат жертви на джебчии, но имало още върху какво да се работи както по отношение на превенцията от страна на полицията, така и по отношение подобряване на видеонаблюдението.\r\n\"Не говоря само за транспортни средства, а и за обществено достъпни места – търговски улици, паркове, паркови пространства, алеи, по-големи магазини и търговски вериги, където също стават много такива кражби. Джебчийската кражба не става само в транспорта, става и на улицата, при разминаване, при пресичане, в болнични заведения, в аптеки – места, които се посещават от хора, обременени от личен или здравен проблем. Хората там са разсеяни, а това е едно от условията, които търсят джебчиите\", каза още Любомиров.", "date": "2018.10.16", "title": "Активен сезон за джебчиите: Внимавайте в рейсове, на улицата..."}
{"url": "https://www.dnes.bg/temida/2018/10/16/uslovna-prisyda-za-ubiti-na-trotoara-temida-protestira.390719", "text": "Окръжната прокуратура във Велико Търново протестира скандалната присъда на Окръжния съд в старата столица на Антон И. от Горна Оряховица, който помете и уби на тротоара двама души, а трети рани тежко.\n\r\nЗа причинената трагедия на виновния шофьор магистратите наложиха условно наказание, пише \"Труд\".\r\nСамо ден преди реакцията на държавното обвинение, бащата на убития на тротоара Красимир Енев /19 г./ изрази разочарованието си от родното правосъдие в покъртително писмо. Янко Енев припомни, че с присъда от 2 октомври съдът е признал подсъдимия Антон И. за виновен в това, че на 13 октомври 2017 г. около 22:50 часа в железничарския град, при управление на лек автомобил \"Тойота\", нарушил правилата за движение, като превишил допустимата скорост за населено място от 50 км/ч, движейки се с 72 км/ч. Следствие на това не овладял автомобила, напуснал пътното платно и се качил на левия тротоар, където блъснал движещите се пешеходци Димитър Д. и Красимир Енев.\r\n                    \n                    \n                Съдът е разгледал делото при условията на съкратено съдебно следствие и на основание Наказателния кодекс определил на Антон И. наказание в размер на четири години и шест месеца условно с 5-годишен изпитателен срок. Същият е лишен от право да управлява моторно превозно средство за срок от пет години.\r\n\"Прокуратурата е преценила, че присъдата на Окръжен съд – Велико Търново, в частта относно определяне размера на наказанието лишаване от свобода и неговото отлагане на изпълнението, е неправилна и незаконосъобразна. За извършеното престъплението в НК е предвидено наказание лишаване от свобода от три до петнадесет години\", заявиха от Окръжната прокуратура в болярския град.\r\nДържавното обвинение излага в протеста си, че определеното наказание не съответства на причинения престъпен резултат – смърт на две лица и телесна повреда на трето, поради което протестира присъдата пред Апелативния съд във Велико Търново с искане да се увеличи наложеното наказание на подсъдимия, без прилагане на института на условното осъждане.", "date": "2018.10.16", "title": "Условна присъда за убити на тротоара. Темида протестира!"}
{"url": "https://www.dnes.bg/science/2018/10/16/vypreki-snegovalejite-shveicarskite-lednici-se-topiat.390717", "text": "2018 г. е екстремна за швейцарските ледници, които въпреки големите снеговалежи през зимата са загубили 2,5 процента от обема си заради горещините през пролетта и лятото, предаде Франс прес.\n\n\r\nВ доклад на Швейцарската академия на природните науки се казва, че 2018 г. е сред рекордно горещите години, допринесли швейцарските ледници да загубят една пета от обема си през последното десетилетие.\r\nСлед три години с малки снеговалежи, зимата на 2017-2018 г. се очертаваше като по-скоро благоприятна за осигуряване на добра \"защита\" на ледниците благодарение на изключителни снеговалежи. Покриващата ледниците снежна покривка на практика им пречи да се стопят, предаде БТА.\r\n                    \n                    \n                До края на месец март имаше повече сняг от обикновено на над 2000 метра надморска височина и дебелината на снежната покривка бе най-голямата, регистрирана през последните 20 години, отбелязаха учените.\r\nНо необичайните снеговалежи през зимата бяха последвани от екстремни температури и екстремна суша от началото на месец март. \"Лятото (периодът юни-август) бе най-горещото след това през 2003 г. и 2015 г., но периодът април-септември е най-горещият, регистриран някога в страната\", уточниха експерти от Швейцарската метеорологична служба.\r\nВ разположения на 2540 метра надморска височина район Вайсфлуйох в Алпите, където се намира Швейцарският институт за изследване на снеговете и лавините, дебелината на снежната покривка не е надвишавала 1 см от 17 май до 4 септември. Това не се бе случвало, откакто се събират подобни данни от 81 години.\r\n\"Горещините и сушата станаха причина не само да се стопят огромни количества сняг, но и да се топят ледници. Топенето на сняг и лед никога не бе достигало подобно ниво, с изключение на 2003 г.\", поясни експертът Матиас Хус.", "date": "2018.10.16", "title": "Въпреки снеговалежите: Швейцарските ледници се топят!"}
{"url": "https://www.dnes.bg/muzika/2018/10/16/tragediia-otmeni-evropeiskoto-turne-na-godsmack.390738", "text": "Рок любимците от Godsmack ще отложат предстоящото си европейско турне заради неочакваната смърт на сина на китариста Тони Ромбола. \nВ официално изявление Съли Ерна сподели становище на групата, касаещи последните събития: \n\r\n\"С най-голямо съжаление от името на нашия китарист Тони и жена му Сю, пиша лично това съобщение до всички наши фенове по света, за да ви кажа, че Тони и семейството му преживяват загуба, която никой родител не заслужава. Синът на Тони и Сю - Джо Фей, почина неочаквано миналата седмица на ранната възраст от 34 години. Той беше един от най-добрите и мили хора, които някога съм срещал. И най-важното - Джо беше фен, както всички вас. Той буквално преживяваше успехите на Godsmack чрез баща си. Винаги беше много развълнуван и горд да бъде около нас и ще ни липсва дълбоко.\n                    \n                    \n                \r\nДокато още чакаме повече информация за случилото се, най-учтиво ви молим да уважите личното пространство на Тони и семейството му. Оценяваме търпението ви, молитвите и подкрепата в този момент. Обещавам ви, че ще се завърнем по-големи и по-силни в началото на 2019-та и ще свирим на всички планирани концерти в Европа и по света. Бъдете готови!\"\n\r\nЕвропейското турне на Godsmack беше планирано да започне от Стокхолм на 29 октомври и да завърши в София на 27 ноември. Цялото турне сега се измества за началото на 2019 година, като детайлите ще бъдат съобщени съвсем скоро, съобщават организаторите на концерта у нас от Bulgarian Live Music.\n\r\n\"От името на Bulgarian Live Music искаме да изкажем дълбоките си съболезнования за тази ужасна трагедия. В момента работим по новата дата за следващата година и съвсем скоро ще обявим кога групата ще направи шоуто си в София. Билетите, закупени до момента, ще важат за новата дата и без да е нужно презаверяване. След обявяването на новата дата всички, които нямат възможност да присъстват, ще могат да върнат своите билети\", споделят организаторите.", "date": "2018.10.16", "title": "Трагедия отмени европейското турне на Godsmack"}
{"url": "https://www.dnes.bg/obshtestvo/2018/10/16/karakachanov-syglasen-na-radiomylchanie-za-iztrebitelite.390722", "text": "Вицепремиерът и министър на отбраната Красимир Каракачанов изрази съгласие с призива на президента Румен Радев да се пази \"радиомълчание\", докато тече конкурсът за придобиване на нов изтребител за българската бойна авиация.\n\r\n\"Не е логично да се говори за който и да е от четирите самолета в момента. Това би могло да се изтълкува в следващия момент, когато вземем някакво решение, че е имало предварително нагласени неща или че е имало някакъв предварителен сценарий\", каза Каракачанов, цитиран от БНР.\r\nРаботата на междуведомствената група по оценка на офертите ще бъде удължена поне със седмица. Тя вече е изпратила запитвания за уточнения по подадените четири предложения.", "date": "2018.10.16", "title": "Каракачанов съгласен на радиомълчание за изтребителите"}
{"url": "https://www.dnes.bg/akoshtete-vqrvaite/2018/10/16/veseliaci-zodiite-s-nai-mnogo-priiateli.390707", "text": "\n\r\nВезните се отнасят много сериозно към приятелството и правят всичко по силите си да не губят приятели. Това са хора, които поддържат редовен контакт и подават ръка в труден момент. Винаги са готови да изслушват или да излязат с вас, когато имате нужда. Везните са състрадателни и весели. Те няма да прехвърлят лошото си настроение върху приятелите. В повечето случаи представителите на тази зодия ценят приятелите по същия начин, ако не и повече, от своето семейство. Те обикновено имат много приятели, защото се интересуват от всяка връзка. Всъщност, колкото и да имат - двама или двадесет, те наистина ги обичат. Везните привличат хората със своя прекрасен характер, както и с факта, че помагат на другите да видят най-добрите си качества и да се гордеят с тях. \n                    \n                    \n                \r\nВсеки има нужда от поне един приятел Близнаци и това вероятно е причината да имат толкова много приятели. Близнаците превръщат всичко в радост. Когато те говорят с вас, наистина се интересуват да чуят вашето мнение. Хората от тази зодия са много общителни и изпъкват във всяка компания и на всяко парти. Те имат способността да превърнат непознат в приятел за един миг. Близнаците притежават много качества, които карат хората да се чувстват спокойни в присъствието им - разнообразие от хобита, ентусиазъм, искрен интерес към събеседника, интелигентност, състрадание и хумор.\r\nВижте кои са останалите зодии в", "date": "2018.10.16", "title": "Веселяци: Зодиите с най-много приятели"}
{"url": "https://www.dnes.bg/stranata/2018/10/16/baba-cveta-ocelia-10-dni-v-pole-otkriha-ia-nai-nakraia.390720", "text": "55-годишен мъж от септемврийското село Варвара е спасил 84-годишна жена с деменция, която изчезнала от дома си и близки и полиция я издирваха. Илко Петракиев намерил баба Цвета Боерикова в полето, паднала в една вада-сред храсти от къпини, малини и шипки, където е преседяла цели 10 дни на открито, разказа говорителят на пазарджишката Областна дирекция на МВР Мирослав Стоянов пред \"Монитор\".\r\nБаба Цвета излязла от дома си в Септември на 3 октомври, когато близките й отишли по работа в съседния град Белово.\r\nКато се върнали от възрастната жена нямало и следа, като хора споделили, че я били видели да се разхожда по улиците.\r\nСемейството й обиколило освен района на Септември и Белово, стигнали и до съседната община Лесичово, но не успели да открият бабата. Сигнал в Районното управление на МВР в Септември, че баба Цвета е изчезнала, подала 63-годишната й дъщеря, силно разтревожена. Пенсионерката страда от деменция и лесно се дезориентирала.\r\n                    \n                    \n                Криминалисти от Районното управление незабавно обявили жената за местно издирване и с нейното описание били запознати дежурните автопатрули, полицейските и младши-полицейските инспектори.\r\nСлед няколко дни безуспешно търсене полицаите и най-вече близките започнали съвсем основателно да се притесняват.\r\nНа 13 октомври, събота, 55-годишен мъж от съседното село Варвара решил да отиде в землището на селото, за да нагледа конете си, които пуснал на паша. Съвсем неочаквано насред полето той дочул едва доловим женски глас.\r\nЧовекът действал бързо, разтършувал се и открил баба Цвета паднала в една вада насред гъсти храсти малини, къпини и шипки. Но по- важното е  доброто общо състояние, в което е намерена бабата и че няма опасност за живота й въпреки почти десет денонощия престой на открито.\r\nТой се обадил на телефона за спешни повиквания, на мястото са се отзовали полицейски екипи и линейка на \"Спешна помощ\".\r\nСтарицата е транспортирана за преглед в болницата, а малко по-късно е предадена обратно на близките си.", "date": "2018.10.16", "title": "Баба Цвета оцеля 10 дни, в поле. Откриха я най-накрая !"}
{"url": "https://www.dnes.bg/notifikacii/2018/10/16/s-nailonova-torba-v-usta-ispanski-futbolisti-za-po-chista-planeta.390682", "text": " \n                Нова мода в Instagram накара футболни звезди да захапят... найлонови торбички.\r\nВ предизвикателството се включиха испанските футболисти Икер Касияс, Андрес Иниеста, Давид де Хеа и Сеск Фабрегас.\r\nСтранната наглед приумица е част от кампания на National Geographic.\r\n\r\n\r\n\r\n\r\n \r\nСписанието иска да наблегне на това какви са вредите за околната среда от употребата на найлоновите торбички.\r\n \r\n Любопитните фотоси на играчите с хаштаг #АзизбирамПланетата в социалните мрежи са именно в подкрепа на каузата.\r\n \r\n \r\n ", "date": "2018.10.16", "title": "С найлонова торба в уста... Испански футболисти за по-чиста планета"}
{"url": "https://www.dnes.bg/notifikacii/2018/10/16/radost-v-angliia-pipa-midyltyn-rodi-momche.390741", "text": "Пипа Мидълтън - по-малката сестра на херцогинята на Кембридж Катрин, роди първото си дете, което е момче, предаде Ройтерс. \n\nТридесет и пет годишната Пипа за пръв път привлече общественото внимание през 2011 г., когато беше шаферка на сватбата на сестра си Кейт и принц Уилям, който е втори подред в наследяването на престола.\r\nГоворител на принц Уилям и Кейт Мидълтън заяви, че двамата са развълнувани заради Пипа и съпруга й. \r\nПипа Мидълтън се омъжи за мениджъра на хедж фондове Джеймс Матюс през 2017 г., припомня БТА.", "date": "2018.10.16", "title": "Радост в Англия! Пипа Мидълтън роди момче"}
{"url": "https://www.dnes.bg/eu/2018/10/16/evropa-smetna-188-ot-bylgarite-s-dohodi-pod-liniiata-na-bednost.390723", "text": "Българите продължават да са най-бедните европейци, сочи проучване на статистическата агенция на ЕС Евростат.\r\n2 767 000 българи са на ръба, което е 38,9 процента от населението. Това прави българите най-бедни в ЕС за 11-а година, като откак са членове на Съюза те никога на са изпускали първото място в класацията по мизерия.\r\nВсеки трети българин изпитва затруднения да си плаща сметките, да се отоплява или да пътува през отпуската си поне за седмица годишно. По този показател ние сме отново “първенци” с 30% от гражданите, страдащи от сериозни материални проблеми. В следващите - Гърция (21,2%) и Румъния (19,7%) един от петима има тежки затруднения. На другия край са шведите, където само 1% не могат да вържат двата края, чехите и австрийците - 3,7%.\n\n\n\r\n                    \n                    \n                Евростат ни слага на една маса с румънците по размер на доходите. 23,6% от северните ни съседи срещу 23,4 на сто от българите получават по-малко доходи от националната черта на бедност. Това са най-високите нива на оскъдица в ЕС. Един от петима е под чертата в Прибалтика, Испания, Италия и Гърция. Затова пък по-малко от 1 от 10 чехи получава под прага на бедност. Подобно е положението и в във Финландия, Дания и Словакия, където и минималните доходи са над чертата преживяването за преобладаващата част от населението.\r\nЕвростат обаче отчита, че броят на бедните българи намалява в сравнение с 2008 г, когато те са били над 3,4 млн или 44% от жителите между 0 и 59 г.\r\nТенденцията е низходяща и в останалата част от ЕС, където в момента 113 милиона души са в риск от бедност или 22,5% от европейското население. Това означава, че или доходите им са под чертата на бедност, изпитват тежки материални затруднения или не могат да си намерят работа.\r\nЗа първи път от началото на икономическата криза броят на хората в риск от бедност в Европа намалява, но нивата все още са по-високи от тези преди 2008г, изчислява Евростат.\r\nИзненадващо най-малко бедни има в Чехия - 12,2%. Прага държи палмата в ЕС за най-ниска безработица - под 5%. Следват Финландия (15,7%), Словакия (16,3%). Бедността засяга по-малко от един от петима жители още в Холандия, Словения, Франция и Дания.\n\r\nСтатистическата агенция на ЕС отчита най-бърз спад на бедността през последното десетилетие в Полша, Румъния и Латвия. България се нарежда веднага след тях с намаляване на хората, живеещи в лишения с 5,9 пункта. В същото време през последните 10 г най-много се е увиличил процентът на бедните в Гърция, Италия, Испания, Холандия и Кипър.", "date": "2018.10.16", "title": "Eвропа сметна: ¼ от българите с доходи под линията на бедност!"}
{"url": "https://www.dnes.bg/notifikacii/2018/10/16/boiat-nastana-izlizame-v-mach-na-istinata-sreshtu-norvegiia.390730", "text": "Националният ни отбор по футбол излиза тази вечер в Осло в решителен мач за първото място в група 3 на лига С в турнира от Лигата на нациите. Срещата е с начален час 21,45.\r\nПри победа България почти сигурно ще спечели групата, а при равен ще останем на 3 точки пред скандинавците 2 кръга преди края. Загубата пък ще изравни по точки двата национални отбора.\r\n\n\r\n: Общо 7 победи и 3 загуби. От тях 5 победи в последните 5 домакинства.\n\r\n Общо 6 победи, 1 равенство и 3 загуби. От тях 1 победа, 1 равенство и 1 загуба в последните 3 гостувания.\n                \n                \r\n домакините имат 3 победи, гостите имат 1 победа и нямат равен мач. На домашния терен на Норвегия имат изиграни 2 срещи, като домакините имат 2 победи, гостите нямат победа и нямат равен мач.\n\r\n\n\r\nНорвегия: Ярстейн, Елабделауи, Ховланд, Ростед, Алеесами, Йохансен, Селнес, Хенриксен, Елюнуси, Кинг, Елионуси.\n\r\nБългария: Илиев, Недялков, Божиков, Бодуров, Страхил Попов, Славчев, Костадинов, Десподов, Миланов, Иванов, Ивелин Попов.\n\r\n", "date": "2018.10.16", "title": "Боят настана! Излизаме в мач на истината срещу Норвегия"}
{"url": "https://www.dnes.bg/politika/2018/10/16/simeonov-skastri-ombudsmaia-da-ne-uchela-biznesa.390702", "text": "Вицепремиерът Валери Симеонов и омбудсманът Мая Манолова отново се скараха по време на Тристранка. \r\nПоне този път не се стигне до изгонването на Манолова от заседанието, както това се случи през юли. Причината обаче отново беше Закона за хората с увреждания.\n\n\n\n\r\nСимеонов и Манолова днес влязоха в словесен сблъсък по темата за въвеждане на квоти за бизнеса за наемане на хора с увреждания. \r\nПред социалните партньори тя обясни, че въвеждането на квоти и санкции за неизпълнение може да бъде избегнато от бизнеса с алтернативни мерки. \r\nМанолова беше прекъсната от Симеонов, който й каза:\" Г-жо Манолова, не учете работодателите кое е полезно и кое не е за тях. Аз, например, не мога да разбера какво такова огромно доверие имате в Бюрото по труда. Недейте да манипулирате, побъркахте държавата!\".\r\n                    \n                    \n                Работодателите отхвърлят въвеждането на задължителни квоти за наемане на хора с увреждания в предприятия с над 50 работници, както и  плащането на компенсационна такса, ако квотата не е изпълнена. \r\nПредвижда се предприятия с работници от 50 до 99 да назначават двама души с увреждания. Тези със 100 или над 100 заети лица, 2% от средносписъчния състав трябва да е от хора с увреждания. \r\nПри неизпълнена квота е заложена глоба 30% от минималната заплата. \r\nДимитър Бранков от БСК пресметна, че глобата може да стигне до 10 хил. лв. \r\nПод ударите на текстовете пък щели на попаднат около 35 хил. предприятия. \r\n\"Изключително високи са тези такси и имат пълните характеристики на данък\", каза Бранков. \r\nПодчерта, че от години предлагат да има допълнителни стимули за предприятията за хора с увреждания, където сега работели 2 хил. души, а преди години те били 55 хил.\r\n\"Този закон се подготвяше под безпрецедентен натиск, в резултат на това популизмът взимаше връх\", смята Васил Велев от Асоциацията на индустриалния капитал в България.\r\nСпоред него квотите ще бъдат неефективни, а хората с увреждания не се нуждаят от превилегии, а от подкрепа.\r\nВъвеждането на квотите и според президента на КТ \"Подкрепа\" няма да реши проблема. \r\nСпоред Димитър Манолов твърде много са хората, които ще предпочетат да дадат 30% от минималната работна заплата и да си спестят главоболията. \r\nЗаконът за хората с увреждания, внесен от социалния министър Бисер Петков, регламентира основно искане на протестиращите майки на деца с увреждания – индивидуалната оценка, която ще е с по-голяма тежест. \r\nОт януари интеграционните добавки се заменят с месечни помощи, обвързани с линията на бедност и диференцирани според степента на увреждане.", "date": "2018.10.16", "title": "Симеонов скастри омбудсМая, да не учела бизнеса"}
{"url": "https://www.dnes.bg/notifikacii/2018/10/16/vlak-derailira-v-maroko-shestima-zaginaha-86-sa-raneni.390735", "text": "Най-малко шестима души загинаха, а 86 бяха ранени, след като пътнически влак дерайлира на около 20 км от мароканската столица Рабат, предаде Франс прес.\r\nМного от ранените са в тежко състояние, уточни пристигналият на място генерален директор на железопътната компания Мохамед Раби Лахли.\r\nВлакът е дерайлирал край Сиди Букнадел, северно от Рабат. Според някои медии при катастрофата е загинал машинистът.\r\nПричините за катастрофата се разследват.", "date": "2018.10.16", "title": "Влак дерайлира в Мароко: Шестима загинаха, 86 са ранени"}
{"url": "https://www.dnes.bg/politika/2018/10/16/s-chip-i-biometriia-4-chujdi-firmi-iskat-240-te-mln.390706", "text": "4 международни компании са подали оферти за новите лични документи с биометрични данни, които ще се издават от края на 2019 г.\n\r\nОфертите са от германските: Дермалог, Веридос, Ню Бауер, а четвъртата е от холандската компания Джемалто. \n\r\nВсички са водещи в областта и работят в десетки държави, обявиха от дирекция \"Управление на собствеността и социални дейности\" в МВР.\n\r\nПобедителят ще бъде обявен след като комисията разгледа офертите, които отговарят на изискванията. \n\r\nСпоред документацията на обществената поръчка държавата ще плати 240 млн. лева без ДДС.\n\r\nОбществената поръчка за новите лични карти с чип беше обявена в средата на август.\n                    \n                    \n                \r\nПобедителят в търга ще проектира, изгради и управлява цялата система за издаване на българските лични документи от поколение 2019. \n\r\nПланирано е да се изгради специален център, където да се произвежат документите с биометрични данни, както и центрове за подаване на документи в страната.\n\r\nСмяната на личните карти няма да е задължителна до изтичането на валидните документи, които са със срок от 10 г.", "date": "2018.10.16", "title": "С чип и биометрия... 4 чужди фирми искат 240-те млн."}
{"url": "https://www.dnes.bg/eu/2018/10/16/ek-jali-za-svoboda-na-slovoto-ubiti-jurnalisti-i-propusna-viktoriia.390714", "text": "Европейската комисия пропусна Виктория Маринова в изявление, което направи в защита на свободата на словото и на журналистите. Поводът е навършването на една година от убийството на малтийската разследваща журналистка Дафне Каруана Галиция.\r\n\"Днес отдаваме почит на Дафне, на Ян Куцияк и на всеки журналист, който е бил сплашван, тормозен, заплашван и понякога дори убиван\", заяви говорителят на шефа на Еврокомисията Жан Клод Юнкер, призовавайки кореспондентите в Брюксел да почетат с минута мълчание жертвите.\n\n\n\r\nЗапитан защо Виктория Маринова не е спомената поименно, след като миналата седмица първият зам на Юнкер Франс Тимерманс и други европолитици свързаха убийството й с разследване на злоупотреби с европари, говорителят каза, че Юнкер е направил декларация и това е достатъчно.\r\n                    \n                    \n                \"Смятам, че фактът, че направихме изявление за резултата от полицейското разследване в България и в Германия, за много бързата реакция към вероятния извършител на това убийство и неговите мотиви, ни дава възможност да се фокусираме върху журналистите, които страдат заради своята работа\", заяви говорителят на Юнкер.\r\nПредседателят на Еврокомисията направи декларацията си на 10 октомври, часове, след като Бойко Борисов изрази недоволство от прибързаните и неточни обвинения от Европа.\r\nВ заявлението на Юнкер се приветстват \"усилията на премиера Бойко Борисов и на българските власти, които в тясно сътрудничество с правоприлагащите агенции на други страни членки, успешно арестуваха заподозрения в убийството на журналистката Виктория Маринова\".\r\nКомисията заяви днес, че малтийската журналистка Галиция и словашкият й колега Куциян са били убити \"само, защото са си вършили работата\" и декларира, че \"в Европа трябва да е безопасно да говориш свободно, журналистите не бива да бъдат заплашвани или да се страхуват, демокрацията трябва да е отворена и свободна\".\r\nВ отделно изявление по същия повод първият заместник на Юнкер Тимерманс, вицепрезидентът Андрус Ансип и комисарите за правосъдието Вера Йоурова и Мария Габриел, Маринова също не присъства поименно.\r\nВ тяхната декларация се казва, че \"днес ние почитаме тежката работа и неуморност на Дафне, на Ян Куцияк и на много други журналисти, които жертват всичко, което имат - понякога и живота си, за да казват истината\".\r\nЧетиримата изразяват готовността на Еврокомисията да брани свободата на изразяване и свободните медии: \"Демокрацията не може да оцелее, ако журналистите вече не са в състояние на репортерстват свободни, ако са обект на цензура, ако им се пречи да критикуват властите и особено, ако са сплашвани, тормозени, заплашвани и дори убивани затова че си вършат работата. Демокрацията разчита и зависи от тяхната работа\".\r\n\"Репортери без граница\", Асоциацията на европейските журналисти и Европейската федерация на журналистите се обявиха за независимо разследване за смъртта на Галиция, която беше взривена в колата си в Малта.\r\nПроцесът за убийството на разследващата журналистка все още не е започнал и властите не са разкрили поръчителите на разправата. Трима души са арестувани по подзрение, че са преките извършители.\r\nСпоред журналистическите организации това е лош сигнал към всички, които \"биха искали да заглушат критичните гласове и да създадат атмосфера на страх сред журналистите\".\r\n\"Репортери без граници\" организира днес в Брюксел помен в памет на Дафне Галиция.", "date": "2018.10.16", "title": "ЕК жали за свобода на словото, убити журналисти.... И пропусна Виктория!"}
{"url": "https://www.dnes.bg/sofia/2018/10/16/obshtinata-poslushna-remontyt-okolo-sveta-nedelia-tvorcheski.390711", "text": "Спират конкурса за реконструкцията на площад \"Света Неделя\" в София, съобщиха от Направление архитектура и градоустройство на Столичната община. Ще бъде обявен друг конкурс за ремонта на мястото, вероятно до месец.\n\n\n\n\n\r\nПричината е новите условия, за които се договориха на среща снощи представители на Камарата на архитектите в България и главният архитект на София Здравко Здравков.\r\nНовите условия ще позволят повече български архитекти да се включат в международното състезание.\r\nВ новия конкурс ще се намалят икономическите изисквания към кандидатите и ще се наблегне на творческите умения на проектантите. Ще отпаднат изискванията за оборот, големина на проектираните площи и обем на работата.\r\n                    \n                    \n                Ще се наблегне на участието в международни конкурси, а срокът за изпълнение на подобни дейности като в обновяването на площади ще се увеличи от 3 на последните 10 г.\r\nКонкурсът, който беше прекратен, стартира на 17 септември и трябваше да продължи до 18 октомври.\r\nОпасенията на Камарата на архитектите беше, че и площадът около \"Света Неделя\" ще бъде ремонтиран лошо.\r\nПричината за това станаха гафовете на строителните фирми, който прибраха милиони левове, за да ремонтират знаковите за София улица \"Граф Игнатиев\" и площада около църквата \"Св. Седмочисленици\".", "date": "2018.10.16", "title": "Общината послушна! Ремонтът около \"Света Неделя\" – творчески"}
{"url": "https://www.dnes.bg/notifikacii/2018/10/16/prochuhme-se-nadpis-loko-sofiia-na-pametnik-v-hiroshima.390736", "text": "От 3 години Локомотив София не е част от футболния елит на България, но \"железничарите\" се прочуха в далечна Япония с вандалски акт, вероятно на свой привърженик.\r\nМемориалният комплекс на мира в японския град Хирошима, посветен на жертвите от атомната бомба, хвърлена над града в края на Втората световна война, осъмна надраскан с черен спрей и надписа на български \"Локо София\".\r\nТози надпис, както и друг с годината 2018-а, са изтипосани на три места върху оградата на Мемориала и една от пейките.\r\nПолицията в японския град издирва виновника за оскверняването на паметника, съобщава електронното издание на всекидневника \"\r\nНадписите са открити от охраната на 15 октомври сутринта местно време. Част от драсканиците са изтрити, но с почистването на други има затруднения.", "date": "2018.10.16", "title": "Прочухме се! Надпис \"Локо София\" на паметник в Хирошима "}
{"url": "https://www.dnes.bg/stranata/2018/10/16/66-godishen-pochina-v-raiona-na-sedemte-rilski-ezera.390733", "text": "66-годишен мъж е починал в района на Седемте рилски езера, съобщи Кирил Чолаков, ръководител на Планински спасителен отряд – Дупница за \"Фокус\".\r\nПо думите му подаденият сигнал е за починал мъж преди петото езеро - Бъбрека. \r\nНа място е имало лекар, който се е опитал да реанимира пострадалия, но без успех. \r\nПо всяка вероятност починалият е получил инфаркт, не е имал здравословни проблеми. \r\nАкцията по транспортиране на тялото на починалия е към финала си. С планинските спасители е и синът на починалия мъж.", "date": "2018.10.16", "title": "66-годишен почина в района на Седемте рилски езера"}
{"url": "https://www.dnes.bg/mish-mash/2018/10/16/oshte-ima-liuliakovi-noshti-zakysneli-cvetove.390718", "text": "\n\r\nНеобичайно за средата на октомври люлякът цъфна в Балчик. Ярките лилави цветове, върху които пърхат пеперуди, надничат между сухите клонки и контрастират с есенните багри наоколо.\r\nЗа втори път тази година на места цъфтят и плодни дръвчета.\r\nСпоред народното поверие цъфналият през есента люляк е знак, че зимата ще бъде дълга и студена.", "date": "2018.10.16", "title": "Още има люлякови нощи... Закъснели цветове!"}
{"url": "https://www.dnes.bg/balkani/2018/10/16/plevneliev-vidia-hibridni-zaplahi-ot-rusiia-za-balkanite.390724", "text": "В много държави като Черна Гора, Босна и Херцеговина могат да се намерят примери за хибридна заплаха от страна на Русия. Това посочи президентът (2012 - 2017) Росен Плевнелиев по време на конференция, посветена на \"Хибридните заплахи срещу институциите\".\n\n\r\n\"В Черна Гора руски депутати чрез сръбски и македонски банки са финансирали масови протести, а в Македония намесата за дестабилизация се осъществява чрез купуване на футболни клубове\", каза Плевнелиев, цитиран от БНР.\r\nЗаради тези примери той посочи събитията в България, когато протестите за цените на тока станаха причина за падане на първото правителство на Бойко Борисов.\r\n                    \n                    \n                \"Разбира се, по това време бяха ясни лидерите на тези протести, техните адвокати, а когато Волен Сидеров подпали офисите на EVN в Пловдив, адвокатите, които го защитаваха, бяха същите, които бориха шистовия газ\", продължи с упреците Плевнелиев.\r\n\"Нека да не допускаме миналото, особено в неговата негативна част, зависимости, олигархия, непазарно мислене, атаки срещу демократични институции, да се връща в България\", допълни още той.\r\nБившият премиер Иван Костов цитира данни от изследване на неговия център за \"Анализ и управление на риска\", според което руското влияние в България е факт.\r\n\"Част от целите на руската пропагандна агресия са били постигнати след анексирането на Крим, в България е бил разрушен българският политически консенсус за членство в НАТО и ЕС\", обясни Костов и каза още, че преди президентските избори също се е усетило руско доминиране.\r\n\"Мнозинството от партиите в парламента са с проруска ориентация, с такава е и президентът Румен Радев. Българската прокуратура демонстрира опасна близост с руската\", поясни той.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.10.16", "title": "Плевнелиев видя хибридни заплахи от Русия за Балканите "}
{"url": "https://www.dnes.bg/politika/2018/10/16/nisko-dds-za-hliab-i-ilachi-podohodno-oblagane.390729", "text": "Председателите на съветите към Националния съвет на БСП обсъждат в централата на партията алтернативния бюджет, който БСП ще внесе в Народното събрание, съобщиха от пресцентъра на левицата.\n\n\r\nВ проекта се залагат предложения, които срещат най-висока подкрепа в страната, в съсловните организации и сред експертите - мерки за стимулиране на икономиката, диференцирана ставка на ДДС за хляб и лекарства, семейно подоходно облагане, редица предложения, свързани с образованието, се посочва в съобщението.\r\nКъм Националния съвет на БСП има 18 секторни съвети и комисии, които и миналата година изготвиха алтернативен бюджет, допълват от партията.", "date": "2018.10.16", "title": "Ниско ДДС за хляб и илачи, подоходно облагане..."}
{"url": "https://www.dnes.bg/politika/2018/10/16/debatite-po-vota-na-nedoverie-v-petyk.390739", "text": "Дебатите по проекта на решение за гласуване на вот на недоверие на Министерския съвет с министър-председател Бойко Борисов заради провала в областта на здравеопазването ще се проведат в петък, обяви председателят на парламента Цвета Караянчева пред БНТ. \n\n\n\nТочно това е и заложено в проектопрограмата на Народното събрание за тази седмица. Вотът на недоверие беше внесен от БСП в понеделник, а гласуването по правилник е не по-рано от 24 часа от приключване на разискванията. \n\r\n\"Оптимистичното е, че опозицията ще влезе в зала. Дебатите ще са в петък сутринта, може би в средата на другата седмица ще бъде гласуването\", посочи Караянчева.\n                    \n                    \n                \r\n\"Мотивите за вота са на тема, която в момента е подложена на дебат - реформата в два различни варианта, които предлага министърът на здравеопазването. Вотът е за намерението на министерството да се направи реформа\", допълни тя.\n\r\nКараянчева коментира и убийството на журналистката Виктория Маринова в Русе, което се превърна в тема №1 за държавата в последните 10 дни. \"Това, което се случи в Русе е ужасно като престъпление, но имаше сили, които се опитаха да обяздят тази трагедия\", заяви председателят на парламента. \n\r\n\"След като се намери убиецът, продължиха внушенията и битката срещу институциите. Всичко това го прави опозицията, хора извън парламента, някой, на който му е изгодно да бие по институциите и да създава напрежение\", смята Караянчева.", "date": "2018.10.16", "title": "Дебатите по вота на недоверие – в петък"}
{"url": "https://www.dnes.bg/politika/2018/10/16/vot-na-nedoverie-vyzmojen-li-e-realen-debat-po-problemite.390742", "text": "БСП внесе в парламента вота на недоверие срещу кабинета \"Борисов 3\" на тема здравеопазване. Червените атакуват готвената здравна реформа, закритите общински болници и ценообразуването при лекарствата.\r\nТова ще е трети вот срещу кабинета \"Борисов 3\". Социалистите няма да търсят подкрепа от други партии, но въпреки това допускат, че ДПС ще застане зад тях. От управляващото мнозинство заявиха, че не са притеснени от готвения вот, а коалицията е стабилна. \n\n\n\n\n\r\nПолитическият анализатор Георги Киряков коментира предстоящите дебати и гласуване и каза в студиото на \"Денят ON AIR\", че БСП за пореден път се опитват да трупат политически дивиденти от нещо, което все още в сферата на фантазиите.\n                    \n                    \n                \r\n\"Има само подхвърлени някакви тези какво е добре да се направи, какво не е добре да се направи. В предишния вот на недоверие нямаше и дебат дори. БСП избягаха от дебат\", подчерта Киряков.\n\r\nПолитологът доц. Стойчо Стойчев пък беше категоричен, че дебат и този път няма да има, защото той може да се случи само между страни, които са готови да се изслушат, а това не е на лице.\n\r\n\"Ще има деклариране на позиции, след което ще има рунд от взаимни нападки за това кой е виновен за провала на здравната политика и може би в крайна сметка единственото нещо, до което ще достигнем е, че има провал на здравната политика\", каза доц. Стойчев пред Bulgaria ON AIR.\n\r\nПолитологът допълни още, че в края на дебатите и гласуването на вота на недоверие отново ще се озовем в изходна позиция.\n\r\n\r\n ", "date": "2018.10.16", "title": "Вот на недоверие: Възможен ли е реален дебат по проблемите?"}
{"url": "https://www.dnes.bg/notifikacii/2018/10/16/zaradi-poboi-12-5-g-zatvor-grozi-zvezda-na-turskiia-futbol.390737", "text": "Истанбулската прокуратура поиска присъда от 12 години и половина затвор за футболиста Арда Туран заради нападение над турския поп певец Беркай Шахин.\n\r\nИнцидентът с участието на 31-годишния футболист на Барселона е станал по време на разпра в нощен клуб в Истанбул. Както съобщи сайтът Хабертюрк, Туран се нахвърлил срещу певеца Беркай Шахин и му е счупил носа.\n\r\nСпоред публикацията Беркай е бил със съпругата си Йозлем Ада Шахин, когато се е случило нападението. Шахин е разказал пред Хабертюрк, че във въпросната нощ футболистът й казал, че ако не бил женен, щял \"да се пробва с нея\". Преди Беркай да успее да отговори, Туран го нападнал и се наложило певецът да бъде откаран директно в болницата, където бил опериран.\n                \n                \r\nСлед това Туран се опита да изясни случката в Туитър, заявявайки, че става дума за недоразумение и че двете страни са изяснили проблема помежду си. Това обаче не трогна прокуратурата, която обвини Туран в сексуално посегателство, незаконно носене на огнестрелно оръжие, заплаха за живота и умишлено нанасяне на травми.\n\r\nПрез май футболистът бе глобен с 9200 долара и му бе наложена забрана да участва в 16 мача, след като нападна помощник-рефер по време на среща от турското футболно първенство.\n\r\n31-годишният Туран играе за Башакшехир от януари, след като Барселона го преотстъпи за 2,5 години. Бившият турски национал премина от Атлетико Мадрид в каталунския клуб за 34 милиона евро през 2015 година, след което спечели шест трофея и изигра 55 мача, вкарвайки 15 гола за \"синьо-червените\".\r\nТуран е смятан за най-добрия турски футболист в последните години, като има 100 мача и 17 гола за националния отбор на Турция.\r\n", "date": "2018.10.16", "title": "Заради побой! 12,5 г. затвор грози звезда на турския футбол"}
{"url": "https://www.dnes.bg/zvezdi/2018/10/16/antoniia-i-ivailo-sem-batinkovi-raste-shte-imame-sin.390701", "text": "Антония Петрова и съпругът й Ивайло скоро ще стават родители. \r\nЩастливото семейство се подготвят за появата на първото им дете, което ще е момче. Новината съобщи самата майка в социалните мрежи.\r\nДетето ще е първо и за двамата и ще се появи в началото на следващата година. \r\n\"Семейство Батинкови ще се увеличи! Със съпруга ми Ивайло очакваме първородния ни син, който ще бъде първо дете за двама ни! Ние сме най-щастливата и влюбена двойка! А синът ни е най-очакваното и обичано бебе!\", заяви Антония на страницата си в Instagram.\r\nМис България 2009 г. и бизнесменът сключиха брак едва три месеца след първата им среща. Малко преди тържеството узнали, че ще имат и бебе.\r\nОще новини за звездите четете в ", "date": "2018.10.16", "title": "Антония и Ивайло: Сем. Батинкови расте, ще имаме син!"}
{"url": "https://www.dnes.bg/crime/2018/10/16/stolichni-dilyri-na-droga-ostavat-v-aresta.390716", "text": "Столичната полиция хвана при спецакция двама дилъри на дрога, съдът им наложи постоянна мярка \"задържане под стража\" съобщиха от МВР. При полицейска операция по противодействие на наркоразпространението миналия месец в ж.к. \"Дружба“ служители на сектор \"Наркотици\" –СДВР задържаха 50-годишен наркодилър.\r\nПри последвали претърсвания в жилището му полицаите намерили и иззели множество полиетиленови пликчета, съдържащи вещества на бучки, на прах и тревиста маса.\r\nРезултатът от назначената експертна справка показал, че иззетите вещества са амфетамин с тегло 161.87 грама, кокаин - 8.97 грама и 17.44 грама марихуана. След доклад на събраните материали в Софийска градска прокуратура задържаният е привлечен като обвиняем за престъпление по чл.от НК и му е наложена постоянна мярка \"задържане под стража“.\n                    \n                    \n                \r\nНа 11 септември на ул. \"Пиротска“ служители на Трето РУ са задържали 42-годишен мъж, непосредствено след продажба на наркотици на непълнолетен.\r\nПри последвалите оперативни действия полицаите намерили укрити от задържания наркотици - в тротоарно колче, непосредствено до мястото, и в тоалетната на близкото заведение. При процесуално-следствените действия са иззети 11 полиетиленови сгъвки, съдържащи тревиста маса -6.29 грама коноп.\r\nСлед доклад на събраните материали в Софийска градска прокуратура 42-годишният дилър е привлечен като обвиняем за престъпление по НК и му е наложена постоянна мярка за неотклонение \"задържане под стража“.\r\n ", "date": "2018.10.16", "title": "Столични дилъри на дрога остават в ареста"}
{"url": "https://www.dnes.bg/muzika/2018/10/16/aleks-raeva-i-mind-trips-sys-syvmesten-album-my.390674", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАлекс Раева и групата Mind Trips издават съвместен албум \"My\" c chill out и new jazz звучене. Той ще бъде представен на 20 октомври от 21:00 ч. в Sofia live club.\r\n\"Това е дълго чакан лукс за нас. Можем да си позволим да отделим време, да се потопим в това, което обичаме да правим, и това да не пречи на професиите ни. Признавам си, много е трудно да се събират седем души за репетиция, но при добро желание става\", сподели певицата Алекс Раева в \"България сутрин\".\n\r\nТова е трети албум на групата, първи с изпълнителката и дебютен за нея като цяло. Той ще съдържа 10 авторски парчета.\n\r\n\"Албумът е кръстен на инструменталния трак, който е започнат преди 7-8 години и е завършен сега. Той е преходът на нещата, които правим заедно с Александра\" обясни пред  басистът на групата Бурян Маслев.\r\n                    \n                    \n                Музикантите споделиха, че правят албума от вече три години и се готвят за представянето му от година.", "date": "2018.10.16", "title": "Алекс Раева и Mind Trips със съвместен албум \"My\""}
{"url": "https://www.dnes.bg/cars/2018/10/16/opasna-tendenciia-za-godina-1000-drogirani-vodachi.390670", "text": "Все повече проби на водачи се изпращат за потвърдителен анализ в Клиниката по спешна токсикология във Военномедицинска академия, обяви пред БНР началникът на Токсикохимична лаборатория към Клиниката доц. д-р Васил Атанасов.\r\n\"2014 г., когато започна да набира скорост акцията по тестване на шофьорите по пътищата из страната, имахме 50 до 100 проби на година. 2017 г. завършихме с близо 1000 проби, изпратени за потвърдителен лабораторен анализ, от водачи\", заяви доц. Атанасов.\n\n\r\nПрез последните 2 години се наблюдава и ръст на комбинираната употреба на наркотици от шофьорите.\r\n\"Обикновено в момента за нашата страна комбинацията, която е актуална, е марихуана, плюс амфетаминов тип стимуланти. На първо място метаамфетамин, а на второ място кокаин. Сумата от водачите, употребили марихуана, с тези с комбинирана употреба, достига 75-80% от всички изследвания. Това са общо взето хора между 18-30 години\", посочи доц. Атанасов.", "date": "2018.10.16", "title": "Опасна тенденция: За година – 1000 дрогирани водачи!"}
{"url": "https://www.dnes.bg/obshtestvo/2018/10/16/lekari-bez-demonopolizaciia-na-nzok-reforma-niama.390669", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБСП внесе в парламента вота на недоверие срещу кабинета \"Борисов 3\" на тема здравеопазване. Червените атакуват готвената здравна реформа, закритите общински болници и ценообразуването при лекарствата.\n\r\nПредседателят на Центъра за защита правата в здравеопазването д-р Стойчо Кацаров каза пред  че е съгласен  с посочените проблеми във вота на недоверие.\n\n\n\r\n\"Същите проблеми бяха посочени и от здравния министър преди две седмици. Налице е единодушие между управляващи и опозиция за наличие на проблеми в здравната система. В този смисъл искането за вот на недоверие стои странно\", коментира д-р Кацаров.\r\n                    \n                    \n                Кардиологът Младен Григоров посочи 5 проблема в здравеопазването.\r\n\"Единият е финансирането. Вторият е тежкият структурен проблем на здравеопазването. 367 болници консумират 50% за болнична помощ, а само 12% отиват за доболнична помощ. В страните с добро здравеопазване е почти точно обратното. Третият проблем са клиничните пътеки - лекуване по симптоми, а не по същество. Следващият е в образованието - грубото подценяване на доклиничните специалности. Последният е недостигът на кадри, най-вече при медицинските сестри\", обясни Григоров.\r\nСпоред него без демонополизация на Здравната каса под някаква форма нищо няма да се получи.\r\n\"Да се премахне монополът на Здравната каса. Това е промяна в интерес на пациента. Той ще стане важен, ако може да избира\", допълни д-р Стойчо Кацаров.\r\n ", "date": "2018.10.16", "title": "Лекари: Без демонополизация на НЗОК реформа няма!"}
{"url": "https://www.dnes.bg/stranata/2018/10/16/pacient-se-samoubi-skochi-ot-desetiia-etaj-na-bolnica.390688", "text": "Мъж се е хвърлил тази сутрин от десетия етаж на Университетската болница \"Свети Георги\" в Пловдив и е загинал на място, съобщиха от полицията. \r\nСигналът за инцидента е получен около 7:30 часа.\r\nСамоубиецът е пациент на здравното заведение, пише \"\". \r\nОт УМБАЛ \"Св. Георги\" потвърдиха информацията, но отказаха подробности. Няма данни за насилие по трупа на мъжа. \r\nПо случая ще бъде образувано досъдебно произвоство за изясняване причините, поради които той е посегнал на живота си.  ", "date": "2018.10.16", "title": "Пациент се самоуби, скочи от десетия етаж на болница"}
{"url": "https://www.dnes.bg/akoshtete-vqrvaite/2018/10/16/sedmicata-e-liubov-kakvo-chaka-vsiaka-zodiia.390676", "text": " \r\nДори ежедневните случки ще са източник на емоции, а за вас ще е много важно да ги споделите. Това ще ви накара да търсите и разговаряте с приятел/ката си много по-често. Добър повод да се сближите и опознаете още по-задълбочено. Ще забележите черти на характера, които до момента са ви убягвали или не са ви правили впечатление и ще бъдете приятно изненадани. Ако си насрочвате срещи прекалено често и липсвате от къщи прекалено дълго може би ще имате неприятности с родителите, което сте в състояние да избегнете. Необвързаните представители на вашия знак ще участват в събитие, което ще им напомни случка от миналото и може да ги обхване лека носталгия.\r\n \r\n\r\n \r\nКогато си поставите някаква цел тръгвате към нея с цената на всичко. Не всяка цел, обаче, заслужава толкова висока цена, а вие често пренебрегвате всички предупреждения от инат. През тази седмица ще попаднете в подобна ситуация, а приятел/ката ви в опит да ви помогне ще си навлече неприятности. Вместо да размислите и да се откажете от рискови действия ще се хвърлите в още по-големи приключения и на края най-много връзката ви да се разпадне с гръм и трясък. Със сигурност е време да промените някои черти от характера си и нищо не ви пречи да го направите точно сега. Половинката ви ще се изненада приятно, а вие няма да съжалявате, че така лекомислено сте рискували любовта си.\r\n \r\n\r\n \r\nПреживяванията ще са приятни, защото приятел/ката ви ще участва в някаква публична изява (може би и не само една) и ще се представи по най-добрия начин. Имайки възможност да споделите радостните мигове вие също ще се вдъхновите. Покажете радостта, а и любовта си. Не пестете комплиментите, защото той/тя ще има нужда от подкрепа и мотивация. Всеки обича да чува мили думи и да получава висока оценка. Бъдете по-често заедно, но си осигурете и лично пространство. Само така ще запазите трайно интереса си един към друг.\r\n \r\n\r\n \r\nЕмоционалното ви състояние е нестабилно и личните отношения на моменти може да са доста неустойчиви. Намалете срещите поне в началото на седмицата, а ако съвсем не можете да се лишите от компанията на приятел/ката си не стигайте до прояви на враждебност и не прехвърляйте проблемите си „от болната глава на здравата“. Дайте си сметка, че половинката не е виновна за трудностите, с които се налага да се справяте. От друга страна бариерите, на които се натъквате съвсем не са чак толкова страшни. В края на седмицата обстановката ще е по-ведра и настроението ви по-умерено. Отделете време за развлечение, което със сигурност и двамата харесвате и което ще ви сближи. \r\n\r\n\r\n \r\nУсамотете се за известно време. Подредете мислите си и се освободете от съмненията. Независимо дали имате половинка или не тази седмица ще ви е много вървежна по отношение на романтиката. Препоръчително е, обаче, да сте сдържани, наблюдателни и внимателни. Помнете, че не всичко, което блести е злато и не всяка птица в небето е орел. Намалете активността на публичните си изяви и ориентирайте усилията към текущите занимания. Любовта няма да ви подмине, но пък и да мислите само за любов не си е работа.\r\n\r\n", "date": "2018.10.16", "title": "Седмицата е любов: Какво чака всяка зодия?"}
{"url": "https://www.dnes.bg/teatar/2018/10/16/kakvo-se-sluchva-s-nas-v-antihrist.390691", "text": "Философският роман \"Антихрист\" на Емилиян Станев се превръща в театрален спектакъл под режисурата на Бойко Илиев. В ролите влизат Веселин Калановски, Любомир Ковачев, Елена Петрова и Ники Сотиров.\n\r\n\"Искам болезнено да реагирам на това, което се случва с нас самите в този глобален свят на мултикултурализма. Затова се върнах към сакралните романи на нашите класици\", сподели режисьорът Бойко Илиев в \"България сутрин\".\n\r\nГостът на  посочи, че е искал да съсредоточи действието върху младия Еньо и възрастния Еньо - битката между доброто и злото.\n\r\n\"Много скърбя за поругана Европа. Таксито в Париж ме вкара в едно предградие, което няма нищо общо с Париж\", даде пример за днешна Европа режисьорът.\n                    \n                    \n                \r\nНов театър - НДК е единственият театър, който не е спирал да работи и през лятото. А Бойко Илиев иска да разчупи шаблона, че през летните месеци не се ходи на театър.\n\r\n ", "date": "2018.10.16", "title": "Какво се случва с нас в \"Антихрист\""}
{"url": "https://www.dnes.bg/stranata/2018/10/16/komfort-v-bdj-400-pytnici-vyv-vlak-sys-195-mesta.390675", "text": "387 пътници бяха \"натъпкани\" във влак със 195 места. Това се разбра от публикация в социалните мрежи и става дума за неделния влак, който пътува от Горна Оряховица за София.\r\nПрез гарата в Горна Оряховица на ден преминават десетки влакове и стотици пътници.\r\n\"Тази ситуация възникна по две основни причини. Първата причина е, че влак 2642, който заминаваше в неделя, е намален с един вагон по технически причини, като с пътниците, пътуващи с влака от гара Горна Оряховица до гара Мездра не е имало проблеми, имало е места за всички, били са седнали\", обясни пред БНТ Пламен Иванов от поделение \"Пътнически превози\" - Горна Оряховица.\r\nПроблемът възниква на гара Мездра и следващите гари посока София, обяснява Иванов.\r\n                    \n                    \n                По думите му, тогава се наблюдава, дори и за неделя, повишен интерес от клиентите на дружеството, желаещи да ползват именно този влак.\r\nИванов отбеляза, че от гара Мездра и последващите гари са се качили близо 160 пътници, което дори за неделен ден е необичайно за този влак.\r\nТова ще се случи и ще продължава да се случва, докато не се решат кардинално въпросите в железниците, категоричен беше Петър Бунев, председател на железничарския синдикат към КНСБ.\r\nС тези половинчати мерки много ясно е, че няма да стане, допълни той.", "date": "2018.10.16", "title": "Комфорт в БДЖ: 400 пътници във влак със 195 места!?"}
{"url": "https://www.dnes.bg/obrazovanie/2018/10/16/obmislia-se-pridobivane-na-pedagogicheska-sposobnost-za-visshisti.390680", "text": "Специалисти, които имат висше образование и искат да придобият педагогическа способност, могат да го направят чрез следдипломна квалификация. Това каза министърът на образованието и науката Красимир Вълчев на дискусия, посветена на кадровото обезпечаване на българското образование.\r\n\"Най-важните инвестиции са тези в образованието. Голяма част от работещите в системата на образованието са над 50 години. Това поставя пред предизвикателство всички обществени системи. В основата на това да имаме добри специалисти е да имаме добри учители. Затова трябва да привлечем повече учители в системата“, заяви той.\r\nПо думите на министъра основната пътека за придобиване на учителска правоспособност, на педагогическо образование е завършването на висше образование и придобиване на образователно-квалификационна степен във висше училище.\r\n                    \n                    \n                \"Това, което правим, е увеличаване на приема, увеличаване на финансирането на професионалните направления, свързани с придобиването на педагогическа правоспособност и предоставяне на допълнителни стипендии на студентите, обучаващи се в тези направления\", уточни той, пише \"Фокус\".\r\nПо думите му ще се разработи национална програма за алтернативни пътеки. \"Първо – за хора, които са специалисти и имат висше образование и искат да придобият педагогическа способност да работят в училище. Новото е, че МОН ще отдели средства за опреснителен курс за хора, които са завършили педагогическо образование, но не са започнали работа в училище или не са работили отдавна в системата“, обясни Вълчев.\r\n\"Факт е, че все още имаме на пазара на труда учители, които са излезли от системата на по-ранен етап и сега се включват, но те са предимно на възраст над 50 години. Големият проблем пред системата ще бъде след 10 до 15 години, когато голяма част от педагогическите специалисти, които работят днес ще навлязат в пенсионна възраст“, обясни той.\r\nТой обясни, че традиционно има проблем с обезпечаване на местата по чужди езици, информационни технологии.\r\n\"Има разговори с организации от сектора на информационните технологии, за съвместни обучения със специалисти от сектора и учителите, които да посещават ИТ компаниите“, каза той.\r\nИма около 500 места незаети в системата и около 1800 учители, които нямат педагогическа квалификация, но голяма част от тях са в процес на придобиване на такава, допълни образователният министър.\r\n\"Има недостиг по определени дисциплини, който може да бъде задоволен от съществуващите педагогически специалисти чрез допълнително обучение, особено когато става въпрос за дисциплини с по-малък хорариум. Например учители по химия да преподават и физика, учители по математика да преподават информатика, учители по история да преподават религия“, уточни той.\r\n„Има недостиг не само по определени дисциплини, но и по определени райони. Предвиждаме да финансираме създаването на своеобразен корпус от учители, които срещу допълнително възнаграждение да преподават в по-трудните училища – тези, които са отдалечени и тези, в които трябва да се работи с най-голям брой проблемни деца. Освен това ще се опитаме да картографираме недостига на педагогически специалисти. Трябва да подготвим учители за най-малките и най-отдалечени места. Много е важно да реализираме цялата концепция, заложена в Закона за училищно и предучилиищно образование и да стимулираме иновациите в системата“, обясни министър Вълчев.\r\nТой призна, че възнагражденията са важни, за да се задържат младите хора в системата на образованието. Важни са също така квалификацията, подбора на учителите.\r\n\"От догодина минималната заплата за учители предвиждаме да е 920 лева. Това, което имаме като информация от педагогическите факултети, е лек ръст на желаещите да се включат в педагогическо образование. В професионално направление \"Педагогика“ имаме ръст на студентите и на кандидат-студентите“, каза още той. \r\n ", "date": "2018.10.16", "title": "Обмисля се: Придобиване на педагогическа способност за висшисти"}
{"url": "https://www.dnes.bg/stranata/2018/10/16/mahalata-socialen-narastvasht-tumor-getoto-generira-li-haos.390665", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Случаите на ромска агресия и неподчинение пред закона не намаляват. Дори напоследък се забелязва зачестяване на сблъсъците между роми, полиция, а понякога и обикновени граждани.\n\n\n\n\r\n\"Проблемът е глобален, а решенията трябва да бъдат локални. Никой няма решение за това. Гетото генерира хаос. Хората, които остават там, са тези, които се провалят да се интегрират. Една от стратегиите за справяне с проблемите, е да сложиш полицейски кордон около гетото. Това е отказване от намеса в локалния живот на гетото. Но това не е решение. Така махалата се превръща в социален тумор. Друг начин е да се месиш в живота на гетото и да го нападаш. Ако запушим гетото, то то ще прелее. Веднъж щом стане това, всичко ще стане гето\", отбеляза социалният антрополог Харалан Александров.\r\n                    \n                    \n                Според него реакцията на ромите в сблъсъците с полицията е първична, спонтанна и дори племенна.\r\n\"Някои от лидерите на политическите формации започнаха да си дават сметка колко важна е ролята им, щом стане въпрос за ромите. Държавата много бавно започна да се връща в ролята си. Със сигурност полицията трябва да бъде по-строга и категорична. Има страшно много културни различия между гетата и всичко извън тях\", допълни още той.\r\nВ студиото на \"България сутрин\" социологът Първан Симеонов изтъкна, че е ясно, че голяма част от хората в гетата правят проблеми.\r\n\"Очевидно е, че за да махне напрежението от себе си, властта прехвърля вината върху циганите. Трябва да има ясна държавна политика за ромите. Така, както се говореше за Западните Балкани. Искам постоянно да се говори за ромите. Но не се говори. Не знам кой е отговорен. Общественото мнение за ромите не се е променило. Те трябва да бъдат върнати в образователната система. Не съм сигурен, че хората са готови ромите да се върнат на трудовия пазар. Има много силен национализъм в момента\", подчерта той.\r\nИ добави, че не е голям оптимист по отношение на тези проблеми. По негови думи ние като общество харесваме да живеем разделено.\r\n\"Хората твърдят, че циганите не искат да бъдат интегрирани, но вече няма кой да ги пита. Все пак не циганите източиха КТБ и не те направиха приватизацията. Не те вършат големите престъпления\", категоричен бе Симеонов пред .", "date": "2018.10.16", "title": "Махалата – социален, нарастващ тумор... Гетото генерира ли хаос?"}
{"url": "https://www.dnes.bg/index/2018/10/16/kulagin-otkradna-shouto-no-istinskiiat-problem-e-machoto-richard.390667", "text": "Валентин Кулагин напусна VIP Brother. Изгонен позорно като човек, който посяга на жени. Стратегията му да гради слава върху слабостите и проблемите на другите му осигури подкрепа в началото, но прекали.\r\nУменията му на гримьор отдавна са подложени на съмнение, в неговата гилдия го недолюбват също толкова, колкото и в къщата. Всъщност за неговия професионализъм се знае малко, редица звезди не бяха чували за него, а Жени Калканджиева директно заяви, че не го познава, а е в модния бизнес над 20 години и е работила с всички топ гримьори у нас. Кулагин ще усети обществения гняв или неглижиране, може дори да си вземе бележка.\r\nТой открадна шоуто на всички останали, а вътре има образи, които заслужават внимание. Такъв е Мистър София, момчето с мечти от Мадан - Ричард Величков. Той е представител на една група, която определено е опасна за обществото. Група, която се води от самозвани гурута, група, която е податлива на ширещата се позитивна психология.\r\n                \n                Какво ни показа Ричард? По думите му бил малко глупав, но пък много обичал да чете. Чете книги за личностно развитие. Няма да се учудя, ако ходи и на десетките семинари, които се водят от лайф коучове, които ни учат как да живеем. Ричи мечтае да стане известен, да го разпознават по улиците, а после да стане най-популярния инструктор в страната и съответно милионер. В мечтите няма нищо лошо, но Мистър София мечтае за лесен успех, за бързи пари и мисли, че това ще се получи с нагаждане към всяка ситуация. Хлъзгава работа.\n\r\nВ шоуто Величков разкри, че може да си променя мнението си за секунди, стига то да е в негова изгода. Няма да защити тези, които са го защитавали. Това, че не познава Ваня Костова не е проблем. Не е длъжен да слуша песните й. Макар че ако има грам обща култура, би трябвало да я знае. Но явно ежедневието му е изпълнено предимно с гири, дъмбели и изгорени калории. Проблемът е в арогантното му отношение към по-възрастен човек - ценност, която не познава. Готов е да гази Ваня в името на целта - да грее дивана още някой и друг ден.\r\nВсички излизащи му дават щит с един и същ аргумент - много искал да спечели. Единственото му качество. Желанието за победа на всяка цена.\r\nОтношението му към жените остава без коментар, с две думи - щом осигурява доходите е нормално половинката му да седи зад печката. Неговата овехтяла нагласа може да се дължи на възпитание в семейството, на влиянието на средата, в която е израснал. Няма никакво значение, светът отдавна е отворен и такива тесногръдковци могат да бъдат само аутсайдери.\r\nДа, Ричард има мускули. Те могат да му помогнат за някакво начало пред нежния пол, но нали в една двойка трябва да се общува? А когато най-ценния извод от неговите книжки е в разговор да използваш името на събеседника си - звучи малко страшно. Представяте ли си как водите диалог и срещу вас се цитират мъдри мисли, които показват, че той чете. И толкова е чел, че развива личността си по всички писани правила! И ще ви залее с мисли на Паулу Коелю. Но не на бразилския писател, незаслужено станал настолен автор на родните Instagram модели, а на този от Facebook. А може би е продукт на Кобилкина?\r\nЗа Ричи е най-важно какво мислят хората. Нямам идея дали го пише в книгите, които чете. И фалшиво преиграва, за да създава добро впечатление. А отстрани изглежда смешно. Но той не го знае, защото животът му се гради на крилати мисли и фрази. Той иска да е богат и известен! И си мисли, че всеки допълнителен ден в шоуто му носи популярност, която ще монетизира като затвори вратата на къщата в Нови хан.\r\nГледал е възхода на плеймейтки и нищоправци, които телевизията ги е направила известни. Но трябва да има и акъл, за да капитализираш тази известност. А практиката досега показва, че малцина са успели. Едва ли ще успее и той. Защото той иска да се гали егото му като го спираш на улицата за автограф. Мисли си, че всички звезди ще се наредят на опашка при него за режим за тренировки и отслабване. Величков трябва да знае, че известността има и друга страна. За минути може да отреже всичките ти мечти и да те върне в началната точка, в Мадан.\r\nКогато в името на успеха газиш всичко пред себе си, приятелствата нищо не означават, не държиш на думата си, държиш се угоднически, унижаваш жени, нямаш уважение към по-възрастните - падането е сигурно. И това не го пише в позитивната психология, която според истинските психолози често води до депресия.\r\nКогато не си честен по пътя към върха, накрая оставаш сам. И постигнатият успех няма как да замени всички \"трупове\" оставени по този път. Ще изкарва много пари, но няма кой да му седи зад печката. Освен някоя девойка, която е зарязала селското стопанство, за да се влее в родния шоубизнес. И ще обсъждат какъв е етикета за разговор в семейна среда според лайфкоуч Х.  \r\nА най-страшното е, че такива като Ричард са опасни за обществото. Или може би безполезни. Във всички случаи губим всички...", "date": "2018.10.16", "title": "Кулагин открадна шоуто, но истинският проблем е мачото Ричард"}
{"url": "https://www.dnes.bg/obshtestvo/2018/10/16/hvyrliame-hiliadi-tonove-hrana-a-hora-gladuvat.390679", "text": "Днес в Световния ден на прехраната у нас започва национална седмица на достъпа до добра храна.\r\n\"Около 670 хил. тона на година годна за консумиране храна се изхвърля у  нас, като това се равнява на около 2 млрд. порции или по 100 кг на глава от населението. В същото време гладуват над 1,5 млн. души. Това  количество, което се изхвърля, би могло да бъде разпределено по разумен  начин, така че да задоволи необходимостта на останалата част от  населението\". Това каза Христина Банчева, изпълнителен директор на  Фондация \"ЕкоЦентрик\" пред БНР.\r\nПо думите й е важно да имаме хранителна грамотност, за да можем да направим добър избор в нашите покупки и потребление.\r\nСпоред Банчева от избора на потребителя се решава това как да бъде произведена храната и какво да се предлага на пазара.\r\nТя допълни, че целта на националната седмица е информиране на обществото и включване на максимално много заинтересовани страни в публичния диалог.\r\n ", "date": "2018.10.16", "title": "Хвърляме хиляди тонове храна, а хора гладуват!"}
{"url": "https://www.dnes.bg/temida/2018/10/16/ne-dadohme-na-turciia-granicharite-ubili-brakonier.390683", "text": "Бургаският районен съд отложи делото, образувано по поръчка на Турския наказателен съд, в което показания трябваше да дадат четирима български граничари.\n\n\n\n\r\nТе са обвинени от турската страна за смъртта на турски рибар край Резово през 2008 година. \r\nЗащитниците на четиримата поиска още време да се запознаят с писмените доказателства, касаещи наказателното производство. Съдът се съобрази с тях и отложи делото за 9 ноември. \r\nДотогава към тях ще се приложат пълния обем от писмени доказателства, за да се осигури правото на защита на българските гранични служители. \r\nСлед днешното заседание в Бургаския районен съд трябваше да приключи изпълнението на съдебната поръчка от турската страна.\r\n                    \n                    \n                Междувременно над 200 души се събраха на митинг в подкрепа на полицаите пред съдебната палата. \r\nОмбудсманът на града Тодор Стамболиев призова държавата за подкрепа. Той каза, че страната ни трябва да наеме турски адвокат, който да защити нашите граничари на предстоящото дело срещу тях в турския наказателен съд. \r\nОбвинителен акт срещу четиримата бивши гранични служители Михаил Цонков, Живко Петков, Никола Костов и Николай Петков са изпратили от Турския наказателен съд в Къркларели.\r\nСпоред съдебната поръчка на тях трябва да им се даде право на защита, обясни адвокатът на Михаил Цонков - Росен Кожухаров. \r\nПрез 2008-а година българската военна прокуратура прекрати делото срещу Михаил Цонков за смъртта на турски бракониер край Резово. Разследващите бяха категорични, че инцидентът е нещастен случай. През 2014 година Европейският съд в Страсбург се произнесе в полза на България по дело, заведено от роднините на загиналия Ялчин Ерджан.\r\nСега събраните томове с доказателства от Районния съд в Бургас сега ще бъдат изпратени на турската страна.", "date": "2018.10.16", "title": "Не дадохме на Турция граничарите, убили бракониер "}
{"url": "https://www.dnes.bg/kino/2018/10/16/da-te-obyrkat-sys-sancho-pansa-v-chovekyt-koito-ubi-don-kihot.390698", "text": "Нелек път извървя Тери Гилиъм, докато превърне \"Човекът, който уби Дон Кихот\" от идея във филм.\r\nТрудности съпътстваха снимките  още от началото на снимките през 1998 г. и режисьорът ги прие като предизвикателство и засне документалния  “Изгубен в Ла Манча” (2002 г.), където изброи неволите на екипа.\r\nВсе пак Тери Гилиъм прие предизвикателството и  вече неговият \"Човекът, който уби Дон Кихот\"  е факт. Можем да го гледаме като част от програмата на  CineLibri Премиерата е тази вечер в зала 1 на НДК от 19.00 ч..\r\nПреди прожекцията ще бъде обявен победителят в конкурсната програма на фестивала, който ще получи награда за най-добра екранизация.\r\n                    \n                    \n                \"Човекът, който уби Дон Кихот\" (2018) държи в напрежение ценителите на киното и литературата вече близо две десетилетия. След невероятни перипетии около заснемането на филма, превърнал се в ода за лудата творческа страст, той ще бъде излъчен и у нас - броени седмици след премиерата му на фестивали като Кан, Мелбърн и Карлови Вари.\r\nВ продукцията циничният рекламист Тоби заминава за Испания. По време на снимки среща циганка, която му дава копие на странен филм. Тоби се отправя на път, но възрастен испански обущар, който си въобразява, че е Дон Кихот, го обърква с оръженосеца Санчо Панса.\r\nЗа режисьора на реклами илюзията и реалността стават неразличими. По пътя от днешен Лондон към Ла Манча от 17-и в., в комично и все по-сюрреалистично приключение, Тоби е принуден да се изправи срещу трагичните последици от филм, който е направил на младини.\r\n\"Човекът, който уби Дон Кихот\" е по мотиви от романа \"Дон Кихот\" на Сервантес - една от най-значимите творби в световната литература, отбелязват от екипа. Сценаристи са Тери Гилиъм и Тони Грисони. Дон Кихот и Санчо Панса са Джонатан Прайс и Адам Драйвър. Участват и Стелан Скарсгард, Олга Куриленко, Серхи Лопес, Джорди Мола, Роси де Палма и други.", "date": "2018.10.16", "title": "Да те объркат със Санчо Панса в \"Човекът, който уби Дон Кихот\""}
{"url": "https://www.dnes.bg/akoshtete-vqrvaite/2018/10/16/top-3-zodii-koito-ne-iskat-seriozni-vryzki.390684", "text": "Някои знаят какво искат най-много от живота - стабилна, истинска връзка, отдаденост, постоянство, най-близък човек, с когото могат да си споделят и двамата да си помагат. Те дори се чувстват изгубени, когато нямат връзка и си нямат някого, на когото могат да разкажат тайните си и за когото знаят, че няма да ги предаде. Но други не могат да са толкова постоянни и сериозни, трудно им е да спазват обещания и да остават лоялни и предпочитат флиртовете и отворените връзки. Ето кои са зодиите, които рядко се впускат в сериозна връзка. \r\n\r\n \r\nБързо се трансформират, имат две лица. Обичат промяната и искат да опитват нови неща постоянно. Могат да си противоречат, често да се карат с другите, но не го правят нарочно или с лоша цел. Така се забавляват и не гледат на нещата много сериозно. Близнаците се сприятеляват много лесно, комуникативни са, но рядко се привързват силно към някого. Флиртуват и създават нетрайни връзки. Дори често закъсняват за срещи и не правят добро впечатление. Но са искрени и няма да ви залъгват, че търсят нещо стабилно.\r\n \r\n\r\n \r\nТе са най-независимите знаци в зодиака. Свободата е техен приоритет и не поставят нищо над нея. Обичат предизвикателствата, опитват нови неща, трупат опит и знания. Гордеят се с това, че не очакват и не искат нищо от никого. Да се отдадат изцяло на един човек им се струва плашещо. Но са много социални и любопитни, изобщо не обичат да са сами. Във връзките карат полека и гледат нещата да са простички, а не дълбоки, за да могат да продължават да поставят себе си на първо място и да правят каквото си искат.\r\n\r\n\r\n ", "date": "2018.10.16", "title": "Топ 3 зодии, които не искат сериозни връзки"}
{"url": "https://www.dnes.bg/balkani/2018/10/16/diplomat-1-na-syrbiia-zapadni-sili-ni-podslushvat.390686", "text": "Сръбският външен министър Ивица Дачич заяви, че някои западни държави подслушват разговорите на ръководството на Сърбия. \r\nДачич допълни, че това ни най-малко не го тревожи, тъй като властта няма какво да крие от народа, пише белградският вестник \"Вечерне новости\", предаде БТА.\n\n\r\n\"Водя всички разговори в своя кабинет. Нямам страх от това, тъй като всичко, което говорим помежду си, не крием от никого. Сърбия не води двойнствена политика\", заявил Дачич.\r\nТой подчертава, че шпионирането е голям и сериозен проблем, с който службите за сигурност трябва сериозно да се занимаят.\r\n\"Сръбски телеграф\" писа в понеделник, че президентът на Сърбия Александър Вучич, премиерът Ана Бърнабич и всички министри са цел на разузнавачи на НАТО в операцията \"Матрикс 2\", но оперативни служители на сръбската разузнавателна агенция БИА навреме разкрили тези намерения на западния военен съюз. ", "date": "2018.10.16", "title": "Дипломат №1 на Сърбия: Западни сили ни подслушват!"}
{"url": "https://www.dnes.bg/obshtestvo/2018/10/16/zashto-alfa-ne-izlychva-i-sem-daje-ne-znae.390703", "text": "СЕМ ще търси с писмо информация от телевизия \"Алфа\" за спирането й.\r\nРешението за това взеха днес членовете на регулатора на заседанието си.\r\n\"Нямаме обяснения за случващото се с телевизия \"Алфа\". Нищо не е постъпило към нас като оплакване или като дискомфорт\", обяснява пред Розита Еленова, която е член на регулатора.\n\r\n\"По линия на СЕМ нямат никакви санкции освен жалбите от граждани, но това не е изключение\", допълни нейната колежка Бетина Жотева.\r\n\"На предното заседание аз гласувах против телевизията, която се ангажира с друга политическа партия. Смятам, че ще имаме проблемно съдържание. Както регистрирахме телевизията, тя е обществена. Така и навремето, през 2011 г., \"Алфа\" също е регистрирана като обществена телевизия. Посланието от екрана е политическо, по някакъв начин ангажира зрителя с политическа кауза, което не е редно и е нарушение на чл. 5 и чл. 6 от Закона за радио и телевизията. Намирам обвързаност с гласуването ми против на предното заседание, че медия, доставчик, който е ангажиран с политическа партия, винаги ще създаде някакъв вид проблемно съдържание\", каза Розита Еленова.\r\n                    \n                    \n                \"Алфа\" спря излъчване на програмата си в понеделник вечерта. Оттогава единственото, което върви в ефира й, е черен екран с надпис: \"Телевизия Алфа спря. Питайте правителството защо\".\r\n\"Какъвто и да е проблемът, би било редно в коректни отношения между регулатор и доставчик СЕМ да бъде информиран. Аз виждам изключително проблемно съдържание с това, че има политическа заигравка\", каза още Розита Еленова.\r\nВолен Сидеров и депутатите му продължават да не вдигат телефоните си, за да обяснят странното спиране на телевизията. На телефоните на \"Алфа\" не отговаря никой.\r\n ", "date": "2018.10.16", "title": "Защо \"Алфа\" не излъчва? И СЕМ даже не знае!"}
{"url": "https://www.dnes.bg/temida/2018/10/16/az-sym-skromen-roditel-pogrebah-deteto-si-na-20-bez-miting.390648", "text": "Почернен баща, един млад живот свършил едва на 20 години и усещане за несправедливост. И едно писмо, което може да стане повод за много разсъждения, а защо не и за промени. \n\r\nЯнко Енев връща лентата с нелепата смърт на сина си, постановената условна присъда на шофьор и разочарованието си от правораздавателната система в България. \n\r\nПовод за неговите думи е присъдата, която Окръжният съд във Велико Търново постанови за водача, причинил смъртта на двама пешеходци на тротоар и ранил тийнейджър – 3 г. условно с 5 г. изпитателен срок.\n\r\nТрагедията се разигра в Горна Оряховица на 13 октомври миналата година. Във фаталния ден 19-годишният Антон И., с книжка от 4 месеца, пътувал към Лясковец, а в автомобила му бил негов познат. Току-що приетият за студент Антон бил зад волана на лек автомобил \"Тойота\" и карал с около 72 км/ч при ограничение от 50 км. Неопитният шофьор излязъл от пътното платно и подкарал колата по тротоара, където вървели пешеходци. Убил на място двама души и причинил средна телесна повреда на 15-годишния си спътник.\n                    \n                    \n                \r\nЕдиният от убитите на тротоара е 20-годишният Красимир Енев. Момчето издъхна два дни след инцидента. Той изпадна в мозъчна смърт, а близките му взеха тежкото решение да дарят органите му за трансплантация и така спасиха живота на четирима души, припомня \"Труд\".\n\r\nНа 2 октомври състав на Окръжния съд във Велико Търново, с председател Теодор Милев, прочете условна присъда. Престъплението е извършено по непредпазливост, а подсъдимият шофьор се разкайва за случилото се. Присъдата не е окончателна и може да бъде обжалвана пред апелативния съд, но решението на магистратите обаче предизвика негодуванието на близките.\n\r\n\"Аз съм Янко Енев – обикновен, тих и скромен български родител. Така тихо и без обществено внимание изпратих рожбата си към онзи, другия свят, за който всички твърдят, че бил по-добър. Дано да е така... България не разбра, че през 2017 г. погребах детето си на 20 години. Не организирах митинг или протест на лобното му място. Не извиках медиите. Нямаше репортаж по новините. Не написах на никого. Тихо и самотно останах с дълбоката и непосилна, разкъсваща болка от нелепата загуба. За мен обаче статистиката е болезнено лична без да съм фаталист. Не знам и не искам да знам причините. За мен измеренията са други – няма го детето ми. И няма да го има вече. Той е мъртъв. Убит. В резултат на катастрофата момчето ми изпадна в мозъчна смърт. Дарихме органите му на четирима нуждаещи се. Бяха извършени четири животоспасяващи за тези хора трансплантации. Ирония ли е, благородство ли е, утеха ли е? Всеки търси своето обяснение\", споделя почерненият баща.\n\r\n\"Подсъдимият съжалява – сигурно е така, животът му се е преобърнал, страшно е, неизвестно... но е жив. Колко ли е тежко за родителите му – вероятно неописуемо и влудяващо. И аз съм родител, разбирам ги, но имат живо дете. Подсъдимият се извинява – на мен ми е безразлично. Признава се за виновен! Добър ход - съкратено съдебно следствие. Много съжалява за стореното, разбира се. Отекват думите на защитника – млад е, млад, да му дадем шанс да се поправи! Да се поправи, след като е извършил нещо непоправимо за две семейства. Защитникът му хладнокръвно и разпалено обяснява колко добър ученик бил и че ще става студент. Това му е работата на адвоката, но мен не ме интересува. Може и да е вярно, може и да не е – днес всички са добри ученици. А ако търсим реципрочност на добрината – моето момче спаси четирима със смъртта си, а убиецът му завърши училище с отличие, отпразнува бала си и ще става студент\", споделя бащата. \n\r\nВ съда бащата моли за ефективна присъда, чува обаче 3 г. условно.\n\r\n\"След глътка отрезвяване се питам какво ли означава съразмерност и цел на наказанието, за които сме чували по телевизията. Дали това се има предвид?!? Това ли е смисълът на закона? Аз съм родител, чието дете никога няма да протегне отново ръка към мен, няма да срещна погледа му, гласът му ще чувам само насън... Сигурно заради това не разбирам постановената присъда\", казва в посланието си покрусеният баща и изразява надежда с писмото да даде гласност на болката си и да постигне ефективна присъда.\n\r\n\"Произнесли сме се вече по казуса. Не мога да коментирам решението. Така сме решили с колегите от състава, това сме постановили\", заяви пред \"Труд\" съдията по делото Теодор Милев. И допълни, че мотивите не са написани още, но ще бъдат представени в законовия срок.\n\r\nУсловното осъждане на шофьор, убил човек при катастрофа, е обичайно у нас, но неизменно предизвиква у гражданите гняв. В такива случаи съдийската милост се дължи на това, че деянието е непредпазливо – т.е. извършителят не е предвиждал и не е искал смъртта. От друга страна, съдът може да отложи по свое усмотрение наказанието до 3 г. лишаване от свобода при чисто минало на обвиняемия. В такива случаи обществото е склонно да обявява законът за виновник. За последно НК е поправен в по-строг през 2012 г. Оттогава по чл. 243 при причинена по непредпазливост с МПС смърт, се полага затвор от 2 до 6 г., а в тежки случаи – от 3 до 10 г. Това не намали катастрофите и не промени факта, че за едно и също престъпление на пътя едни съдии пращат задълго в килии, а други галят с условни наказания. Висши магистрати обаче са категорични - забраната на условното наказание при катастрофите ще умножи несправедливостите.\r\n ", "date": "2018.10.16", "title": "Аз съм скромен родител, погребах детето си на 20 без митинг..."}
{"url": "https://www.dnes.bg/notifikacii/2018/10/16/es-se-gotvi-za-sankcii-po-sluchaia-skripal.390647", "text": "Европейският съюз промени реда за налагане на санкции за използване на химическо оръжие, което ще позволи да бъдат наложени нови ограничения.\n\n\n\n\n\n\r\nВъншните министри на Съюза решиха, че ограничения за пътуване и блокиране на сметки и имущество, вече ще се налагат на отделни лица, както и на групи и компании, за актове, извършени на негова територия или където и да е по света. \n\r\n“ЕС получава възможност да налага санкции на лица и фирми, свързани с разработването или използването на химически оръжия, без ограничения за националност и местоположение”, заяви върховният представител за външната политика на ЕС Федерика Могерини в понеделник в Люксембург.\n                \n                \r\nСанкционираните ще бъдат отрязани и от проекти, използващи европейско финансиране.\r\n \n\r\nВъвеждането на новия режим идва, след като европейските лидери през юни заклеймиха употребата на газа “Новичок” в Солсбъри срещу двойния руски шпионин Сергей Скрипал и дъщеря му тази пролет.\n\r\nРаботата върху списъка на лицата и фирмите, които ще бъдат подложени на визови и финансови възбрани вече е започнала и ще бъде ускорена след разговорите между европейските лидери, които се събират утре в Брюксел за тридневна среща на върха.\n\r\nБританското правителство настоява, че опитът за отравянето на баща и дъщеря Скрипал и на още двама британски граждани, една от които почина, е дело на Москва. Лондон представи доказателства за двама агенти на руското военно разузнаване, за които се смята, че са били натоварени с мисията да убият Скрипал през март. По-късно те бяха идентифицирани като полковник Анатолий Чепига и военният лекар Александър Мишкин. \n\r\nВладимир Путин отрече те да са военни разузнавачи. Кремъл отхвърля и обвиненията, че е поръчал атаката. \n\r\nОтравянето на Скрипал е първо използване на химическо оръжие в Европа от края на Втората световна война насам.\n\r\nОсвен отравянето с “Новичок” ЕС многократно е заклеймявал и използването на газ срещу цивилното население в Сирия от режима на президента Башар Асад.\n\r\nМогерини потвърди, че се работи и върху друг списък санкции -  на лица и компании, свързани с кибер атаки, след като миналата седмица Великобритания и Холандия съобщиха, че са установили четирима руски граждани, които през април се опитвали да хакнат компютърната система на Международната агенция за борба с разпространението на химическо оръжие в Хага.\n\r\n“Европейският съюз обсъжда в момента как да засили отговора си срещу кибер дейности, които застрашават европейската сигурност”, посочи Могерини.\n\r\nПо-рано днес на конференция за електронната сигурност в навечерието на европейските избори, еврокомисарят за сигурността Джулиън Кинг заяви, че намесата на руснаците в изборния процес предизвиква сериозна загриженост. Той уточни, че Русия не е единственият източник на заплаха за ЕС, но че е единствената държава, която открито се гордее с хакерските си успехи.\n\r\nБившият генсек на НАТО Андерс Фог Расмунсен, който оглавява Трансатлантическа комисия за изборна почтеност, добави, че рисковете от руската намеса в изборите вече не са свързани само с подмяна на резултатите, а с подклаждането на противопоставяне по чувствителни въпроси. Той даде за пример Италия, където гражданите са били насъсквани в социалните мрежи по миграцията в полза на екстремистки и популистки сили.\n\r\n“Не само, че нашите свободи са атакувани, те биват превръщани в оръжие, с което се подкопава нашето единство и сила”, каза Расмунсен. \n\r\nТой предупреди, че следващата намеса ще е с използването на изкуствен интелект, което ще автоматизира процеса и ще го направи по-достъпен повече играчи, които искат да се възползват от “руския учебник”.", "date": "2018.10.16", "title": "ЕС се готви за санкции по случая \"Скрипал\""}
{"url": "https://www.dnes.bg/zvezdi/2018/10/16/ina-na-32-rumynskoto-biju-v-popmuzikata.390560", "text": "\n\r\nНа  днешния 16 октомври рожден ден празнува младата румънска поп звезда Ина. Родена през 1986 година в Мангалия, Румъния, Елена Александра Апостоляну за кратко се превръща в сензация на европейската сцена след началото на нейната кариера през 2008 година.\n\r\nДо този момент има издадени общо 5 албума, като още първия й сингъл \"Hot\" за кратко време се изкачва до първа позиция в музикалните класации. Младата румънка има и няколко концерта в България.\n\r\n\n\r\nСтрастта й към музиката не е случайна – нейната майка и нейната баба също са били певици.\n                    \n                    \n                \r\nЗавършва училище в Мангалия, а след това учи и политология в университета в Констанца.\n\r\nКато дете бъдещата поп звезда е тренирала плуване. Тя признава, че е фенка и на футбола.\n\r\nКато малка предпочита поп-рок музиката, като дори е част от такава банда.\n\r\nПреди да я споходи славата, тя работи през лятото в румънския курорт Нептун, като продава домашни пантофи и други дребни неща в магазин.\n\r\nСподеля, че нейно вдъхновение са Бионсе, Селин Дион и Уитни Хюстън.\n\r\nИна е посланик на добра воля на УНИЦЕФ и активист за правата на децата в Румъния.\r\n", "date": "2018.10.16", "title": "Ина на 32: Румънското бижу в попмузиката"}
{"url": "https://www.dnes.bg/notifikacii/2018/10/16/petyr-stoianov-sumista-gotvel-biagstvo-s-markuch.390650", "text": "Готвел ли е бягство осъденият на доживотен затвор като бос на бандата Килърите Петър Стоянов? 7-метров пожарникарски маркуч е бил открит в помещение в софийския затвор, ползвано от Сумиста, съобщи високопоставен източник пред \"\". \n\r\nСтранната находка била намерена през лятото, но случката била запазена в тайна и не е ясно дали е документирана.\n\n\n\n\r\nСумиста обяснил, че маркучът му бил нужен, за да тренира и да поддържа спортната си форма. Как се е сдобил с него, не се знае. Внасянето на подобни вещи е забранено заради опасения, че могат да послужат за организиране на бягство.\n                \n                \r\nСтоянов бе осъден на доживотен затвор заедно с бившия гард на Бай Миле - Васил Костов - Кеца, и търновския бизнесмен Георги Вълев. Те бяха признати за виновни за участие в банда за мокри поръчки, свързани с убийствата на търновския адвокат Петър Лупов и шуменския бизнесмен Румен Рачев, с побои, палежи и лихварство. Янко Попов - Туцо пък получи 10 г. затвор като помагач на бандата.\n\r\nОт Министерството на правосъдието заявиха, че в спалното помещение на Сумиста не е открит маркуч, но не уточниха дали шланг е намерен в друго помещение.\n\r\n\"Претърсвания и обиски се правят периодично. Като част от предприетите мерки за ред и сигурност Сумиста е преместен в друг затвор\", заявиха пред изданието от министерството. Според техен източник босът на Килърите вече обитава килия в Белене.\n\r\nНай-често надзирателите намират в килиите джиесеми или дрога. В края на юли при внезапна проверка в спалното помещение на Туцо бе открит телефон, пъхнат в бельото му. Затворникът получи най-лекото наказание - предупреждение, и прокуратурата разпореди проверка по случая.", "date": "2018.10.16", "title": "Петър Стоянов-Сумиста готвел бягство с маркуч?"}
{"url": "https://www.dnes.bg/usa/2018/10/16/pochina-miliarderyt-pol-alyn-syosnovatel-na-microsoft.390651", "text": "Милиардерът Пол Алън, съосновал Microsoft заедно с Бил Гейтс през 1975 г., почина на 65 години след боледуване от рак, предадоха Франс прес и Асошиейтед прес, като цитираха семейството и компанията му.\n\r\n\"С голяма тъга съобщаваме за смъртта на нашия основател Пол Алън, съосновател на Майкрософт\", се казва в съобщението на неговата компания \"Вулкан\".\n\r\nАлън напуска Майкрософт през 1983 г. и основава това инвестиционно дружество с централа в Сиатъл. Състоянието му е оценявано на 20 милиарда долара според сп. \"Форбс\".\n\r\nБил Гейтс заяви в декларация, че е скърби за един от най-старите и най-скъпите си приятели и че \"персоналният компютър нямаше да съществува без него\", отбелязва АП.\n                    \n                    \n                \r\n\"Сърцето ми е разбито поради смъртта на един от моите най-стари и най-скъпи приятели, Пол Алън. Той обичаше живота и хората около него. Заслужаваше повече време, но приносът му в света на технологиите и филантропията ще продължи да живее още много години. Ще ми липсва много\", заяви Гейтс.", "date": "2018.10.16", "title": "Почина милиардерът Пол Алън, съосновател на Microsoft"}
{"url": "https://www.dnes.bg/politika/2018/10/16/televiziiata-na-siderov-zamlykna-pravitelstvoto-znaelo-zashto.390652", "text": "Партийната телевизия на \"Атака\" - \"Алфа\", преустанови програмата си. От снощи на екрана единственото, което може да се види е надпис на черен фон. \r\nТой гласи: \"Телевизия Алфа спря. Питайте правителството защо\". Самият надпис е малко странен, тъй като \"Атака\" е част от това правителство.\r\nПричините засега са неясни, а на сайта на телевизията също липсва каквото и да е обяснение. Коментар от лидера на партията - Волен Сидеров, също няма.\r\nКъм момента няма информация и от ПП \"Атака\" за спирането на телевизионния канал.", "date": "2018.10.16", "title": "Телевизията на Сидеров замлъкна, правителството знаело защо"}
{"url": "https://www.dnes.bg/stranata/2018/10/16/transplantaciiata-na-bial-drob-ravna-na-smyrtna-prisyda.390653", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         До две седмици у нас пристига екип от чужди лекари, който да обучи български медици как да извършват белодробни трансплантации, предаде Bulgaria ON AIR.\n\n\r\nОт Изпълнителната агенция по трансплантации уточниха, че това се налага по спешност, тъй като абсолютни всички европейски клиники вече отказват да приемат наши сънародници.\r\nДаниела, Андриян, Елисавета... Само за две седмици и тримата загубиха битката с живота. Нито един от тях не успя да дочака животоспасяващата трансплантация на бял дроб.\r\nВ листата с чакащи все още остават 15 като тях, за които всеки следващ ден без трансплантация намалява шанса им да бъдат спасени.\r\nБитката обаче става все по-безнадежна, признават медиците.", "date": "2018.10.16", "title": "Трансплантацията на бял дроб равна на смъртна присъда"}
{"url": "https://www.dnes.bg/zvezdi/2018/10/16/izgoniha-kulagin-ot-vip-brother-sled-boi-s-vania-kostova.390655", "text": "От основен претендент за победител във VIP Brother, Кулагин се срина до етикета \"позорно изгонен\" от шоуто. Явно замаян от получената подкрепа преди седмица - цели 84% от вота, гримьорът реши, че му е позволено всичко и вербалните му атаки надминаха всякаква граница. \n\r\nТой ръсеше обиди към почти всички съквартиранти, а чашата преля, след като изпочупи чаши и чинии в кухнята. Защото \"мизерниците не си прибират нещата след ядене\". Кулагин видимо не бе в час и започна да изисква сякаш той определя правилата в играта, което наостри останалите за пореден път срещу него.\n\r\nКулагин поиска спешна среща с лекар, заради подут пръст. За това той обвини както Биг Брадър заради мисиите, които се дават, така и Петко, който се опита да го прибере при опита му да напусне Къщата. Докато чакаше лекарския екип, Валентин започна да чупи сервиза в Къщата, да се заканва на съквартирантите и на Биг Брадър, дори лекарката, която дойде да прегледа гримьора, трябваше да изтърпи поведението му.\n                    \n                    \n                \r\nПърва не издържа Ваня Костова, която се опита да му набута салфетка в устата. Кулагин не остана длъжен и върна жеста като я удари през устата със скулидка чесън. Певицата пък започна да го налага с пластмасова бутилка с вода. И двете сцени бяха бутафорни и смешни, но все пак представляваха нарушение на правилата и в крайна сметка номинациите бяха отменени. Зрителите пък трябваше да определят чрез гласуване кой от Кулагин и Костова трябва да напусне.\n\r\nГримьорът осъзна, че е сгафил и оставането му виси на косъм и започна да го играе жертва, но този път нямаше кой да му обърне внимание. Дори напротив - Папи Ханс го стресна с жест, след което последва глава от страна на Валентин. \n\r\nВ крайна сметка Кулагин събра 71% отрицателен вот и напусна принудително шоуто. Той беше посрещнат с освиркване, но пак заяви, че в случая той е жертвата.\r\n ", "date": "2018.10.16", "title": "Изгониха Кулагин от VIP Brother след бой с Ваня Костова "}
{"url": "https://www.dnes.bg/stranata/2018/10/16/blysnaha-19-godishen-na-peshehodna-pyteka-v-svoge.390654", "text": "19-годишно момче е с опасност за живота след катастрофа край Своге. Момчето е в реанимацията на Пирогов с политравма и в много тежко състояние, съобщиха от болницата.\r\nМладежът е блъснат от автомобил на пешеходна пътека. Инцидентът е станал около 19 ч. снощи близо до бензиностанция. На водача на колата е взета проба за алкохол, която е била отрицателна.\r\nПо разказ на очевидци шофьорът е изпреварвал друга кола в населеното място и е карал с много висока скорост, което е и причината за катастрофата.\r\n\"Пътеката е маркирана, осветена, на видно място е. В същия квартал има други пътеки с ниска видимост, но тази не е от тях\", сподели очевидец пред .\r\n ", "date": "2018.10.16", "title": "Блъснаха 19-годишен на пешеходна пътека в Своге"}
{"url": "https://www.dnes.bg/index/2018/10/16/receptata-dnes-shokoladovi-kekscheta.390620", "text": "\r\n120 г шоколад\r\n4 с.л. масло\r\n1 с.л. захар\r\n1 ч.л. царевично нишесте\r\n1 ч.л. ванилов екстракт\r\n2 големи яйца\r\n2 жълтъка\r\n¼ чаша сладко от кайсии или друго по ваш избор\r\n1 с.л. коняк\r\n\r\nЗагрейте предварително фурната на 180 градуса. На водна баня разтопете начупения шоколад заедно с маслото, захарта, царевичното нишесте и ванилията. Бъркайте непрекъснато, за да се получи хубава гладка смес. След като шоколадът се разтопи, премахнете купата от котлона и оставете да се охлади за 2-3 минути.\r\nСлед това прибавете яйцата и жълтъците и отново разбъркайте. Във форма за мъфини сложете хартиени кошнички и напълнете всяка със сместа, като оставите около един пръст разстояние от края на хартиената формичка. Печете в продължение на 10-12 минути. Мъфините трябва да останат с по-мека вътрешност.\r\n                \n                В купичка сложете малко от сладкото и прибавете към него коняка. Сервирайте мъфините, като ги премахнете от хартиената опаковка и сложите върху тях от сладкото с коняка. \r\n", "date": "2018.10.16", "title": "Рецептата Dnes: Шоколадови кексчета "}
{"url": "https://www.dnes.bg/usa/2018/10/16/postijenie-pyrvi-uikend-bez-strelba-v-niu-iork-ot-25-g.390656", "text": "Миналият уикенд е бил първият в Ню Йорк без стрелба от 1993 г., предаде Франс прес, като се позова на полицията в най-многолюдния град в САЩ.\n\r\n\"Изкарахме петък, събота и неделя без нито една стрелба, нито убийство. Това се случва за първи път от десетилетия и е нещо, с което не само нюйоркската полиция, но и всички нюйоркчани могат да се гордеят\", подчерта на пресконференция началникът на местната полиция Джеймс О'Нийл.\n\r\nСпоред полицейски данни последният уикенд без стрелба в града с население от 8,5 милиона души е бил през 1993 г.\n\r\n\"Прозорецът\" без стрелба в Ню Йорк се е отворил около 11.37 ч. (18.37 ч. българско време) в четвъртък, когато шофьор е бил ранен зад волана на колата си в Бруклин, и се е затворил в 13.15 ч. (20.15 ч.) в понеделник, когато мъж е бил прострелян в крака в Бронкс, пише БТА.\n                    \n                    \n                \r\nНюйоркската полиция отчете тенденция на намаляване на броя на стрелбите във финансовата столица на САЩ - от началото на годината до 7 октомври в града са били простреляни около 600 души - спад от 1,1 процента спрямо същия период през миналата. Броят на убийствата в Ню Йорк обаче се е увеличил тази година, след като миналата бе \"само\" 292 - на най-ниското си равнище от 50-те години на миналия век.\n\r\nПрез първата половина на тази година в града са били регистрирани 147 убийства - с 8 процента повече спрямо същия период през миналата. Повечето от тях са били извършени в няколко квартала в Бруклин и Бронкс.", "date": "2018.10.16", "title": "Постижение: Първи уикенд без стрелба в Ню Йорк от 25 г."}
{"url": "https://www.dnes.bg/health/2018/10/16/byrz-test-ni-kazva-v-risk-li-sme-ot-familna-hiperholesterolemiia.390574", "text": "Бърз  дава възможност на всеки да провери дали е в риск от сърдечно-съдовото заболяване Фамилна хиперхолестеролемия (ФХ). Той е изработен в рамките на информационна кампания \"\" и е достъпен на Facebook страницата на инициативата. Тестът съдържа 7 ключови въпроса, които в рамките на минута могат да дадат необходимите насоки.\r\nФамилната хиперхолестеролемия е заболяване, което се отразява на нивото на LDL - холестерола в кръвта. В 25 до 50% от случаите то е наследствено, а близо 90% от пациентите не са диагностицирани и научават за него след инфаркт или инсулт. Епидемиологичните данни сочат, че близо 14 000 души в България най-вероятно са засегнати от ФХ, а в световен мащаб заболелите са около 35 милиона души.\r\n                    \n                    \n                Ранното диагностициране на ФХ позволява да се предприеме медикаментозно лечение за нивата на т. нар. лош холестерол (LDL) и по този начин да се избегне риска от усложнения, от ранни сърдечно-съдови заболявания и инциденти, и смъртност. Според проучвания, нелекуваните мъже с ФХ имат 50% по-голяма вероятност да преживеят сърдечно-съдов инцидент преди да навършат 50 години. За нелекуваните жени процентът е по-малък - 30%, а възрастовата граница по-висока - 60 години. Това поставя мъжете преди 50-годишна възраст в по-голям риск.Макар ФХ да е наследствена, болестта може да бъде контролирана чрез медикаменти и с малки промени в ежедневния ритъм на живот. Тютюнопушенето, нездравословното хранене, липсата на двигателна активност и неконтролирания стрес също са фактори, които имат отношение към сърдечно-съдовото заболяване.\r\nКампанията \"Какъв е твоят фамилен отпечатък?\" е инициирана от биотехнологичната компания Амджен България в партньорство с Дружество на кардиолозите в България, Федерация Български пациентски форум (ФБПФ) и сдружение \"Кардиология и фамилна хиперхолестеролемия България\". Всички те насочват вниманието към признаците на заболяването, риска от появявата на сърдечно-съдови инциденти и необходимостта от ранна диагностика и лечение.", "date": "2018.10.16", "title": "Бърз тест ни казва в риск ли сме от фамилна хиперхолестеролемия"}
{"url": "https://www.dnes.bg/obshtestvo/2018/10/16/satyri-tuhli-agresiiata-v-gylybovo-problem-no-ne-samo-na-romite.390657", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРаковски, Ботевград, Асеновград, Хасково, Ихтиман, а след вчера и Гълъбово. Това са градовете, в които през последните месеци роми създават безредици и си позволяват да нападат полицейски служители.\r\nДо напрежението в Гълъбово се стигна, след като ромите не спазили полицейска разпоредба и се нахвърлили върху униформени, отзовали се на сигнал за силна музика.\r\n\"Не може да посягаш на униформен, той изпълнява служебния си дълг. Основното в случая е този нихилизъм. Не може 20 години да се остави от държавността да имат тартори, да работят заедно с МВР и след това да искаш полицаите да имат уважение\", обясни Христо Николов от Фондация ''Саворе'' пред .\r\n                    \n                    \n                По думите му на хората в ромските квартали не им пука и спазват неписано правило, което важи само за гетото. А в махалите се влизало само при инцидент. През другото време го няма дори превантивното присъствие, подчерта Николов.\n\n\r\nВергил Христов от Синдиката на служителите в МВР посочи, че всеки път се говори за превишаване на правомощията от страна на полицаите, но той не смята, че това е проблемът.\r\n\"Проблемът е на цялата държава и обществото\", настоя Христов в \"България сутрин\". \r\nПред Bulgaria ON AIR говори Ганка, чийто съпруг е един от задържаните при инцидента.\r\n\"Нямаше правосъдие. Не е вярно, че беше хулиган, не е вярно, че е лежал в затвора 8 пъти. Нахлуха, не знаехме какво става. Тръгнаха да бият деца и възрастни хора. След това викат, че са хвърляли по тях тухли. Сатърът помогна на майка ми да реже пилето. Търся кола да карам моите деца в Съдебна медицина да изкарат медицинско. Целите са в синини, надути...\", сподели тя.\r\n\"Рязко влязоха вътре и започнаха да бият малки и големи\", каза друга от живущите в махалата и призна, че ромите са хвърляли камъни по полицейските бусове.\r\n\"Няма как бавно да влезем, имаме протоколи, по които се случват нещата при нас. Притеснителното е, че подобни инциденти зачестиха. Когато има разписан начин на действие, това трябва да се прави с цялата строгост на закона\", поясни Вергил Христов от МВР.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.10.16", "title": "Сатъри, тухли... Агресията в Гълъбово – проблем, но не само на ромите!"}
{"url": "https://www.dnes.bg/video-prognoza/2018/10/16/do-nedelia-cigansko-liato-posle-idvat-oblaci-dyjdove.390658", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗлатната есен продължава. Почти над цялата страна днес ще бъде слънчево, временно заоблачаване ще има над Източна България. Възможно е по крайбрежието на морето да превали, но съвсем слабо.\r\nДенят започва с ниски температури, но в следобедните часове ще имаме максимални стойности между 20-25 градуса, посочи синоптикът на  Симеон Матев.\r\nАнтициклонът \"Виктор\" започва да отслабва и това ще доведе до повече облаци през следващите дни. \r\nОт четвъртък над България ще има заоблачаване, но няма да се стигне до съществени валежи. Не се очакват повече 3-4 литра дъжд на кв/м, стана ясно още от прогнозата на Матев.\r\n                \n                В сряда времето ще продължи в златно-есенно русло и ще бъде предимно слънчево. \r\nОт четвъртък започва разкъсана облачност и се очакват слаби валежи. Температурите ще паднат с няколко градуса. \r\nВ петък облаците ще започнат да намаляват. В събота ще се появи северозападен вятър, отново ще има облаци, но времето ще бъде приятно. От неделя есента ще започне да показва истинския си характер.", "date": "2018.10.16", "title": "До неделя – циганско лято! После идват облаци, дъждове..."}
{"url": "https://www.dnes.bg/balkani/2018/10/16/kokteili-molotov-i-chetirima-raneni-policai-v-atina.390660", "text": "Светкавично нападение с коктейли \"Молотов\" са извършили маскирани лица над полицейски участък на площад \"Омония\" в Атина малко преди девет часа снощи, съобщава атинският \"Катимерини\". При нападението са пострадали четирима полицейски служители.\r\nВ акцията са участвали поне петдесет души, които са хвърлили около 30 коктейла \"Молотов\" по арестантски автомобил в района, а после са се насочили към полицейския участък.\r\nЗапалени са били пет частни и три служебни автомобила, които са били паркирани там.\r\nСпоред началните сведения срещу полицейския участък са били хвърлени седем коктейла \"Молотов\", предава БТА.\r\nМедицинска помощ е оказана на четирима полицаи, двама с дихателни проблеми и други двама с повърхностни рани.", "date": "2018.10.16", "title": "Коктейли \"Молотов\" и... четирима ранени полицаи в Атина"}
{"url": "https://www.dnes.bg/akoshtete-vqrvaite/2018/10/16/navicite-koito-vi-praviat-losh-komunikator.390624", "text": "Умението да водим разговор, независимо дали е официален, колегиален или просто приятелски, е трудно за овладяване. Някои хора носят това умение по природа. Те имат усет за това как да излагат мнението си, без да го налагат. Изслушват, приемат чуждите становища, коментират ги и предлагат своите възгледи по ненатрапчив начин. Тези майстори на разговорите умеят да слушат активно и да говорят без да прекрачват границите на другите.\r\nЗа разлика от тези природни специалисти във воденето на разговор има хора, които са на тъкмо обратния полюс. Те дразнят околните с неумението си да разговарят и затова често биват избягвани и открито нападани. Техният начин на комуникация отблъсква и често предизвиква конфликтни ситуации.\r\n                    \n                    \n                Ако и вие предизвиквате подобни негативни реакции у хората, може би грешката не е в тях, както сте си мислели досега, а във вас.\r\nКои са най-дразнещите грешки във воденето на разговор, които ви пречат в нормалната комуникация и отблъскват хората от вас?\r\n\r\nПесимизмът е самопотвърждаващ се механизъм. Когато сте убедени, че няма да бъдете добре приети и няма да се харесате на другите, точно това се случва. И обратното – когато подхождате с отвореност и позитивизъм към разговорите с околните, те ви приемат радушно и откликват със същото в комуникацията си с вас.\r\n\r\nАко непрекъснато се опитвате да се налагате в комуникацията с хората, те ще бъдат инстинктивно отблъснати. Няма да искат да говорят с вас, да спорят с вас и да търсят мнението ви. Някои хора бъркат поддържането на позиция с активната целенасочена доминация в разговора. Ако държите вашата дума да е винаги последна и да се възприема като закон от другите, комуникацията ви няма да е успешна, а дразнеща и отблъскваща.\r\n", "date": "2018.10.16", "title": "Навиците, които ви правят лош комуникатор"}
{"url": "https://www.dnes.bg/obshtestvo/2018/10/16/kupuvame-imot-ili-kola-veche-niama-da-zabraviame-da-gi-deklarirame.390649", "text": "От следващата година всеки сключил сделка за имот или кола вече няма да има извинение, че е \"забравил\" да декларира придобивките си. За това ще гарантират нотариусите, които ще бъдат задължени да докладват в общините за всяка сделка в 7-дневен срок. Информацията на каква цена се сключват имотни сделки и сделки за продажби на автомобили ще послужи на общините като база за определянето на годишните данък сгради и данък МПС.\n\r\nПри покупко-продажба на недвижимо имущество данъкът се начислява върху по-голямата сума между продажната цена и данъчната оценка. При автомобилите основата, върху която се начислява налогът за придобиване, не трябва да бъде по-ниска от застрахователната стойност.\n\n\n\r\n                    \n                    \n                Разпоредбата е част от правителствения пакет за данъчни промени за 2019 г., които ще бъдат обсъждани тази седмица от Народното събрание за обсъждане. Целта й е да осигури на общините своевременна и точна информация на каква цена се сключват имотни сделки и продажби на автомобили, която после да се използва като база за определянето на годишните данък сгради и данък МПС.\n\r\n\"След като бъдем известени за сключените сделки, на по-късен етап общинските данъчни служби ще изпращат известия и покани на новите собственици с размера на данък сгради, който трябва да платят\", посочиха за в. \"Сега\" от сдружението на общините. \n\r\nОчаква се подаваните от нотариусите данни за цените, при които са сключени имотните сделки, да послужат в бъдеще на общините за осъвременяване на данъчните оценки на недвижимите имоти. Кметовете отдавна се оплакват от остарелите данъчни оценки, които за голяма част от имотите не са променяни от 1998 г. \n\r\nТова водело до силно подценяване на налозите, включително и такса смет. Към момента обаче липсва механизъм, с който да бъде направена актуализация. Често кметове дават примери с огромни жилища за стотици хиляди левове в малки населени места, чиито собственици плащат по 20-30 лв. годишен данък заради неадекватни данъчни оценки. Друг любим пример е с два апартамента в един и същ блок - единият, продаден наскоро при сегашните високи цени на недвижимите имоти и с актуализиран данък, а другият с оценка отпреди 20 години и налог от 10 лв.\n\r\nПри изповядване на покупки на коли нотариусите ще са задължени по електронен път да правят справки дали е платен годишният данък. Справката ще става чрез системата за обмен на информация, поддържана от финансовото министерство, към която всяка община е задължена да подава данни. Но ако поради някаква причина такава проверка не може да се направи, от клиентите ще се изисква да представят удостоверение за платен данък на хартия.\n\r\nВече стана ясно, че от 2019 г. ще има нова формула за изчисляване на данъка за леките автомобили, която ще включва и екологичната им категория. В резултат на това с 20-30% ще нарасне налогът за старите коли, които не притежават по-висок екостандарт от Евро 4. В същото време ще отпадне данъчното облекчение за катализатор на автомобила.\n\r\nДруга данъчна промяна предвижда да отпадне 50-процентното облекчение за основно жилище, ако собственикът е декларирал повече от едно основно жилище. Освен това от догодина ще се премахне облекчението за такса смет, когато жилището е посочено като основно, но собствениците му декларират, че не го ползват. От сдружението на общините твърдят, че всяка общинска служба за местните данъци и такси вече има достъп до единната информационна система на НАП и финансовото министерство, откъдето ще проверява дали даден данъкоплатец не е регистрирал няколко имота като основно жилище. Оказа се, че до момента такъв контрол не е упражняван. \n\r\nСпоред някои експерти новата разпоредба няма да е ефективна, тъй като липсва ясна формулировка какво точно означава \"основно жилище\". Според Закона за местните данъци и такси това е жилището, в което данъкоплатецът и неговото семейство живеят през преобладаващото време в годината. Това обаче няма как да се докаже в съда, смятат експерти и дори поставят въпроса защо изобщо трябва да има намаляване на данък сгради за основно жилище.", "date": "2018.10.16", "title": "Купуваме имот или кола – вече няма \"да забравяме\" да ги декларираме"}
{"url": "https://www.dnes.bg/stranata/2018/10/16/turciia-ni-pritiska-za-granicharite-ni-ubili-brakonier.390661", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетирима граничари застават пред Районния съд в Бургас. Те ще дадaт показания по делото срещу тях. То се води от Наказателния съд на Турция за убийството на турски рибар бракониер през 2008 година.\n\n\n\n\n\r\nГраничарите се надяват на конкретни мерки и защита от страна на държавата. Граждански организации ще ги подкрепят на митинг пред съда в Бургас. Четиримата вече бяха оправдани от Европейския съд по правата на човека в Страсбург.\r\nСпоред депутати Турция нарушава международен договор, подписан през 1976 година. Съгласно разпоредбите му, ако дадено лице бъде осъдено или оправдано в собствената си страна, то другата държава няма право да разглежда отново делото.\r\n                    \n                    \n                \"Преди 10 години всичко приключи на ниво Военна прокуратура в България. Ще връчим на турската страна една част от тези документи. Тук темата е приключена\", обясни пред Николай Костов, който все още е действащ служител на \"Гранична полиция\".\r\n\"Всички ние сме изпълнили своя дълг, действали сме правилно. Има дори становище на Европейския съд по правата на човека\", сподели друг от обвиняемите Михаил Цонков.\n\r\n\r\n ", "date": "2018.10.16", "title": "Турция ни притиска за граничарите ни, убили бракониер"}
{"url": "https://www.dnes.bg/obshtestvo/2018/10/16/protest-sreshtu-dlyjnika-mvr-sydebni-lekari-chakat-100-bona.390663", "text": "Съдебни лекари в Пловдив готвят протест. Причината е неизплатени от МВР възнаграждения за извънреден труд. От близо година те не са получавали своите хонорари за вещи лица и отказват да посещават местопроизшествия.\n\r\n\"Когато има тежко произшествие, все пак ходим, защото се чувстваме длъжни към обществото. Но по-леките престъпления, които са извън работното ни време, ние ги отказваме категорично. Ние сме лекари в болниците, а обслужваме МВР и Министерство на правосъдието. Основната ни дейност е да подпомагаме органите на правораздаването, като посещаваме местопроизшествия, извършваме съдебно-медицински аутопсии, изготвяме експертизи, преглеждаме живи лица\", заяви д-р Костадин Балтов пред bTV.\r\n                    \n                    \n                Вътрешното ведомство им дължи около 100 хил. лв. или средно по 15 хил. лв. на човек. Медикът посочи, че през тази година МВР са изплащали пари само за минали години.\r\nД-р Стела Янчева е специализант и работи в Съдебна медицина от тази година. Тя сподели, че за извършеният труд към МВР, тя все още не е получила никакво възнаграждение.\r\n\"Когато се обадят и ние сме на работа в болницата, ние сме задължени да отидем. Посещавала съм тежки ПТП-та, убийства и самоубийства. МВР ми дължат около 10 хил. лв., но нямам надежда тези пари да ми бъдат изплатени\", каза д-р Янчева.\r\nД-р Балтов допълни, че с Министерството на правосъдието, Следствието и Военна полиция нямат проблем с изплащането на хонорари. \r\n\"Решихме, че не можем да се справим с полицията, като не ходим на местопроизшествията. Този проблем е на национално ниво, затова на 27 октомври ще се съберем в Пловдив и ще решим какви мерки ще вземем срещу полицията, за да ни платят\", посочи съдебният лекар.", "date": "2018.10.16", "title": "Протест срещу длъжника МВР, съдебни лекари чакат 100 бона!"}
{"url": "https://www.dnes.bg/notifikacii/2018/10/16/na-zapis-trima-vlizat-v-blok-i-kradat-detski-kolela.390664", "text": "Трима мъже са влезли в блок в столичния кв. \"Люлин\" и са откраднали три детски велосипеда от мазето на блока. \r\nЗа случаят разказа бащата на едно от ограбените деца пред Нова тв.\r\nКражбата се е случила на 13 октомври, въпреки че входната врата се заключва, а в блока има и видеонаблюдение.\r\n\"Все още не сме подали сигнал. Това ще стане в 8:00 ч. днес, тъй като имах ангажименти. Единствено аз имам достъп до камерите в блока, по съображения за сигурност. С родителите на другите деца имаме уговорка сега да подадем сигнал. Не знаем как са успели да влязат, защото входната врата на блока не е разбита. Досега не е имало подобни кражби\", коментира Георги Христов.\r\nМъжете са откраднали и верига, която е стояла до велосипедите.", "date": "2018.10.16", "title": "На запис: Трима влизат в блок... И крадат детски колела!"}
{"url": "https://www.dnes.bg/sofia/2018/10/16/stolichni-kvartali-ostavat-bez-voda-utre.390673", "text": "\"Софийска вода\" временно ще прекъсне водоснабдяването в някои части на столицата утре, 17 октомври, съобщиха от дружеството.\r\nВъв връзка с подмяна на водомерен възел в с. Кокаляне се налага спиране на водоподаването от 10:00 до 13:00 часа на клиентите на \"Софийска вода\", живеещи в местност \"Дебело гуно“, местност \"Бяла нива“, местност \"Китката“, ул. \"Държов дол“, ул. \"Лъката“, кв. \"Кокалянски ханчета“ – ул.“Буката“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Цар Иван Асен\" и ъгъла с ул. \"Люляк“.\r\n                    \n                    \n                Във връзка с подмяна на спирателен кран на бул. \"Мадрид“, кв. \"Подуене“, се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: бул. \"Мадрид“ - от бул. \"Евлоги и Христо Георгиеви“ до ул. \"Черковна“ – нечетни номера. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Мадрид\" и ъгъла с ул. \"Мърфи“.\r\nПоради подмяна на водомер на ул. \"Войводина могила“, кв. \"Княжево“, се налага спиране на водоподаването от 09:30 до 16:30 часа на клиентите на \"Софийска вода\", живеещи на ул. \"Полк.Стойно Бачийски“ - от № 92 до № 122, ул. \"Войводина могила“ - от ул. \"Поибрене“ до ул. \"Звездица“, ул. \"605-та“ ул. \"Селище“, бул. \"Цар Борис III\" - от  ул. \"Владайско въстание“ до ул. \"Войводина могила“. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Цар Борис III“ и ъгъла с ул. \"Владайско въстание“.\r\nПоради изграждане на сградно водопроводно отклонение на ул. \"Кукуряк“, жк. \"Овча купел“, се налага спиране на водоподаването от 09:00 до 18:00 часа на клиентите на \"Софийска вода\", живеещи на ул. \"Кукуряк“ - от ул. 662 до ул. 688. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Кукуряк“ ъгъла с ул. 761.\n\r\n\r\n ", "date": "2018.10.16", "title": "Столични квартали остават без вода утре"}
{"url": "https://www.dnes.bg/notifikacii/2018/10/16/6-te-napitki-s-koito-da-zasilite-imuniteta-si.390626", "text": "Вашата имунна система е постоянно активна. За да подобрите работата ѝ, ежедневните грижи за тялото трябва да включват спорт, здравословно хранене, което да осигури на организма витамини и минерали, за да можем да бъдем енергични, активни и по-устойчиви на вируси и настинки.\r\nСподеляме 6 здравословни напитки за силен имунитет, които ще ви помогнат да се възстановите и по-бързо, ако все пак настинете.\r\n\r\nЕкзотичният плод манго е богат на витамин Е, който е важен антиоксидант. В комбинация с ягоди, ще заредите тялото си с витамини А, С, фолиева киселина и желязо.\r\n\r\nМорковите, ябълките и портокалът са печеливша комбинация, която помага на тялото ви да се предпази и да се пребори с инфекциите. Освен това има чудесен вкус и ще ви осигури витамин А, С, В6, калий и фолиева киселина.\r\n                \n                \r\nЗелена напитка с чудесен вкус, която ще засили имунитета ви и ще подпомогне по-бързото ви възстановяване, тъй като съдържа калций, желязо, витамини А, С. Добавете към нея и малко магданоз. Витамин В6, който се съдържа в него играе важна роля в синтеза на антитела. \r\n", "date": "2018.10.16", "title": "6-те напитки, с които да засилите имунитета си"}
{"url": "https://www.dnes.bg/stranata/2018/10/16/semeistvo-zagina-pri-pojar-v-harmanliisko.390672", "text": "Възрастна двойка загина при пожар в харманлийското село Славяново. Починалите са мъж на 80 години и съпругата му на 78 години, съобщиха от полицията.\r\nСигналът за бедствието е бил получен в 23:30 часа миналата нощ в РУ - Харманли.\r\nНа мястото - улица \"3 март\", са били изпратени спасителни екипи, които след частичното овладяване на пожара, установили в една от стаите два овъглени трупа.\r\nИзяснило се, че жертвите са възрастната двойка. С тях е живеел и синът им на 54 години. Той заявил, че бил на двора, когато пламнал пожарът.\r\nПредстои повторен оглед за изясняване причините за инцидента. Работата по случая продължава. Образувано е досъдебно производство.", "date": "2018.10.16", "title": "Семейство загина при пожар в Харманлийско"}
{"url": "https://www.dnes.bg/temida/2018/10/16/primitivno-syznanie-primitiven-nagon-perverziiata-na-severin.390659", "text": "Разследващите убийството на журналистката Виктория Маринова в Русе работят основно по версията за спонтанно нападение, обяви главният прокурор Сотир Цацаров.\r\n\"Нито аз, нито колегите ми, които работят пряко по разследването на престъплението, сме изключили пряко някоя от версиите. В началото версиите бяха три – и спонтанно нападение, и поръчано, както и за нападение, което е пряк резултат от журналистическа дейност. Тази последна хипотеза досега не намира опора в доказателствата. Нито втората. Работи се основно по версията за спонтанно нападение, извършено от Северин\", обясни обвинител №1 в държавата.\n\n\n\n\n\n\r\n                    \n                    \n                \"При разпита Северин не отрича извършеното убийство, а по-скоро го описва фрагментарно и отказва да признае насилие, отрича каквото и да е посегателство на половата неприкосновеност\", обясни главният прокурор пред Нова тв.\r\n\"Не бих казал, че обясненията му кореспондират със събраните до момента доказателства, но разпитите ще продължат в Русе. Доказателствата за нас за момента са повече от безспорни\", каза Цацаров и обясни, че са иззети дрехи, по които има не просто кървави следи, но и ДНК, които съвпадат с тялото на жертвата. А по тялото на жертвата има биологични следи, които съвпадат с тези на Северин.\r\n\"Няма доказателства за предизвикване. Грубо и брутално нападение под влияние на алкохол с цел сексуално посегателство\", описа го Цацаров.\r\n\"Примитивно съзнание, примитивен нагон, изключителна бруталност. Жестокост, на моменти необяснима и перверзия, която личи и върху насилието, и върху сексуалното посегателство върху жертвата\", описа той.\r\n\"Преднамерен или непреднамерен сценарий, че в България се убиват журналисти, но сценарият не издържа. Но той ще се повтаря отново и отново, той има своите политически измерения. Наслушахме се на всякакви инсинуации, но политически рейтинг така не се прави\", категоричен бе главният прокурор.\r\nСпоред него хората имат своите основания за притеснения, но поне в този случай колегите му си свършили бързо работата.\r\n\"Бързото разкриване е резултат не на натиск, а на професионална работа и добро стечение на обстоятелствата\", обясни още Сотир Цацаров.", "date": "2018.10.16", "title": "Примитивно съзнание, примитивен нагон... перверзията на Северин"}
{"url": "https://www.dnes.bg/akoshtete-vqrvaite/2018/10/16/spice-girls-bez-viktoriia-bilo-zaguba-na-vreme.390677", "text": "Виктория Бекъм е решила да не участва в турнето-завръщане на Spice Girls догодина, заради Елтън Джон. \r\nТя сподели, че преди няколко години е била негов концерт в Лас Вегас и е осъзнала, че събиранията за концерти на момичешката група през 2007 г. и 2008 г. трябва да са последни за нея. \r\nВиктория казва пред австралийското издание на Vogue: \"Бях с Елтън Джон този уикенд и му казах - \"Ти си причината, поради която спрях това със Spice Girls\". Гледах го във Вегас, на турнето The Red Piano, стоях отпред и го гледах как пее тези песни, които пее всеки път, година след година, и неговата страст, и неговата наслада бяха невероятни, дори след всичкото това време. Няколко дни по-късно, бях на сцената на Madison Square Garden със Spice Girls и си помислих: \"Почти е като загуба на време, че съм получила такава възможност.\"\r\n \r\n", "date": "2018.10.16", "title": "Spice Girls без Виктория, било загуба на време"}
{"url": "https://www.dnes.bg/usa/2018/10/16/chiia-jertva-e-djamal-kashogi-turski-specchasti-roviat-i-dushat.390662", "text": "\n\r\nПретърсването на саудитското консулство в Истанбул от турски полицаи в рамките на разследването на изчезването на саудитския журналист Джамал Кашоги е сред темите на турския печат днес, предаде БТА.\n\r\nЕкипи на турската полиция влязоха снощи в консулството на Саудитска Арабия по нареждане на турски прокурори. Екипите претърсиха сградата на консулството, градината и покривите и направиха много снимки. При претърсването бе използвана специална техника на следователите. Към действията на турските екипи се присъедини група от 11 саудитци, пише в. \"Йени шафак\".\n\n\n\n\n\r\n                    \n                    \n                Изданието отбелязва, че турските екипи са влезли в консулството на Саудитска Арабия 13 дни след изчезването на известния журналист.\n\r\nВ. \"Акшам\" също отбелязва, че снощи е било извършено първото претърсване на консулството след изчезването на Кашоги.\n\r\nСпоред турските власти най-вероятно Kашоги, който е критично настроен към властта в Рияд и е работил за в.\"Вашингтон пост\", е бил убит в консулството.\n\r\nВ. \"Йени шафак\" пише, че по информация на телевизия Ал Джазира турските представители са открили много важни доказателства, насочващи към версията за убийство на журналиста.\n\r\nИзданието цитира и информация на телевизия Си Ен Ен, по данни на която Саудитска Арабия подготвя доклад с признание, че саудитският журналист е убит при разпит, който се е развил по непредвиден начин.\n\r\nВ. \"Сабах\" съобщава, че държавният секретар на САЩ Майк Помпейо ще посети Турция, за да получи информация от турските власти във връзка с разследването на изчезването на Хашоги.\n\r\n\"Чия жертва е Кашоги?\", пита днес в. \"Ватан\". Изданието пише, че в рамките на разследването на тайнственото изчезване на журналиста било установено, че дни преди да влезе в консулството на Саудитска Арабия в Истанбул този месец той е бил в саудитски дипломатически представителства в САЩ и Великобритания. Хашоги е бил в посолството на Саудитска Арабия във Вашингтон на 21 септември, а на 27 септември е посетил посолството в Лондон.\n\r\nВ. \"Хюриет\" цитира журналистката Севилай Йълман от Хабертюрк, която заявила, че турската полиция и Националната разузнавателна служба МИТ разследват твърдения, че Кашоги е бил убит, след което тялото му било залято с киселина (с неуточнен произход) с цел да се разложи.", "date": "2018.10.16", "title": "Чия жертва е Джамал Кашоги? Турски спецчасти ровят и душат"}
{"url": "https://www.dnes.bg/stranata/2018/10/16/shofior-na-bus-pochina-zad-volana-spasi-pytnicite-si.390681", "text": "54-годишен шофьор на училищен микробус почина по време на движение, докато е превозвал деца след училище. \r\nУчениците не са пострадали. Инцидентът е станал вчера в кюстендилското село Слокощица, съобщава \"Дарик\".\r\nНай-вероятно става дума за инфаркт, но причините за смъртта ще се установят при аутопсията. \r\n\"При пристигането на колегите от дежурния екип, шофьорът е бил починал, но са го реанимирали с надеждата да го върнат към живота\", каза директорът на Спешен център-Кюстендил д-р Албена Рапатинска.\r\nУчилищният микробус \"Мерцедес\" е спрял в оградата на къща в село Слокощица, като по него няма значими материални щети.\r\nШофьорът е проявил истинско геройство в последните секунди от живота си, като е дръпнал ръчната спирачка и е натиснал педала на спирачката и с двата си крака, за да убие скоростта на автобуса и да спаси децата.\r\n                    \n                    \n                Той е пътувал след първата смяна на учениците от Кюстендил за Слокощица, като е влязъл в населеното място от разклона при пътя за Ново село.\r\n \r\nПо случая е започнато досъдебно производство в РУ-Кюстендил, назначени са експертизи, уведомен е дежурен прокурор, информират от полицията. С децата вече работи училищен психолог.", "date": "2018.10.16", "title": "Шофьор на бус почина зад волана, спаси пътниците си"}
{"url": "https://www.dnes.bg/obshtestvo/2018/10/16/maichinstvoto-zamryzva-biznesyt-chakal-maikite.390668", "text": "Обезщетението за отглеждане на дете от една до две години остава 380 лв., за да се върнат майките по-бързо на работа. Това е обяснил социалният министър Бисер Петков, който вчера участва в заседанието на Надзорния съвет на Националния осигурителен институт.\r\nПрез миналата година то бе вдигнато с 40 лв. и се даде възможност на майките, които се върнат по-рано на работа, да получат 50% от обезщетението, припомня .\r\n\"Състоянието на трудовия пазар, недостигът на хора и работна сила налага майките, които ползват дълго платено обезщетение, да бъдат стимулирани да се връщат на пазара на труда\", коментира Петков.\r\n                    \n                    \n                Снощи Надзорният съвет на НОИ одобри проектобюджета за Държавното обществено осигуряване, като само трима от работодателите бяха \"против\". С него се предлага тавънът на пенсиите да остане, като той ще е 40% от максималния осигурителен доход за годината. През 2019 г. таванът трябваше напълно да отпадне за новоотпуснатите пенсии.\r\nЗа догодина предложението е максималният осигурителен доход да се вдигне до 3000 лв., така най-високата пенсия ще бъде 1200 лв. - от 1 юли. Дотогава тя остава 910 лв.\r\nОсвен това в пенсионната формула вече ще се пресмята само осигурителният доход на кандидата за пенсия, натрупан след 1 януари 2000 г. Този между 1997 и 1999 г. отпада.\r\nДържавата предлага тежестта на годината стаж в пенсионната формула да остане 1,2, вместо да се вдига до 1,5%. Стопирането се прави, за да не се вдигат прекалено много новите пенсии за сметка на старите. Така щели да се търсят възможности за нарастване на старите, за да се преодолеят дисбалансите.\r\nОще през 2015 г. експертите изчислили, че с отпадането на трите най-добри години преди 1997 г. 50% от хората към 2019 г. ще имат по-благоприятни размери на пенсиите, обясни още социалният министър. А за отпадането на трите години от 1997 до 1999 г. трябвало да се изчакат разчетите на НОИ.\r\nВдигането на пенсиите с 5,9% от 1 юли пък било най-високото увеличение през последните години, подчерта Петков.\n\r\n3000 лв. максимален осигурителен доход, отказът от падането на тавана на пенсиите и липсата на реформа в болничните бяха основните причини бизнесът да не подкрепи проекта за бюджета.\n\r\n“Запазването на нивото на парите за майчинство, както и на обезщетението за безработица не ми харесва”, каза лидерът на КТ “Подкрепа” Димитър Манолов, въпреки че подкрепи бюджета. Според него обезщетението за майчинство трябва да е равно поне на минималнта заплата, която през следващата година ще е 560 лв.\r\nОт 1 юли 2019 г. минималната пенсия ще се увеличи от 207,60 на 219,43 лв. Социалната пенсия се променя от 125,58 лв. на 132,74 лв.\r\nЗапазва се минималният дневен размер на обезщетението за безработица - 9 лева и максималният - 74,29 лв.\r\nЗапазва се режимът за изплащане на болнични - първите три работни дни от осигурителя, а от четвъртия ден - от ДОО. Запазва се и периодът, доходът, за който се взема предвид при изчисляване на размерите на краткосрочните обезщетения при временна неработоспособност - 18 календарни месеца, а при бременност и раждане и безработица - 24 месеца.\r\nУвеличава се минималният осигурителен доход за самоосигуряващите се - от 510 лева на 560 лева, а за земеделските стопани и тютюнопроизводителите от 350 лева на 560 лева. ", "date": "2018.10.16", "title": "Майчинството \"замръзва\". Бизнесът чакал майките! "}
{"url": "https://www.dnes.bg/zvezdi/2018/10/16/niki-iliev-obra-nagradi-na-italianski-kinofestival.390678", "text": "Ники Илиев се похвали, че филмът му \"Нокаут или Всичко, което тя написа\" е грабнал две отличия на Италианския кинофестивал Cinema dei Castelli Romani, който се провежда в града Арича. \r\nПродукцията е получила наградата на публиката за най-добър филм. А режисьорът посочва, че съпругата му Саня Борисова, с която са разделени от няколко месеца, е взела приза за най-добра актриса. Ники благодари за подкрепата чрез публикация в Instagram. \r\n \r\nЯвно Саня и Ники са заедно на фестивала, тъй като актрисата също е публикувала клип от Италия в Instagram Stories.\r\n \r\n", "date": "2018.10.16", "title": "Ники Илиев обра награди на италиански кинофестивал"}
{"url": "https://www.dnes.bg/muzika/2018/10/16/zashto-niama-pari-za-bylgarskoto-uchastie-v-evroviziia.390666", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед 12 участия в международния конкурс за песен, България се отказва от участие в \"Евровизия\" по финансови причини.\r\nПрез последните две години БНТ е организирала българското представяне в международния конкурс с подкрепата на партньори - продуцентски компании или професионални екипи, които са участвали и във финансирането.\n\r\n\"Това не е нещо ново. През 2014 г. и 2015 г. България също не участваше. Тогава бюджетът на БНТ бе орязан с 5 млн. лева. Но това не е драма. Драмата е, че нямаме българска музикална индустрия. Нямаме присъствие. Музиката у нас е като Световно първенство по щанги, по времето на социализма - само колкото да се покажем. Правилното управление на средства може да даде шанс на българската музика на световната сцена\", отбеляза певецът Стоян Михалев.\r\n                    \n                    \n                Според него проблемът не е в нашите артисти. \"Не можем да не гледаме как БНТ си харчи парите, защото това са парите на данъкоплатците\", припомни още той в \"България сутрин\".\r\n\"Българска музика има. Липсва хъс. Не е нужно едни и същи хора да определят кои песни трябва да отидат на \"Евровизия\". Националната телевизия харчи постоянно пари за партита, но няма за \"Евровизия\". Истинският победител на този конкурс е този, който вгради душата си в песента\", посочи журналистът Станислав Дочев.\r\n\"Днес живеем в ерата на интернет. Онлайн продуктите достигат до всички хора. Няма нищо лошо да имаме желание да сме първи. Но участието ни на тази платформа само по себе си е значимо\", изтъкна Дочев пред ", "date": "2018.10.16", "title": "Защо няма пари за българското участие в Евровизия?"}
{"url": "https://www.dnes.bg/obshtestvo/2018/10/16/taksa-ako-ne-naemash-hora-s-uvrejdaniia-biznesyt-skochi-danyk-e.390689", "text": "Работодателите отхвърлят въвеждането на задължителни квоти за наемане  на хора с увреждания в предприятия с над 50 работници, както и  плащането на компенсационна такса, ако квотата не е изпълнена.\r\nНационалният съвет за тристранно сътрудничество обсъжда днес проекта на  Закона за хората с увреждания, внесен от социалния министър Бисер  Петков.\r\nОчаква се утре той да бъде обсъден и на заседанието на правителството.\n\n\r\nСпоред Димитър Бранков от Българската стопанска камара налагането на такава такса противоречи на законите у нас. Тя е в размер на 30% от минималната работна  заплата за страната за всяко незаето работно място за човек с трайно  увреждане.\r\n                    \n                    \n                \"Така  наречената компенсационна такса е практически уреждане на данък в пълно  противоречие с управленската програма на правителството, с обещанията,  които са давани преди изборите, разбира се. Неясно е защо точно  използваме термина такса. Таксата противоречи и на Закона за държавните  такси. Нито се предоставя услуга, нито се извършва някаква дейност.  Всичкото това са въпросителни, на които не виждаме отговор нито в  мотивите, нито в оценката на въздействие\", каза Бранков, цитиран от БНР.\r\nВасил Велев от Асоциацията на индустриалния капитал посочи, че това не е начин за насърчаване на заетостта.\r\n\"Може би този закон ще реши някои проблеми, свързани с нечий рейтинг или  със спиране на протести, но той за нас няма да реши проблемите на  хората с увреждания. Работата беше много интензивна, напрегната, тя се  извършваше под, нека да го кажем направо, безпрецедентен натиск в  резултат, на което много често популизмът преобладаваше пред експертните  решения\", смята Велев.\r\nВ законопроекта се регламентира основно искане на протестиращите майки на деца с увреждания - индивидуалната оценка, която ще е с по-голяма тежест.\r\nОт януари интеграционните добавки се заменят с месечни помощи, обвързани с линията на бедност и диференцирани според степента на увреждане.\r\nЗаложено е също помощните средства и медицински изделия от 2020 година  да се дават в натура от Министерството на здравеопазването.", "date": "2018.10.16", "title": "Такса, ако не наемаш хора с увреждания. Бизнесът скочи: Данък е!"}
{"url": "https://www.dnes.bg/stranata/2018/10/16/malka-no-s-golemi-mechti-8-godishnata-radost-iska-da-nosi-radost.390586", "text": "\n\r\nТя е на 8 години, но вече има големи мечти и планове да промени света по свой собствен начин. Малката Радост се опитва да събере 500 кг пластмасови бутилки до 26-ти октомври, за да сбъдне една простичка мечта – да помогне на животните, които нямат свой собствен дом.\r\n\r\nОще от съвсем мъничка Радост задава неудобни, но много важни въпроси. Все неща, които ние, възрастните умело се опитваме да избягваме. Неща, от които старателно отвръщаме поглед. Защото така е много по-лесно. Защото, ако не го виждаш, значи проблемът не е там.\r\n                    \n                    \n                , разказва пред Dnes.bg Надежда Тодорова, майката на малката Радост.\r\nНо децата гледат света по съвсем различен начин. Те живеят в почти паралелна вселена, в която мечтите са не само безгранични, а и съвсем постижими.\r\n\r\nИ така, още от малка Радост иска къща с градина, където да има място за всякакви цветя, плодове, зеленчуци и... животни. Иска кон, куче, котка...\r\n, разказва майка й Надежда.\r\n\r\nРадост обаче я забелязва. За нея мечтите не са невъзможни, а рационални обяснения като: \"тук сме близо до офиса на баща ти, училището на батко ти...\", просто не са основателна причина да загърби грандиозния си план.\r\n, разказва Надежда.\r\nНе е нужно да се казва каквото и да било, защото за Радост важните, истинските неща не се съобразяват с пречките. И взема нещата в свои ръце, защото светът, в който расте, не й харесва. И решава да го промени.\r\nОт малка Радост разказва, че другата земя, на която е живяла, била с много повече цветя и трева.\r\nкатегорична е майката на малкото момиче с големите мечти.\r\nИ така Надежда прегръща каузата на дъщеря си. Големият план на Радост е да направи приют сред природата, където животните да имат максимална свобода.\r\nА големите цели се постигат с малки стъпки в правилната посока. И така Радост започва да събира пластмасови бутилки, които да даде за рециклиране. Майката на 8-годишната Радост започва да търси фирма, която да изкупи и извози събраната пластмаса.\r\nВ началото срещат само откази.\r\n, разказва майката.\r\nНадежда не се отказва. Намира фирма, на която разказва за инициативата на 8-годишната си дъщеря. И този път мисията се оказва успешна. На 26-и октомври фирмата ще отиде пред дома им, за да извози отпадъците.\r\nЕдинственото условие е момиченцето да е събрало най-малко 500 кг пластмаса. А ако успее, със средствата ще постоят къщички за бездомните животни в квартала. \r\n, допълва Надежда.\r\nРадост брои и дните, в които мечтата й ще се сбъдне, а за постигането и помагат всички. Каузата е прегърната от хора от цялата страна. Оформя се организация във Варна, Пловдив... Децата в квартала също се включват, а различни заведения дори събират пластмасови шишета, за да ги дадат на Радост.\r\n\r\n, споделя с вълнение Надежда.\r\nСъс събраните пари ще купят няколко къщички и ще заведат кучетата и котките в квартала на лекар, където ще им бъдат поставени обезопасяващи каишки, а децата ще се редуват в грижата за всяко едно от тях.\r\nА най-важното е, че Радост има подкрепата на стотици хора от цялата страна. И най-вече подкрепата на своята майка, която повярва в мечтата и и помага да я сбъдне.\r\n, разказва Надежда.\r\nНо хубавите неща все пак се случват бавно. Затова майката на 8-годишното момиченце, което има голям план за цялата Земя, иска да я научи на търпение.\r\n\r\nЗа Радост нещата започват постепенно да се подреждат и мечтата и е на път да се сбъдне. Момиченцето вече има и каишка, с която да разхожда бездомните животни в квартала.\r\nА как се възпитава едно дете, което е твърдо решено да промени света? Не се възпитава. То се ражда такова.\r\n, споделя Надежда.\r\nИ Радост успява, защото има смелостта да мечтае на глас. Да мечтае за големи неща. Големи неща, които се случват с малки стъпки. Детски крачки, които започват от блока, квартала, града и накрая стигат до ушите, очите и сърцата на хората в цялата страна.", "date": "2018.10.16", "title": "Малка, но с големи мечти! 8-годишната Радост иска да носи радост"}
{"url": "https://www.dnes.bg/crime/2018/10/16/nepravosposoben-motorist-e-s-opasnost-za-jivota.390709", "text": "Асеновградски полицаи изясняват причините и обстоятелствата около пътен инцидент със сериозно пострадал младеж.\r\nКъм 20.30 часа снощи в районното управление постъпило съобщение, че в кабинет за спешна медицинска помощ бил приет 21-годишен мъж, съобщиха от МВР-Пловдив.\r\nТой паднал на булевард \"България\" в Пловдив от мотоциклет \"Сузуки\", който управлявал, без да има необходимата категория. \r\nСлед преглед мотористът е откаран в пловдивска болница с опасност за живота.\r\nОтрицателна е алкохолната му проба с дрегер. По случая е образувано досъдебно производство.", "date": "2018.10.16", "title": "Неправоспособен моторист е с опасност за живота"}
{"url": "https://www.dnes.bg/snimka-na-denia/2018/10/16/v-sriada-slynce-na-zapad-oblaci-na-iztok-bez-dyjd.390692", "text": "През нощта над по-голямата част от страната ще е предимно ясно, с по-значителна облачност над източните райони. \n\r\nУтре от изток облачността ще се увеличава и по-късно след обяд в източните райони са възможни слаби превалявания. Предимно слънчево време ще се задържи в Западна България,  от НИМХ.\n\r\nСутринта в низините видимостта временно ще е намалена. Ще духа слаб до умерен вятър от изток-североизток. \n\r\nМинималните температури ще бъдат между 5 и 10 градуса. Преобладаващите максимални температури ще бъдат между 20 и 25 градуса.\n\r\nПо Черноморието облачността ще е по-често значителна. На отделни места, главно по южното крайбрежие, ще превали. \n                \n                \r\nЩе духа до умерен североизточен вятър.\n\r\nМаксимални температури на въздуха 20-23 градуса. Температурата на морската вода е 18-20 градуса. Вълнението на морето ще бъде 2-3 бала.\n\r\nВ планините ще преобладава слънчево време, с по-значителна облачност в масивите от източната половина на страната.\n\r\nЩе духа до умерен вятър от изток-югоизток. Максимална температура на височина 1200 метра около 16 градуса, на 2000 метра - около 9 градуса.", "date": "2018.10.16", "title": "В сряда: Слънце на запад, облаци на изток, без дъжд "}
{"url": "https://www.dnes.bg/obrazovanie/2018/10/16/sriv-v-obrazovanieto-sled-8-g-bez-39-000-uchiteli.390687", "text": "След 8 години в системата ще липсват 39 000 учители, а само след 2 години - 10 000 учители. Това каза председателят на Синдиката на българските учители Янка Такиева на дискусия, посветена на кадрово обезпечаване на българското образование.\r\n\"Недостигът на учители е изключително голям, затова една от основните политики е кадровото обезпечаване на системата. Преди година и половина Дирекция \"Квалификации\" направи едно проучване, което показва, че след 8 години в българската образователна система ще липсват 39 000 учители, а в Европа ще липсват 6 млн. учители. Това изследване показа, че още от следващата година ще имаме изключително голям дефицит на учители по природоматематически дисциплини\", обясни тя и допълни, в различните региони проблемът с кадровото обезпечаване е различен.\r\n                    \n                    \n                Ще се работи и по проект, с който всяка година да се обучават по 600 учители, които да получават педагогическа способност, включително и ресурсни учители.\r\n\"В системата ни има 22 600 деца със специфични образователни потребности и за тях не достигат ресурсни учители. В България има 4000 ресурсни учители, но тук влизат и педагогическите съветници и психолозите, които не са учители. Около 1460 са ресурсните учители\", уточни тя.\r\nТакева е убедена, че програмата трябва да бъде целево финансирана от републиканския бюджет, за да може след 10 години да няма такава \"голяма дупка от специалисти\", нужни за образованието.\r\nТези специалисти ще бъдат обучавани от 3 университета в България, а обучението ще бъде в рамките на 1 година.\r\n\"Убедена съм, че колегите, които имат висше образование магистър, било по инженерство, било по икономика, за 1 година ще могат да усвоят методиката на преподаване по дисциплината, по която ще преподават\", каза още председателят на СБУ.", "date": "2018.10.16", "title": "Срив в образованието: След 8 г. без 39 000 учители "}
{"url": "https://www.dnes.bg/notifikacii/2018/10/16/na-benzinostanciia-shofior-zarejda-za-122-lv-i-ofeikva.390695", "text": "Полицаи от Сливница заловиха 41-годишен мъж, заредил гориво на бензиностанция и потеглил без да го заплати, съобщиха от OДМВР - София. \r\nСигнал подал служител на бензиностанцията в село Калотина. Той съобщил, че водач на лек автомобил \"Мазда\" заредил гориво на стойност 122 лева и напуснал обекта, без да го заплати на касата. \r\nСлед проведени издирвателни действия полицейските служители установили самоличността на извършителя. \r\nСлед доклад на материалите по случая в районната прокуратура на 41- годишния столичанин е наложено административно наказание.\r\n ", "date": "2018.10.16", "title": "На бензиностанция: Шофьор зарежда за 122 лв. и офейква"}
{"url": "https://www.dnes.bg/science/2018/10/16/familna-grobnica-ot-iv-vek-otkriha-v-sozopol.390700", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарски и френски археолози блеснаха със сензационно откритие в Созопол. При спасителни разкопки в местността Буджака беше разкрита най-голямата фамилна гробница, известна досега от проучванията на некропола на Аполония.\r\nАрхеолозите разкриват гробницата докато проучват надгробна каменна могила от втората половина на IV – началото на III век пр. Хр.\r\nУчените я наричат фамилна гробница, тъй като са погребани няколко души в нея, пише . Към момента са открили четири гроба. Най-вероятно те принадлежат към една фамилия и са погребани на едно и също място, предполагат археолозите.\r\n                    \n                    \n                Гробовете са вероятно на членове на знатна аполонийска фамилия. В тях са открити гробни дарове, предимно съдове за благовония и погребални ритуали.\r\nПредполага се, че античната фамилия е искала да направи една голяма могила, която да се вижда от моряците, пътуващи от Византион до Черно море. Открити са и останки от погребални угощения, които се извършвали в памет на мъртвите - хляб, бадеми, смокини и маслини.\r\nОт музея в Созопол определиха археологическото откритие като успешен финал на българо-френската научно-изследователска мисия в Созопол за 2018 г.", "date": "2018.10.16", "title": "Фамилна гробница от IV век откриха в Созопол"}
{"url": "https://www.dnes.bg/politika/2018/10/16/cvetanov-vidia-votyt-na-bsp-zaiajdane.390696", "text": "Шефът на депутатите от ГЕРБ Цветан Цветанов отново скочи на БСП заради вотът на недоверие, който левицата внесе вчера за готвената реформа в здравеопазването.\n\n\n\r\nСпоред него един вот на недоверие може да бъде успешен само ако този, който го внася има алтернатива.\r\n\"Когато обаче нямаш такава, значи, че просто се заяждаш\", отсече той в Смолян, цитиран от пресцентъра на ГЕРБ.\r\n\"За БСП е лесно да дават страшни оценки и прогнози за българското здравеопазване при положение, че не предлагат алтернатива и не носят отговорност. Преди да търсят противопоставяне в сектор здравеопазване, нека първо си спомнят какъв е техният принос за неговото развитие\", подчерта Цветанов.\r\n                    \n                    \n                Той смята, че още от май миналата година БСП говори за предсрочни избори, социалистите дори са искали управляващите да се откажат от европредседателството, като инициираха вот на недоверие в неговото начало и край.\r\nСпоред него това е ясен знак, че от левицата искат да отклонят страната от от правилната посока на развитие, към която правителството на Бойко Борисов и управляващото мнозинство в парламента водят България.\r\nЦветанов подчерта, че евроизборите догодина ще бъдат генерална репетиция за местния вот, като сподели, че за България ще е по-добре да има повече депутати в най-голямото европейско семейство – това на ЕНП.\r\nДнес той посети наскоро открития Център за инвазивна кардиология в МБАЛ – Смолян и коментира, е преди 10 години болницата е била в лошо състояние. За последните 8 години обаче били инвестирани над 10 млн. лв.\r\nПравителството отпусна целево 1 млн. лв. за изграждането на \"инвазивна кардиология, каквато до момента нямаше в цялата област\", обясни председателят на ПГ на ГЕРБ.\r\nПо думите му преди до болницата е нямало асфалтов път и достъпът на майки с деца е бил затруднен, докато днес лечебното заведение има изцяло обновен облик и може да привлича млади специалисти.\r\nЦветан Цветанов сподели, че ГЕРБ има амбицията да покаже, че успешният модел на управление в Смолян, Девин, Доспат, Златоград може да бъде реализиран и в Рудозем, Неделино, Борино.\r\n\"Искаме да покажем на жителите на тези и други населени места, че имаме потенциала и капацитета да управляваме успешно\", категоричен бе зам.-председателят на ГЕРБ.\r\nТой отбеляза, че Смолянска област се превръща в атрактивна дестинация както за туризъм, така и за живот.\r\n\"Смолян имаше много високи задължения, но след като ние поехме управлението те бяха значително редуцирани и градът се преобрази\", напомни Цветанов.", "date": "2018.10.16", "title": "Цветанов видя: Вотът на БСП – заяждане!"}
{"url": "https://www.dnes.bg/temida/2018/10/16/temida-progledna-policaiat-ubiec-vse-pak-shte-leji-v-zatvora.390690", "text": "Пловдивският апелативен съд не се смили над бившия полицай Никола Ерелийски и го остави да лежи 2-годишната си присъда в затвора.\r\nТова стана 5 дни след като окръжният съдия в града под тепетата Елена Захова отсече, че абсолютната давност не е изтекла. Същото потвърди и колегата й от по-висшата инстанция Христо Крачолов, пише \"\".\r\nЕрелийски блъсна пиян и със 124 км/ ч таксиметровия шофьор Радостин Николов на 30 август 2009 г. Месец и половина по-късно той умря от травмите си.\n\n\r\nСлед като научава, че ше лежи в затвора, още същия ден на 22 март 2011 г. Никола Ерелийски хваща самолета и бяга в Англия. Крие се от правосъдието над 7 години. Заловен е едва на 17 август т.г. и е пратен в Пловдивския затвор на 1 октомври.\r\n                    \n                    \n                Според защитата му адвокат Катина Бончева точно на 22 септември е изтекла абсолютната давност и той трябва незабавно да бъде освободен.\r\n\"Пловдивският окръжен съд абсолютно законосъобразно е преценил, че не е изтекла давността. Органите на полицията и прокуратурата са проявили изключителна активност за издирването му. Има 34 докладни записки, изтъкна Крачолов.\r\nРешението обаче е окончателно и не подлежи на обжалване.\r\n\"Ще обсъдим възможността за подаване на жалба в Европейския съд в Страсбург за нарушаване на Конвенцията за правата на човека\", коментира адвокат Катина Бончева.", "date": "2018.10.16", "title": "Темида прогледна: Полицаят убиец все пак ще лежи в затвора!"}
{"url": "https://www.dnes.bg/stranata/2018/10/16/milioni-za-pytishta-li-baba-mykne-kamyni-pylni-dupkite-do-doma-si.390694", "text": "Възрастна жена сама пълни дупките и ремонтира пътя до дома си в севлиевската махала Горно Селище.\r\nСтарицата кара със строителна количка камъни от над 100 метра и ги изсипва в зейналите кратери на черния път, пише \"Монитор\". \r\nТя прави това за да могат близките й да стигнат с колата си до нея и да и дойдат на гости. \r\n\"За няколко години пътят беше напълно разбит от тежките камиони, пълни с дърва, а наскоро беше и почти напълно отнесен от водата, която се събира от сечищата над махалата и буквално отнася асфалта. Писахме жалби, събрахме подписка, срещахме се с кмета на Севлиево, ефект нула. Дано не се налага на линейка да идва, защото няма да може\", възмущава се в профила си в социалната мрежа Facebook Христофор Георгиев.\r\nМахала Горно Селище е част от село Селище с население малко над 100 души.\r\nТя се намира под връх Черешките, на пътя Севлиево – Априлци.", "date": "2018.10.16", "title": "Милиони за пътища ли? Баба мъкне камъни, пълни дупките до дома си "}
{"url": "https://www.dnes.bg/notifikacii/2018/10/16/spipana-v-sofiia-40-godishna-s-3-26-zad-volana.390697", "text": "40-годишна жена от София е била хваната да шофира с 3,26 промила алкохол, съобщи СДВР. \r\nСпоред експерти това се равнява на изпит около литър твърд алкохол. \r\nБила е спряна за проверка на пътя между София - Сливница около 19:30. Жената зад волана на \"Мерцедес\" е била видимо пияна.\r\nТестът отчел рекордните промили и тя била задържана за 24 часа. \r\nПредадена е на прокуратурата. Срещу нея е започнато бързо наказателно производство. \r\nЗаконът предвижда затвор от 1 до 3 г. за шофиране с алкохол в кръвта над 1,2 промила.\r\n ", "date": "2018.10.16", "title": "Спипана в София: 40-годишна с 3,26‰ зад волана"}
