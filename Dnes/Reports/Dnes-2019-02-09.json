{"url": "https://www.dnes.bg/mish-mash/2019/02/09/kato-shnicel-s-borovinki-donat-s-malini-i-leberkez-stana-hit-v-bavariia.401672", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n\n\r\nЛюбителите на сладките изкушения по целия свят са свикнали един донат да е с пълнеж от сладко, мармалад или шоколад.\n\r\nПоследният хит в Бавария обаче е донатът с леберкез. А германците, които са го опитвали, са категорични – не са се докосвали до по-вкусно нещо, разказва .\n\r\nНетрадиционният донат е със сравнително кисело-сладкия пълнеж от малини. Леберкезът е от местен баварски производител-месар и е с много подправки.\n\r\nЗадължително се слага и сладка горчица. А авторът му Флориан Перкман обяснява, че вкусът на този донат е подобен на този на шницел с боровинки.\n                    \n                    \n                \r\nВ началото клиентите били доста скептични. Но скоро новият кулинарен хит станал популярен в социалните мрежи. След това попаднал и в местните вестници.\n\r\nИ клиентелата на Флориан всъщност започнала да се увеличива – от любопитството и желанието на клиентите за нови вкусове.\n\r\nВ момента се продават между 70-80 доната с леберкез. А популярността му е стигнала и в съседна Австрия, откъдето идват туристи, само за да го опитат.", "date": "2019.02.09", "title": "Като шницел с боровинки... Донат с малини и леберкез стана хит в Бавария"}
{"url": "https://www.dnes.bg/notifikacii/2019/02/09/40-dushi-opitaha-da-shturmuvat-policeiski-uchastyk-v-kiev.401673", "text": "Около 40 души са се опитали да щурмуват полицейски участък в Киев днес след предизборен митинг на бившата министър-председателка Юлия Тимошенко, при което са избухнали сблъсъци със силите на реда, предаде ДПА, цитирана от БТА.\r\nНяколко души са арестувани след сблъсъците, при които неизвестни използвали сълзотворен газ срещу полицаите и се опитали да нанесат щети на сграда на полицията.\r\nНякои от нападателите преди това били задържани за кратко по време на митинг от президентската кампания на Тимошенко и у тях били открити ножове и оръжие. След като били освободени, те атакували полицейското управление заедно с по-голяма група.", "date": "2019.02.09", "title": "40 души опитаха да щурмуват полицейски участък в Киев"}
{"url": "https://www.dnes.bg/zvezdi/2019/02/09/cherno-i-bialo-helena-kristensen-pred-obektiva-na-tatler.401579", "text": "Супермоделът Хелена Кристенсен далеч не планира да се пенсионира, даже напротив – все по-често застава пред обективите на професионалните фотографи за нови и нови проекти.\r\nСега тя краси корицата на февруарския брой за 2019 на руското издание на Tatler.\r\n \r\nЧерно-белите кадри открояват последните модели от колекциите на Tom Ford, Saint Laurent, Alexander McQueen и Max Mara, а Хелена ни води в своя блестящ и изпълнен със стил свят.\r\n \r\nКожата като основна тенденция в силуетите е представена в комбинация от ефирна бяла рокля и топ с блестящи инкрустации.\r\n \r\nКонтрастни на корицата са останалите кадри във фотосесията, заснети в бяла стилистика из градски улици.\r\n \r\nСамата Хелена подчертава бунтарския си дух с прическа от небрежни букли и опушен тъмен грим, на който изпъкват зелените ѝ очи.\r\n \r\n\r\n ", "date": "2019.02.09", "title": "Черно и бяло: Хелена Кристенсен пред обектива на Tatler"}
{"url": "https://www.dnes.bg/politika/2019/02/09/cvetanov-za-integraciiata-obrazovanite-romi-da-stanat-etalon-za-podrajanie.401658", "text": "Трябва да се обвържат социалните помощи, които се получават, с насрещната ангажираност на ромската общност. Защото обществото остава с усещането, че ромите само получават социални помощи, но не изпълняват своите отговорности като всички останали граждани. Това коментира председателят на ПГ на ГЕРБ Цветан Цветанов по повод внесената от вицепремиера Красимир Каракачанов концепция за интеграцията на ромската общност.\n\n\n\n\n\r\nТемата за ингерацията на ромите и свързаните с това политики трябва да бъдат дискутирани с обществото и всички заинтересовани страни, препоръча Цветанов, цитиран от БТА.\n\r\nВ настоящата управленска програма акцент е образованието и това трябва да започнем. Затова и заложихме програма децата извън образователната система да бъдат върнати в нея, да бъдат полезни на обществото и да придобият съответните трудови навици и да могат да се реализират, добави той и припомни, че над 30 000 са върнатите в образователната система деца за последната година.\n                    \n                    \n                \r\nЦветанов уточни още, че реализирането на тези политики е включително и задача на местната власт, която активно може да съдейства. Не бива обаче да стигаме до крайности, които могат да провокират напрежение и противопоставяне в обществото, каза още председателят на ПГ на ГЕРБ, като припомни напрежението по време на местния вот през 2011 година.\n\r\nЗа 30 години държавата не е направила необходимия механизъм с който да покажем, че ромите се интегрират, обобщи Цветанов. \n\r\nТой припомни записаното в Конституцията, че всички сме равни по рождение. Подчерта обаче, че отговорността за спазването на Закона е на всички и към всички трябва да бъде насочена и кампанията. \n\r\nТрябва да намерим модел, с който вече интегрираните и добре образовани роми да станат еталон за подражание и да бъдат добрия пример, смята Цветанов. По негови думи обаче мерките за превенция трябва да имат предимство пред рестрикционните мерки.\n\r\nЦветанов прогнозира, че вероятно до седмица ще се състои Коалиционен съвет, на който темата за ромската интеграция ще бъде дискутирана. След разговорите с партньорите в управлението ще бъде изработена единна позиция, уточни той.\n\r\nЦветан Цветанов каза и че в Комисията за контрол над службите за сигурност ще се състои изслушване на компетентните институции във връзка с отравянето на бизнесмена Емилиян Гебрев и информациите за съпричастност на извършителя със случая \"Скрипал\" на 14 февруари.\n\r\n\"Аз съм сигурен, че вече е създадена необходимата координация между българските, британските и европейските власти по случая и се работи активно по него\", каза Цветанов. \n\r\nПредседателят на ПГ на ГЕРБ подчерта, че в последните 3-4 години България, ЕС и САЩ са подложени на хибридна атака от Русия. \n\r\n\"Има информации за руска намеса посредством онлайн и социалните медии в изборите в няколко държави, което във всеки един от случаите доведе до дестабилизация. Съществува мнение, че дори \"Брекзит\" се е случил под такова влияние\", коментира той. \n\r\nЦветанов изрази мнение, че случаят \"Скрипал\" само е затвърдил позицията на ЕС за продължаване на санкциите срещу Русия. По думите му Русия иска да отклони ЕС от политиката му за единство в името на всеобщия просперитет, съобщават от пресцентъра на ГЕРБ.", "date": "2019.02.09", "title": "Цветанов за интеграцията: Образованите роми да станат еталон за подражание"}
{"url": "https://www.dnes.bg/science/2019/02/09/otkritie-ribite-ne-sa-kysopametni-i-sa-po-umni-otkolkoto-mislim.401558", "text": "Ново научно откритие е на път да промени начина, по който възприемаме рибите. Изразът \"памет на златна рибка\" изведнъж ще се окаже неактуален, тъй като се оказва, че водните създания са много по-интелигентни, отколкото сме предполагали. \n\r\nОказва се, че мозъчния капацитет на рибите е много по-голям и те изобщо нямат 3-секундна памет. До извода стигат група учени, които решават да проведат експеримент върху зеленушки, с който станало ясно, че 10-сантиметровите рибки могат да разпознаят собственото си отражение. \n\r\nТака нареченият \"огледален тест\" е често срещан метод в научните среди, който е един от трите критерия за интелигентност при животните. Ако премине теста, означава, че видът има самосъзнание. До момента, единствените видове, преминали през “огледалния тест” са приматите, делфините, китовете, евразийската сврака и един азиатски слон. Сега към клуба на животинския интелект ще се присъедини един доста неочакван вид. \n                    \n                    \n                \r\nЗеленушките са раирани рибки, които обитават кораловите рифове. Видът има доста социален начин на живот, движат се в групи, могат да имат близки взаимоотношения и да си създават врагове. Зеленушките могат да преценят дали ще победят своя опонент и имат достатъчен умствен капацитет да разберат, когато някой се опитва да ги измами. \n\r\nПо време на “огледалния тест” учените поставили маркировки на рибките на място, което може да бъде видяно единствено с помощта на огледало. Първоначално зеленушките реагирали доста агресивно и се опитали многократно да захапят “врага”. През следващите няколко дни, обаче, рибките променили поведението си и започнали да се държат странно - да плуват нагоре надолу, да се въртят и да издухват балончета срещу отраженията си.  \n\r\nСпоред авторите на изследването зеленушките се опитвали да разберат дали отражението ще направи същото нещо и по този начин да си обяснят каква е ролята на огледалото. Освен това, по време на експеримента някои от рибките се опитали да отстранят поставената върху тялото им маркировка като се търкат в твърди повърхности. Подобни странни действия не били забелязани, когато нямало огледало наоколо или пък когато зеленушките комуникирали с другите рибки в аквариума. \n\r\n“Това, разбира се, не показва, че рибите са по-умни от шимпанзетата. Просто доказва, че видът може да се държи по подобен начин. Зеленушките разбират какво е огледалото и го използват, за да видят своето собствено тяло”, казват учените. \n\r\nИзследователите обясняват, че това не означава непременно, че видът има самосъзнание, но откритието поставя под въпрос досегашното твърдение, че интелектът следва определена последователност - шимпанзетата стоят на върха на веригата, а рибите - на дъното. \n\r\nНякои учени, обаче, са скептични към откритието. Според тях някои от  резултатите от изследването са били пренебрегнати. Те твърдят, че поведението на зеленушките може да бъде обяснено и с факта, че любопитството е заложено в самия вид и рибите просто се интересуват от маркировките по кожата на останалите видове. \n\r\nАвторите на експеримента, обаче, са на съвсем друго мнение и твърдят, че противниците на идеята изхождат от предразсъдъците си спрямо вида, а не от научната обективност. \r\n ", "date": "2019.02.09", "title": "Откритие: Рибите не са късопаметни и са по-умни, отколкото мислим!"}
{"url": "https://www.dnes.bg/stranata/2019/02/09/otnovo-naprejenie-vyv-voivodinovo-romite-se-zavyrnaha.401659", "text": "Отново напрежение във Войводиново. Местните хора излязоха днес на нов протест, съобщи за  кметът Димитър Тосев.\r\nПричината за недоволството им е, че част от ромите, напуснали махалата и незаконните си къщи, са се завърнали тази сутрин.\r\nТе били придружени от адвокат, който явно им давал съвети какво да направят, за да се заселят отново в селото.\r\nПреди месец двама братя от махалата пребиха командоса Валентин Димов. Тогава се стигна до сериозно напрежение сред жителите на селото и до събарянето на незаконните постройки.", "date": "2019.02.09", "title": "Отново напрежение във Войводиново - ромите се завърнаха"}
{"url": "https://www.dnes.bg/politika/2019/02/09/poziciiata-na-radev-za-venecuela-shteta-za-obraza-na-bylgariia.401660", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Раздвояването в оценката на събитията във Венецуела между президента и правителството у нас, е достойно за съжаление. Смятам, че изявлението на президента Радев нанесе щета върху образа на България като част от ЕС, нанесе щета и върху самочувствието на българите в чужбина\", заяви в студиото на предаването \"Брюксел 1\" на Bulgaria ON AIR бившият посланик на България във Венецуела проф. Лазар Копринаров. \n\r\n\"Смятам, че не можеше под формата на неутралност да се избегне отговора на въпроса каква е оценката на България за ставащото във Венецуела\", каза дипломатът. \n\r\nПо думите му при население от 32 милиона, бежанците от Венецуела от 460 000 хиляди преди 7 години сега са 2 милиона и 600 хиляди. \"Те бягат от бедност и политически преследвания\", добави проф. Копринаров.  \n                    \n                    \n                \r\nИма ли риск от гражданска война или военна намеса във Венецуела - вижте в краткото видео, а целия разговор на Милена Милотинова и позициите на журналиста Къдринка Къдринова, политолога Георги Киряков и бившия ни посланик във Венецуела проф. Лазар Копринаров - вижте днес от 17.30 часа по .", "date": "2019.02.09", "title": "Позицията на Радев за Венецуела - щета за образа на България"}
{"url": "https://www.dnes.bg/index/2019/02/09/medii-na-ostrova-grigor-i-nikol-sa-se-razdelili.401661", "text": "Медиите в Англия отново се захванаха с отношенията между Григор Димитров и Никол Шерцингер. Днес няколко издания излязоха с новината, че поп иконата е ухажвана от бившия футболен национал на страната Джейми Реднап, както и че българинът и красавицата са разделени.\r\nСпоред изданията Никол и Григор са си дали почивка, като са решили да се концентрират върху кариерите си.\r\nЗаписалият близо 300 мача за Ливърпул халф е дочул, че Никол и българският тенисист са разделени и решил да опита късмета си с певицата.\r\nНикол Шерцингер отвърнала на интереса на 45-годишния бивш футболист с думите, че \"моментът не е подходящ\" за нея.\r\n\"След раздялата на Григор и Никол, Реднап е демонстрирал интереса си да излязат на среща, но за нея времето не било подходящо. Биха били чудесна двойка, но кой знае, може да се случи в бъдеще\", пише \"Сън\".\r\n", "date": "2019.02.09", "title": "Медии на Острова: Григор и Никол са се разделили!"}
{"url": "https://www.dnes.bg/stranata/2019/02/09/pitbul-napadna-i-nahapa-petima-dushi-v-haskovo.401662", "text": "Питбул е нападнал петима души в Хасково. \r\nМъж и жена са по-сериозно пострадали и са потърсили снощи помощ в болницата за обработки на раните, съобщава БНР.\r\nЖивотното е домашно и е било оставено от собственика, който е в чужбина, за отглеждане от възрастна жена. \r\nКучето било без намордник. \r\nСлед сигнал на телефон 112 на място са пристигнали специалисти, които са отвели животното в кучешки приют. ", "date": "2019.02.09", "title": "Питбул нападна и нахапа петима души в Хасково"}
{"url": "https://www.dnes.bg/notifikacii/2019/02/09/grycki-fermeri-nedovolni-blokirat-otnovo-kliuchovi-pytishta.401663", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГръцки фермери отново блокират страната, като протестът може да засегне и нашата граница.\r\nПо обяд на ГКПП \"Кулата\" беше спокойно и все още техника нямаше по пътя за Серес. Очаква се фермерите да блокират ключови пътища, които свързват северната с южната част на страната, съобщава Bulgaria ON AIR.\r\nТехните искания все още са същите - по-ниски данъци и по-ниски цени на горивата.\r\nСлед като няколко дни тракторите седяха предупредително край ключовите пътни артерии в страната, от днес недоволните земеделци пристъпват към активни стачки действия.\r\nНе е ясно колко ще продължи недоволството на гръцките фермери. Но се очакват сериозни задръствания или забавяния с часове за пътуващите, заради минаването през обходни маршрути, където това е възможно.", "date": "2019.02.09", "title": "Гръцки фермери недоволни, блокират отново ключови пътища"}
{"url": "https://www.dnes.bg/tenis/2019/02/09/monfis-otstrani-cicipas-otiva-na-polufinal-na-sofia-open.401664", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГаел Монфис победи гръцката сензация Стефанос Циципас с 6-3, 7-6(5) и се класира за полуфинал на Sofia Open 2019.\r\nДвамата направиха страхотни разигравания, които многократно взривяваха публиката в \"Арена Армеец\".\r\nПобедителят ще играе във втория полуфинал с поставения под №3 в схемата Данил Медведев от Русия и е основен фаворит за спечелване на четвъртото издание на надпреварата, съобщава Bulgaria ON AIR.", "date": "2019.02.09", "title": "Монфис отстрани Циципас, отива на полуфинал на Sofia Open"}
{"url": "https://www.dnes.bg/notifikacii/2019/02/09/13-i-uikend-sblysyci-mejdu-policiiata-i-jyltite-jiletki.401665", "text": "Сблъсъци избухнаха днес между демонстранти от движението на \"жълтите жилетки\" и полицията в Париж, предадоха Асошиейтед прес и ТАСС, цитирани от БТА.\n\n\n\n\r\nОрганите на реда използваха сълзотворен газ срещу протестиращите близо до булевард \"Шан-з-Елизе\" и край сградата на Националното събрание на Франция. Полицаите трябваше да се защитават от агресивно настроени демонстранти, които ги замеряха с камъни и бутилки.\n\r\nИма информация, че при сблъсъците са пострадали двама демонстранти и двама полицаи. Участник в протестите е бил тежко ранен, след като при избухване на граната със сълзотворен газ е била откъсната ръката му.\n                \n                \r\nНяколко протестиращи се опитаха да прескочат загражденията и да проникнат на територията на Националното събрание, но служителите по сигурността им попречиха.\n\r\nФренските \"жълти жилетки\" излязоха на протести за 13-и пореден уикенд. По данни на властите десет демонстранти са задържани за нарушения на реда.\n\r\nОсновната колона протестиращи, наброяваща над 1000 човека, се движеше от \"Шан-з-Елизе\" към река Сена. По-нататък се предвиждаше демонстрантите да преминат край вътрешното министерство, Националното събрание и Сената. Протестната акция трябва да завърши близо до Айфеловата кула.", "date": "2019.02.09", "title": "13-и уикенд: Сблъсъци между полицията и \"жълтите жилетки\" "}
{"url": "https://www.dnes.bg/stranata/2019/02/09/bylgarite-umirat-emigrirat-a-rajdaemostta-namaliava.401630", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Населението на България вече е под седем милиона. Това отчете калкулаторът на ООН.\n\r\nОт началото на годината до сега са починали над 10 хиляди души. По смъртност пък сме  наравно с Афганистан и Сирия, където се води война.Затова пък раждаемостта в България непрекъснато намалява - от 175 000  през 1975г. до 60 000 през последните години.\r\nТъжната статискика продължава: емигрирали са почти хиляда души. Родените са почти седем хиляди. Така за малко повече от месец страната ни е загубила над пет хиляди души, предаде .\n\r\nДо 2000 година населението на България е над осем милиона души. С началото на новото хилядолетие то започва да намалява.\n\n\n\n                    \n                    \n                \r\nИ така за последните 18 години броят на хората в нашата страна се понижава с един милион, за да станем под седем милиона в края на 2018 година. Населението на България е било най-многобройно през 1988 година, когато почти достига девет милиона души.\n\r\nНай-малко е било населението след Освобождението. След Съединението през 1885 година се прави ново преброяване, което установява, че населението на България е три милиона.\n\r\n31 хиляди българи, които са емигрирали през миналата година ще я съпоставим със 60 хиляди. По близо толкова наши сънародници годишно купуваха еднопосочни билети за чужди държави през 90-те години.\n\r\nПрез миналата обаче 25 хиляди души, които са живели дългосрочно в чужбина са се завърнали у нас. Положението със заплатите също не е добро. Разликата в заплащането между работник на минмална заплата и мениджър в мултинационална компания надхвърля 100 пъти.\n\r\nОще по темата очаквайте в \"Историите ON AIR\" - веднага след централните новини.\n\r\n ", "date": "2019.02.09", "title": "Българите умират, емигрират, а раждаемостта - намалява!"}
{"url": "https://www.dnes.bg/obshtestvo/2019/02/09/krai-na-mizeriiata-boksovata-legenda-rudi-liubers-si-zamina-za-holandiia.401666", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБоксовата легенда Руди Люберс си замина за Холандия. Както Bulgaria ON AIR първa съобщи - легендарният боксьор бедстваше в каравана в бургаско село заедно със съпругата си. \n\n\n\r\nСинът му Марко потърси помощ от холандското посолство, за да се уредят по най-бърз начин документи за баща му и неговата съпруга Риа.\r\nХоландката беше открита от екипа на Bulgaria ON AIR почти безжизнена и спеше върху картони в каравана в село Кошарица.", "date": "2019.02.09", "title": "Край на мизерията: Боксовата легенда Руди Люберс си замина за Холандия"}
{"url": "https://www.dnes.bg/stranata/2019/02/09/sled-pregovori-romite-si-trygnaha-ot-voivodinovo.401667", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРомите, които тази сутрин се завърнаха във Войводиново заедно с адвокат и правозащитници, отново напуснаха махалата. Кметът на селото Димитър Тосев ги изведе с бус, който шофираше лично, пише \"\".\n\r\nДо това се стигна след ескалация на напрежението в селото заради пристигането на ромите. \n\n\r\nПри новината, че ромите са си дошли, местни жители се насочиха към гетото и се опитаха да пробият полицейската блокада. След преговори ромите в крайна сметка си тръгнаха. \n\r\nВъв Войводиново са категорични, че няма да позволят те да останат в предишните си жилища, които са незаконни. Последните 17 масивни постройки в махалата подлежат на събаряне. За тях има издадени заповеди от община \"Марица\", но в момента ромите ги обжалват в административния съд в Пловдив.\n                    \n                    \n                \r\nПравозащитниците пък им обясняват, че докато магистратите не са произнесат, могат да останат в домовете си.\n\r\nСлед връщането на ромите във Войводиново към селото са били насочени екипи на Районното управление в село Труд, на Специализирани полицейски сили и работещите в региона служители на жандармерията. Не е допуснато нарушение на обществения ред и към момента обстановката в селото е спокойна, уточниха от полицията в Пловдив.", "date": "2019.02.09", "title": "След преговори: Ромите си тръгнаха от Войводиново"}
{"url": "https://www.dnes.bg/stranata/2019/02/09/jiteli-na-selo-eremiia-skochiha-sreshtu-nezakonen-kuchkarnik.401668", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Незаконен кучкарник притеснява жителите и ловците от село Еремия в община Невестино. По неофициална информация той се стопанисва от две неправителствени организации.\n\r\nВ него има над 150 кучета, които са без надзор. Преминават под оградата и по-голямата част от тях всъщност са на свобода.\n\r\nНякои от кучетата са агресивни и нападат хора и домашни животни, твърдят местните. Предполага се, че този незаконен кучкарник се стопанисва от фондация \"Защита на животинки в беда” и Дружество за защита на животни-Кюстендил.\n\r\nСлед подадена жалба с около 300 подписа е извършена проверка.\n\r\n\"Установяват, че обектът не е регистриран по Закона за Ветеринарно-медицинската дейност, не е ограден с подходяща ограда, която да предотвратява излизането на кучета или влизането на външни лица в този обект. Установено е, че обектът няма денонощна охрана\", обясни директорът на ОДБХ Велка Войнова пред .\n                    \n                    \n                \r\nСлед направените предписания обаче оградата е вече укрепена. Но хората от селото продължават да са притеснени. Кучкарникът се оказва проблемен и за ловците от региона. Според тях заради врявата от животните, дивечът е изчезнал.\n\r\nСлед като бъде направена повторна проверка, ще бъде решена и съдбата на този кучкарник.", "date": "2019.02.09", "title": "Жители на село Еремия скочиха срещу незаконен кучкарник"}
{"url": "https://www.dnes.bg/televizia/2019/02/09/da-si-otglejdash-ognen-zmei-vkyshti-kak.401632", "text": "Както в момента върви по кината \"Как да си дресираш дракон\", ние се замислихме какво е да си отглеждаш огнен змей в къщи. Не е невъзможно и най-вероятно е изключително преживяване, ако си вземете един прекрасен огнен саламандър, най-разпространеният от които се нарича дъждовник. Да видим какво ще ни разкаже за този екзотичен любимец Асен Манасиев.\r\nВ рубриката за здравословно хранене, ще отидем на обяд в Мароко. Мароканската кухня е пиршество на душата и сетивата. От месата се консумират предимно пиле, агнешко и телешко, логично на основната религия - свинското отсъства.\r\nМного важни за уникалния вкус на ястията са лимоните, фурмите, маслините, бадемите и смокините. Подправките са на почит и придават неповторим аромат на мароканските изкушения. Едни от най-типичните са шафран, канела, джинджифил, кимион, кориандър, куркума. Да видим какво ни е приготвила Димана Мирчева!\r\nГледайте \"Фамилно\" по .", "date": "2019.02.09", "title": "Да си отглеждаш огнен змей вкъщи... Как?"}
{"url": "https://www.dnes.bg/zvezdi/2019/02/09/megan-markyl-razmisli-shte-rodi-v-bolnica.401577", "text": " Меган Маркъл ще роди през април. Това съобщават британски медии, позовавайки се на източници, близки до болница „Сент Мери“. Ръководството на частното лечебно заведение е дало разпореждания рано рано, за да може всичко да е изрядно.\r\n \r\nПо информация на „The Telegraph“, на работещите медицински специалисти в болницата е забранено да си взимат отпуск или почивка през въпросния месец, за да може да са на разположение за появата на най-новия член на британското кралско семейство.\r\n \r\nПо-рано бе съобщено, че херцогинята на Съсекс предпочита да роди в домашна обстановка, под наставленията на дула. След това се появиха слухове, че детето ще се появи под хипноза.\r\n \r\nМного сайтове на Острова писаха, че съпругата на принц Хари не желае да ражда в болница „Сейнт Мери“, както изисква кралския протокол и за пореден път ще наруши забраните.\r\n \r\nХерцогинята на Кеймбридж – Кейт Мидълтън роди трите си деца във въпросното лечебно заведение. По-рано покойната принцеса Даяна е дала живот на синовете си Уилям и Хари пак там.\r\n \r\nВ момента Меган Маркъл е във шестия месец. Скоро тя и принц Хари ще се преместят в двореца Фрогмор Хаус, където подготвят стаята на бебето и специално йога студио.\r\n\r\n\r\n ", "date": "2019.02.09", "title": "Меган Маркъл размисли, ще роди в болница"}
{"url": "https://www.dnes.bg/notifikacii/2019/02/09/guaido-lideryt-kogoto-ochakvaha-novo-lice-neopetnen.401466", "text": "През 2007 г. група студенти влязоха с гръм и трясък във венецуелската политика, като организираха бурни демонстрации срещу президента Уго Чавес, довели до единственото изборно поражение за тогавашния социалистически ръководител.\n\r\nПовече от десет години по-късно един от най-дискретните членове на групата, Хуан Гуайдо, предприе настъпление срещу властта на наследилия Чавес (1999-2013 г.) президент Николас Мадуро, който никога не се беше сблъсквал с подобна заплаха.\n\r\nНа 23 януари, за всеобща изненада, 35-годишният Гуайдо, председател на парламента (единствената институция в ръцете на опозицията), се обяви за временен президент на Венецуела и оттогава бе официално признат от около 40 държави.\n                \n                \r\nВ желанието си да видят края на тежката икономическа криза, която преживява страната им, милиони венецуелци му възложиха надеждите си, след като той вдъхна нови сили на раздробената опозиция и внесе свеж повей във венецуелската политика, пише Франс прес.\n\n\n\r\nПреди 12 години, заедно с други студенти, той вече мобилизира опозицията, организирайки широки протести срещу проект за желана от Чавес конституционна реформа, проправяща път към неограничен брой президентски мандати, който в крайна сметка беше отхвърлен на референдум.\n\r\nОттогава някои от тези студентски водачи се включиха в политиката и се превърнаха в медийни фигури - като Давид Смолански, бивш кмет на община в района на Каракас, който сега живее в изгнание във Вашингтон, или депутатите Мануела Боливар и Хуан Андрес Мехия.\n\r\nХуан Гуайдо също се насочи към парламента, където през 2010 г. беше избран на мястото на друг депутат, а през 2015 г. - за депутат титуляр, като същевременно остана малко настрана.\n\r\n\"Той не обичаше да е на показ, не търсеше мегафоните, не тичаше след медиите\", припомня си Анхел Самбрано, негов другар студент от времето на протестите. \"Занимаваше се повече с организационна, по-техническа дейност\", разказва той пред АФП.\n\r\nСега Гуайдо е на първа страница във вестниците по света, но при избирането си на 5 януари за председател на парламента младият опозиционер беше известен на едва 3 процента от венецуелците, показва анкета на института \"Делфос\".\n\r\n\n\r\nПрез 2015 г. опозицията спечели парламентарните избори и чавизмът претърпя най-тежкото си изборно поражение. След блокирането на референдум за импийчмънт на президента Николас Мадуро и неуспеха на\r\n антиправителствените демонстрации през 2017 г., при които бяха убити 125 души, разединението се задълбочи на фона на политически интереси и различия за това каква стратегия да се възприеме към правителството.\n\r\n\"Хората започнаха вече да губят доверие, да се уморяват от традиционната политика. В средите на опозицията възникна идеята да се потърси външен човек\", обясни пред АФП Феликс Сеихас от института \"Делфос\".\n\r\nНа антиправителствените шествия, свиквани от 23 януари насам, опозицията често окачествява бившия инженер със скромен произход като \"приятна изненада\", човек, което не идва от политическата котерия. Дори Николас Мадуро изразил готовност да се срещне с него.\n\r\nХуан Гуайдо и хората от неговото поколение са \"внуци на динозаврите на Четвъртата република\", преди идването на власт на Уго Чавес, казва Диосдадо Кабельо, председател на Конституционното събрание, което се състои от хора, предани на властта, и на практика от 2017 г. насам замества парламента.\n\r\n\"Той е лидерът, когото всички очаквахме, той е ново лице, млад е, не е опетнен от старата политика\", отбелязва въодушевено 62-годишният Карлос Моралес, бивш привърженик на чавизма, минал към опозицията.\n\r\nВъзходът на Хуан Гуайдо е резултат и от споразумение между различните партии от опозицията, отслабена от неутрализирането в последните години на водещите й фигури.\n\r\nЧетиридесет и седем годишният Леополдо Лопес е под домашен арест, 32-годишният Фреди Гевара намери убежище в чилийското посолство, а 46-годишният Енрике Каприлес, който два пъти се кандидатира за президент, бе обявен за неизбираем.\n\r\nКаприлес обаче предупреждава за опасността Хуан Гуайдо да бъде превърнат в \"божество\". \"Тази страна понякога е склонна лесно да си създава герои\", подчертава опозиционерът, който се застъпва за \"смесване на поколенията\".\r\nПрез 2009 г. Хуан Гуайдо участва в учредяването на партията \"Волунтад популар\" (\"Народна воля\"). В структурата на ръководството й той се нарежда след Леополдо Лопес и Фреди Гевара.\n\r\nКогато в началото на януари дойде ред на \"Волунтад популар\" да поеме председателството на парламента, съгласно правилото за ротация на партиите на този пост, кандидатурата на Хуан Гуайдо беше подкрепена единодушно. \"Това бе благоприятна възможност за обновяване на опозицията\", каза Феликс Сеихас.\r\n/БТА/\r\n ", "date": "2019.02.09", "title": "Гуайдо – лидерът, когото очакваха - ново лице, неопетнен"}
{"url": "https://www.dnes.bg/usa/2019/02/09/7-godishno-dete-ubito-zashtoto-ne-pomni-citati-ot-bibliiata.401265", "text": "Близо година след като седемгодишният Итън е откаран в болница и обявен за мъртъв заради измръзване, полицията в Уисконсин най-накрая получи отговори на въпроса какво се е случило с момчето.\r\nИтън Хаусшълц живеел със своите приемни родители Тимъти и Тина и техния 15-годишен син. Но далеч нямал щастливо детство. Той бил принуждаван от настойниците си да научава цитати от библията, но не винаги успявал. Когато се провалял, го очаквало сериозно наказание.\r\nСпоред доклада на полицията, Тимъти карал детето поне два часа на ден да носи прът, три пъти по-тежък от момченцето и оставял 15-годишния си син да го наблюдава. Той от своя страна \"помагал“ на Итън като постоянно го ръчкал в ребрата, ритал го и му удрял шамари.\r\n                    \n                    \n                В един друг случай, тийнейджърът блъснал детето в кална локва, натикал лицето му вътре, поставил тежкия прът отгоре му и го ритал 100 пъти.\r\nПо време на едно от последните наказания, седемгодишното дете така и не успяло да си спомни 13 цитата от Библията, за това баща му наредил то да бъде наказано по още по-жесток начин – да бъде заровено в \"малък ковчег в снега\".\r\nОсъзнали грешката си, Тимъти и Тина го отвели в болница, а лекарите се опитали да спасят живота му, ала било твърде късно. Според аутопсията обаче, не само хипотермията била причина за смъртта на детето. То имало още фрактура на главата, корема, гърдите и счупено ребро.\r\nВ болницата пристигнала и биологичната майка на Итън – Андреа Евърът.  \n\r\n\"Когато отидох там, температурата му беше 23 градуса. Нямаше пулс. Опитваха се да го спасят близо 5 часа. Но нямаше пулс. Нямаше мозъчна активност\", разказва тя.\r\nТимъти  Хаусшълц, приемният баща на Итън, е обвинен в убийство, а съпругата му Тина в това, че не е успяла да предотврати смъртта на детето. С обвинение пред съда ще застане и техният 15-годишен син.", "date": "2019.02.09", "title": "7-годишно дете убито, защото не помни цитати от Библията"}
{"url": "https://www.dnes.bg/stranata/2019/02/09/jertva-na-domashno-nasilie-ne-tyrpete.401654", "text": "Всяко трето умишлено убийство е на жена в дома ѝ, а всяко 5-то заради ревност. Наблюдава се увеличение в броя на убийствата между 2016 г. и 2018 г., показват данни на статистиката. Всеки трети човек е ставал свидетел или познава някой, който страда или е бил малтретиран в дома си. Мъжете също по някога са жертва на домашно насилие.\r\nСтряскащите данни накараха най-сетне парламентът да направи промени в закона и официално  призна домашното насилие за престъпление. За убийство при домашно  насилие наказанията са от 15 години затвор до доживотен такъв. Следене  на интимен партньор в условията на тормоз се наказва с до 5 години  лишаване от свобода, а закана за насилие - с до 6 години затвор.\n\n\r\n                    \n                    \n                Но според специалисти и жертви на домашно насилие, мерките не са достатъчни. \"Превантивните мерки би трябвало да са повече. Преди последствията би трябвало да има възпитание у дома още за малките момичета - какво означава насилието, как изглежда то, как може да се промени човекът, който обичаш след време. А за момчетата - какво може да се случи, ако не си сдържат нервите\", коментира пред Нова тв Диана Николова - жертва на домашно насилие.\n\r\n\"Искам да кажа на всички да не търпят. Това е много трудно решение и първите дни, след напускането на такъв човек, са най-сложни, но решението е за вас\", обясни Диана.\n\r\nСпоред Елена Кръстева, координатор на Алианса за защита от насилие основано на пола, преди това юрист в Българския хелзински комитет, са необходими редица превантивни мерки като обучения, психологическа работа с жертви на насилие, особено с децата, за да не възприемат те агресивно или пасивно поведение. \n\r\nСпециалистът смята за позитивна промяната в закона, при която потърпевшите лица дори не е необходимо да подават жалба, ако прокуратурата вече установила нарушение, тъй като често пострадалите са манипулирани от посегателите си, след като са се оплакали. \n\r\n\"Има много случаи, в които полицията не взема мерки и не задържа извършителя, когато е нарушил заповедта за защита\", добави още тя и изрази мнениe, че трябва да има регистър на извършителите и те да бъдат наблюдавани. \n\r\n ", "date": "2019.02.09", "title": "Жертва на домашно насилие: Не търпете!"}
{"url": "https://www.dnes.bg/notifikacii/2019/02/09/liubovno-otmyshtenie-da-krystish-zmiia-na-bivshite-si.401643", "text": "За всички, които не харесват наближаващия празник на любовта Свети Валентин - зоологическата градина в австралийската столица Сидни предлага решение, предаде .\r\nОнези, които изпитват неприязън към бившите си, могат да кръстят змия на хората, които са разбили сърцата им.\r\nВ конкурса може да се включи всеки, който пожелае. Единственото условие е дарение от 1 долар, който ще отиде за опазване на дивите животни.\r\nПобедителят обаче ще е само един, а наградата - една от най-отровните змии в света, която живее в зоопарка, ще носи името на бившия му партньор.\r\n ", "date": "2019.02.09", "title": "Любовно отмъщение: Да кръстиш змия на бившите си"}
{"url": "https://www.dnes.bg/sofia/2019/02/09/ima-li-krai-stroitelstvoto-na-graf-ignatiev.401657", "text": "Зам.-кметът на Столична община Дончо Барбалов проведе оперативка с техническия ръководител на ремонтните дейности на ул. \"Граф Игнатиев\" и строителния надзор на обекта, предаде .\n\r\nПредставителят на надзорната фирма докладва, че със затопляне на времето строителните работи по ул. \"Граф Игнатиев\" са възобновени. Строителството беше спряно за 48 дни (от 19 декември 2018 г. до 5 февруари 2019 г.) поради лоши климатични условия, информира сайта на Столичната община.\n\n\n\r\nС възстановяването на строително-монтажните дейности започва работа по площадите \"Гарибалди\", \"Славейков\" и \"Св. Седмочисленици\", както и по ул. \"Граф Игнатиев\" в участъка между бул. \"Васил Левски\" и \"Евлоги и Христо Георгиеви\".\n                    \n                    \n                \r\nПродължава монтажът на разграничителите на трамвайното трасе и перголите на пл. \"Славейков\". Отстраняват се и установени от надзора и възложителя забележки.\n\r\nОт 12 февруари се предвижда да започне полагане на настилки по ул. \"Цар Шишман\" в участъка между ул. \"Граф Игнатиев\" и ул. \"Ген. Паренсов\", където беше поставена временна асфалтова настилка.\n\r\n ", "date": "2019.02.09", "title": "Има ли край? Строителството на \"Граф Игнатиев\"..."}
{"url": "https://www.dnes.bg/kino/2019/02/09/pedofiliiata-v-cyrkvata-s-po-bojiiata-milost.401651", "text": "Френският режисьор Франсоа Озон развълнува публиката на кинофестивала в Берлин с филма си за педофилията в църквата \"По Божията милост\" (\"Grace a Dieu\"), съобщи АФП.\r\nФилмът е за асоциация, основана в Лион от бивши скаути, станали жертва на свещеник - педофил - абат Прейнат. Той е заснет тайно миналата година.\r\nТемата е много актуална във Франция заради делото срещу кардинал Филип Барбарен, архиепископ на Лион, и още петима души. Срещу абат Прейнат също е възможно да бъде заведено дело. Един от адвокатите му е поискал филмът на Озон да бъде спрян от излизане на екран във Франция.\r\nФрансоа Озон каза, че не е искал \"да снима филм за новините\", нито \"срещу църквата\". \"Моят филм не е за юридическия аспект, а за човешкия аспект, за страданието на жертвите\" - каза режисьорът, цитиран от БТА.\r\nФрансоа Озон се представя на Берлинале за пети път.", "date": "2019.02.09", "title": "Педофилията в църквата с \"По Божията милост\""}
{"url": "https://www.dnes.bg/notifikacii/2019/02/09/prirodni-anomalii-stotici-poleti-otmeneni-v-siatyl-i-tokio.401653", "text": "Зимна буря връхлетя американския щат Вашингтон и наложи отмяната на 200 полета от летището в Сиатъл, предаде Асошиейтед прес.\r\nНа места снежната покривка вече е 20 сантиметра. Социални работници прибират от улиците бездомници и ги приютяват в убежища заради студа.\r\nСнежна буря има и в Япония, заради която бяха отменени около 100 полета от токийските летища Нарита и Ханеда, предаде БТА.\r\nНа остров Хокайдо беше регистрирана рекордната за тази зима температура от минус 31,8 градуса по Целзий.\r\nВ южното полукълбо, където е лято, силен пожар бушува в Нова Зеландия, предаде ДПА.\r\nНад 3000 души са евакуирани заради огнената стихия близо до Нелсън на Южния остров. Огънят е обхванал вече площ от 2100 хектара с 27-километров периметър. Метеоролози прогнозират силни ветрове за утре, което може да усложни обстановката. Смята се, че пожарът е бил причинен случайно от фермер, обработвал земята си.", "date": "2019.02.09", "title": "Природни аномалии: Стотици полети отменени в Сиатъл и Токио"}
{"url": "https://www.dnes.bg/snimka-na-denia/2019/02/09/slyncheva-nedelia-ni-ochakva-gradusite-se-povishavat.401669", "text": "Утре ще преобладава слънчево време, в сутрешните часове и преди обяд на отделни места в низините и котловините видимостта ще е намалена. Ще духа слаб вятър от запад-югозапад. \n\r\nМинималните температури ще са между минус 3 и 2 градуса. Дневните температури ще се повишат и максималните ще са между 8 и 13 градуса. Такава е прогнозата според НИМХ, цитирана от БТА.\n\r\nПо Черноморието ще преобладава слънчево време, но по-късно през деня ще се появи предимно висока облачност. Ще духа слаб до умерен югозападен вятър, който около обяд ще се ориентира от югоизток. \n\r\nМаксималните температури ще са между 7 и 9 градуса. Температурата на морската вода е 6-7 градуса. Вълнението на морето ще е 1-2 бала.\n                \n                \r\nНад планините ще преобладава слънчево време. Ще духа до умерен северозападен вятър, който след обяд ще се ориентира от запад-югозапад. Температурите ще се повишават и максималната на височина 1200 метра ще е около 5, на 2000 метра - около минус 1 градус.\n\r\nСедмицата ще започне с високи за февруари дневни температури - максималните в по-голямата част от страната ще бъдат между 11 и 16 градуса. Минималните - между минус 2 и 3 градуса. Ще преобладава слънчево време, но преди обяд на места в низините и котловините ще има условия за мъгли. \n\r\nВятърът ще се ориентира от юг-югозапад и след обяд в Източна България и по северните склонове на планините временно ще се усили. \n\r\nПо-късно през деня облачността от запад ще се увеличава и вплътнява. Привечер и през нощта срещу вторник и във вторник, с преминаването на бърз студен атмосферен фронт, на места от запад на изток ще превали дъжд, в планините - сняг. \n\r\nОт запад-северозапад, с усилване на вятъра, ще нахлува студен въздух и още през нощта срещу вторник във високите котловинни полета на Западна България, в Предбалкана, а през деня във вторник и в Лудогорието, дъждът ще премине в сняг. \n\r\nПо преминаването на самия фронт валежите ще са временно интензивни, но значителни количества не се очакват. Минималните температури ще са между минус 1 и 4 градуса, в югоизточните райони до 8, максимални - предимно между 5 и 10 градуса, по-ниски в котловините на Западна България.", "date": "2019.02.09", "title": "Слънчева неделя ни очаква, градусите се повишават"}
{"url": "https://www.dnes.bg/notifikacii/2019/02/09/godinata-uspeshna-9-mln-chujdenci-sa-posetili-bylgariia.401670", "text": "С 2.6 процента е нараснал броят на нощувките от българи на територията на страната и въпреки че процентът е малък, върви нагоре. Това каза министърът на туризма Николина Ангелкова по време на откриването на конференцията \"Естествено в България - 2019 година на вътрешния туризъм\".\n\r\nС днешната инициатива допълнително ще се насърчат пътуванията на българи във вътрешността на страната. \r\nПредстои до 2-3 седмици да се изготви календар на събитията през тази година, допълни министър Ангелкова и уточни, че в Смолянска област предстои ключова дискусия за развитието на СПА туризма. Министерството на туризма е разработило 8 културно-исторически дестинации, 12 винено-кулинарни дестинации и 7 балнео - и СПА дестинации.\n                \n                \r\nМинистър Ангелкова отчете миналата година като изключително успешна и подчерта, че в страната ни е имало над 9 милиона чуждестранни туристи. По думите й тази година ще бъде динамична, трудна в борбата за всеки един турист и е важно да се обединят усилията ни, каза още тя и благодари на председателя на Народното събрание Цвета Караянчева, под чиято егида се осъществява днешният форум.\n\r\nКараянчева поздрави учстниците и отчете напредък в усилията да се превърне страната ни в целогодишна туристическа дестинация. Притежаваме неповторимо и безценно богатстно - природните забележителности и хилядолетна култура, допълни тя, цитирана от БТА.\n\r\nСпоред Караянчева българинът трябва да открие живописната родна природа, да види разнообразието и богатството на България, да се радва на пълноценен отдих, да се убеди, че може да получи и тук качествено обслужване.\n\r\nПоли Карастоянова от Националния борд по туризъм каза, че устойчивата тенденция за ръст на туристите трябва да се запази и предложи 0.5 на сто от приходите в туризма да се насочат към национална реклама.", "date": "2019.02.09", "title": "Годината - успешна, 9 млн. чужденци са посетили България"}
{"url": "https://www.dnes.bg/stranata/2019/02/09/pojar-v-kyshta-v-plovdivsko-zagina-33-godishen-myj.401671", "text": "\r\n33-годишен жител на пловдивското село Скутаре е загинал при пожар в къщата си, съобщиха от полицията. \r\nСигналът за инцидента е получен в 17:30 часа.\r\nЗапалена цигара е вероятната причина за пожара, обясни кметът на село Скутаре Стоян Добре пред \"Фокус\".\r\nТой обясни, че мъжът е употребил алкохол, вероятно е пушил цигара и е заспал в леглото си, което е довело до пожара. Кметът посочи, че загиналият е живеел сам в двуетажна къща, която се намира до старата Детска градина в селото.\n\r\nТова е втора жертва на битов пожар в региона днес. \r\nМлад мъж загина тази нощ при пожар в пловдивското село Драгомир. Пожарът е възникнал на втория етаж на къща в населеното място.", "date": "2019.02.09", "title": "Пожар в къща в Пловдивско, загина 33-годишен мъж"}
{"url": "https://www.dnes.bg/health/2019/02/09/za-kakvo-e-polezna-koziata-mas.401607", "text": "В ежедневието използваме различни мазнини като зехтин, олио, масло, кокосово масло, свинска мас. Една малко позната мазнина е козята мас. Тя има високо съдържание на мастни киселини, калории, но има противовъзпалителни свойства. Козята мас ни осигурява важни хранителни елементи, сред които витамини А, С, D, Е, витамини от групата В, калций, магнезий, фосфор, мед и манган, както и антиоксиданти и коензими. Това е една уникална комбинация.\r\n\r\nАко маста е със срок повече от 6 месеца, добре е да я ползваме за външна употреба. Също така, свежият продукт е бял на цвят, без съмнителна миризма. Ако маста е сива или жълта, вероятно не е в срок на годност.\r\n                    \n                    \n                \r\nВ народната медицина козята мазнина се употребява за различни цели. Намира приложение при треска, за облекчаване симптомите на туберкулоза. Външно, помага при изгаряния, заздравяване на рани, измръзвания.\r\n\r\nКозята мас може да се използва при кашлица и температура. Може да си приготвите напитка от топло мляко, към която да добавите една чаена лъжичка мас и мед. Напитката се приема два пъти на ден в продължение на 5 дни. С козя мас може да намажете и гърдите и гърба, след което да се увиете топло.\r\n", "date": "2019.02.09", "title": "За какво е полезна козята мас?"}
{"url": "https://www.dnes.bg/eu/2019/02/09/problem-v-dvigatelia-es-trudno-sinhronizira-diplomaciiata-si.401481", "text": "Издигането до властта на евроскептични популисти в някои държави-членки прави по-трудно за ЕС да постига общи позиции по динамични външнополитически кризи, което създава заплаха за така хваления статут на съюза на \"мека сила\", казват дипломати.\n\r\nДо края на срещата на външните министри в понеделник държавите от ЕС все още не бяха успели да постигнат съгласие по цели три външнополитически становища - за Венецуела, за отношенията с арабските страни и руските нарушения на ракетния договор със САЩ - въпреки продължилите с дни предварителни преговори.\n\r\nМакар че позицията по въпроса за Иран получи одобрение, предишните седмици тя неведнъж се натъкваше на съпротива заради текста на един-единствен параграф от нея, пише Ройтерс.\n                    \n                    \n                \r\n\"Наистина имаме проблем в машинното отделение\", каза дипломат от ЕС.\n\r\nПостигането на обща позиция на 28 държави-членки никога не е било лесна задача, но за тази консенсусна форма на вземане на решенията винаги се е смятало, че е в основата на дипломатическите успехи на влиятелния в икономическо отношение съюз. Тези успехи включваха утвърждаването на продемократичните революции в Украйна и Тунис и посредничеството за забележителното споразумение за иранската ядена програма.\n\r\nВъпреки публичния профил на шефа на европейската външна политика на ЕС Федерика Могерини на енергичен човек, опитите да се приемат позиции по различни въпроси, като се започне от споровете в Южнокитайско море и се стигне до израелско-палестинския конфликт, се проваляха в последния момент.\n\r\nПодобни разногласия са пречили на съюза бързо да налага санкции за нарушаване на човешки права, както често правят САЩ, казват дипломатите.\n\r\nС наближаването на изборите за Европейски парламент през май ситуацията може да се влоши, тъй като партиите от основните политически течения възприемат по-остри позиции в Брюксел, които звучат добре във вътрешен план, заяви друг дипломат.\n\r\n\"Работим петък вечерта, после целия уикенд, имаме безкрайни заседания по тези документи и накрая, в понеделник вечерта, някой пак идва и налага вето\", добави трети дипломат.\n\r\nТъй като вниманието на Великобритания е насочено към планираното й излизане от ЕС следващия месец и че на власт в Италия са популисти, френско-германският съюз, който подкрепя европейската интеграция, невинаги е достатъчен.\n\r\nСпоред дипломати трудното постигане на единство на общоевропейско ниво е признак, че проблемите стават по-ясно изразени, а последствията - по публични, без значение от геополитическия въпрос, за чието решаване съюзът иска да допринесе.\n\r\nВъпреки подкрепата на ЕП за признаване на провъзгласилия се за временен президент на Венецуела Хуан Гуайдо Италия блокира постигнатия от Швеция компромис той да бъде признат поради опасения да не ядоса Русия, която подкрепя президента Николас Мадуро.\n\r\nА когато се наложи Москва да бъде порицана за нарушаване на датиращия от Студената война Договор за ликвидиране на ракетите със среден обсег, както направи НАТО, Кипър блокира решението заедно с Гърция. Атина направи същото и в ООН през 2017 г., когато ЕС се опита да разкритикува Китай в областта на човешките права.\n\r\nУнгария, която наред с Италия е яростен критик на европейската имиграционна политика, също се оформи като препятствие. В понеделник Будапеща отказа да приеме обща декларация с Арабската лига заради проекта, съдържащ препратка към пакта на ООН за миграцията, който Унгария отхвърли.\n\r\n\"Европейско-арабската министерска среща беше подготвяна седмици наред и в позицията на Унгария просто няма логика. В случая с Договора за ликвидиране на ракетите със среден обсег същността беше НАТО срещу ненатовски страни. В италианското правителство е хаос. Тези примери показват как всеки все повече започва да тегли чергата към себе си\", каза високопоставен европейски дипломат.\n\r\nСпоред дипломати управляващата в Полша дясна партия е против всичко, което може да съдържа критика към САЩ, фактическия закрилник на Полша от Русия по линия на НАТО.\n\r\nДори проевропейска Испания се забърка във вътрешни спорове в ЕС, след като се почувства изключена от някои дипломатически инициативи, като тази за убеждаване на Техеран да помогне за прекратяване на войната в Йемен.\n\r\nМиналата година председателят на Европейската комисия Жан-Клод Юнкер предложи външнополитическите решения вече да се приемат с мнозинство гласове, а не с единодушие, за да се допринесе за политическо единство по въпросите за човешките права и да се улесни налагане на санкции и вземане на решения за мисии при задгранични кризи.\n\r\nНо затова ще е нужно правителствата от ЕС да се откажат от правото си на вето.\r\nМнозина дипломати казват, че ще продължат да се стремят към консенсус.\r\nВ понеделник дипломатите се събраха рано сутринта в облицованата с червен мрамор сграда на Европейския съвет след преговори за Венецуела, продължили през целия уикенд. Решението на един изтощен дипломат, както се изрази самият той, беше \"повече Ред бул\". \r\n \r\n/БТА/\r\n ", "date": "2019.02.09", "title": "Проблем в двигателя: ЕС трудно синхронизира дипломацията си "}
{"url": "https://www.dnes.bg/eu/2019/02/09/povdignaha-obvinenie-na-jenata-predizvikala-pojara-v-parij.401656", "text": "Жената, заподозряна, че е предизвикала пожара в кооперация в Париж, в който загинаха 10 души, беше официално обвинена вчера вечерта, пише в. \"Фигаро\".\n\r\nЖената, която е живеела в кооперацията и е на около 40 години, е обвинена в \"унищожаване на собственост чрез предизвикване на пожар, изложил на опасност живота на хора и в унищожаване чрез предизвикване на пожар, довел до смъртта на хора\". На жената е постановена мярка \"задържане под стража\".\r\nЕсия Б, която е имала 13 престоя в парижка психиатрия в периода 2009 г. - 2019 г., бе арестувана в нетрезво състояние след началото на пожара в кооперацията в западната част на Париж. Пожарникарите гасиха огнената стихия в продължение на шест часа. Това беше най-смъртоносният пожар в Париж от 14 години насам. Според в. \"Фигаро\" ранените в него са 96, предаде БТА.\r\n                    \n                    \n                Жената отрича да е извършвала престъплението. На нея й беше наложена мярка \"задържане под стража\" още след пожара, но във вторник тя беше прекратена временно, за да бъде подложена заподозряната на психиатрична експертиза.", "date": "2019.02.09", "title": "Повдигнаха обвинение на жената, предизвикала пожара в Париж"}
{"url": "https://www.dnes.bg/mish-mash/2019/02/09/godinata-na-jyltata-zemna-svinia-kakvo-da-ochakvat-tigrite.401566", "text": "Тигърът е опозиционер, избухлив, непокорен, бунтува се срещу йерархията, той е революционер и водач. За съжаление, невинаги получава доверието, което заслужава и невинаги печели последователи. Тигърът е безразсъден, рискува много и често може да предизвика катастрофални последствия. Той е изключително чаровен и магнетичен, властен, настоятелен и печели уважение. Никой не се осмелява да му каже истината в очите.\r\nАко се опита да мисли преди да действа, Тигърът постига много повече успехи. Той е упорит, дребнав, конфликтен, безкористен, самопожертвователен, недоверчив, трудно взима решение и често – твърде късно. Може да живее в двете крайности – от блестящ пълководец до опасен престъпник. Непрекъснато се бори за нечии засегнати права.\r\n \r\nТигърът не се интересува от пари, но в същото време може да натрупа състояние. Той е човек на нестандартните действия, необикновената съдба и изненадващите ситуации. Той е воин, чувствителен, емоционален, дълбокомислен и разкъсван от силна любов. Това е човек на крайностите. Тигърът олицетворява могъщество и може да ви избави от 3 неща – крадци, огън и мошеници.\r\n \r\nПървата фаза от живота на Тигъра е спокойна, за разлика от втората, която е страстна и бурна – тогава му се налага да решава множество проблеми – финансови, лични и семейни – нищо няма да му бъде спестено. Ако не се справи с тях ще продължи да ги отстранява и в третата фаза, която ще завърши със спокойна старост. \r\n \r\n\r\n\r\n\r\n\r\n\r\n\r\n", "date": "2019.02.09", "title": "Годината на Жълтата Земна Свиня: Какво да очакват Тигрите? "}
{"url": "https://www.dnes.bg/stranata/2019/02/09/bg-izcelenie-s-telk-ot-80-nerabotosposobnost-do-napylno-zdrav.401629", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Шокиращо разминаване в две оценки на ТЕЛК от една и съща комисия в рамките на три години. 20-годишен младеж с рядкото и нелечимо генетично заболяване - муковисцидоза, първо е диагностициран с 80% неработоспособност, а 36 месеца по-късно получава документ, че е напълно здрав, предаде Bulgaria ON AIR.\n\r\nПрез 2016 година в Четвърта многопрофилна болница за активно лечение в София д-р Николай Николов разглежда документите на пациент с диагноза кистозна фиброза с чревни прояви. Той отсъжда 80% неработоспособност на пациента.\n\n\n\n\n                    \n                    \n                \r\nТри години по-късно, на 1 февруари 2019 година, същата комисия с председател д-р Николай Николов, отново разглежда документите на пациента, въпреки че диагнозата кистозна фиброза с чревни прояви е непроменена. И отсъжда, че пациентът е 100% работоспособен.\n\r\nМуковисцидозата е най-разпространеното генетично заболяване в наши дни. За него няма лек, а то се развива през целия живот на пациента.\n\r\nСпоред статистиката всеки 1 на 4 души носи гена на болестта.\n\r\nОт Асоциация \"Муковисцидоза\" смятат, че този случай може да отвори кутията на Пандора и пацеинти с тежкото генетично заболяване по документи да се окажат напълно здрави. Според ТЕЛК.\n\r\nБез успех опитахме да се свържем с председателя и членовете на Комисията, взели решението. Според европейския регламент муковисцидозата трябва да се лекува в специализирани центрове. В България обаче такива няма.\n\r\n\r\n ", "date": "2019.02.09", "title": "BG \"изцеление\" с ТЕЛК - от 80% неработоспособност до... напълно здрав"}
{"url": "https://www.dnes.bg/sofia/2019/02/09/helpbook-trotoari-pred-rpu-parking-a-peshehodcite-po-ulicata.401584", "text": "Днешния обзор започваме със сигнал, пристигнал в платформата на за  в жк. \"Банишора\", където тротоарите от двете страни на улицата са превърнати на паркоместа.\r\nПешeходците са принудени да се движат по средата на улицата, в нарушение на правилата, поради липса на всякаква друга възможност. Учудващото в случая е, че това се случва точно пред полицейското управление.\r\nВ следващия сигнал майка се оплаква от състоянието на тротоарите след стапянето на снега: \"Подавам сигнал от кв. \"Хладилника\" за състоянието на тротоарите от предходната седмица. Пред блока ни на ул. \"Банат\" 28 е пълно с ! Тук нямаме бездомни кучета, това със сигурност са хора, които не почистват след домашните си любимци. Кой трябва да почисти след тях и не трябва ли да има глоби за нарушителите??? Никога не съм виждала от общината улиците да се почистват, а дори не мога да мина с детската количка през тротоара. Не стига че всички са разбити, въпреки че уж ги оправиха покрай зелената зона, а сега са и заринати с лай.*на (извинявам се за грубия изказ). Вземете мерки, за какво плащаме тези данъци, някой въобще наблюдава ли положението по улиците, или най-важното е да се наблюдават само паркиралите коли, за да се събират пари за “ремонт” на строшените тротоари и улици????  Очаквам вашия отговор в най-скоро време!“\n                    \n                    \n                \r\nВ друг сигнал е описана поредната опасност, която дебне столичани: \"Забелязах  в парк \"Здраве\", точно зад автобусната спирка на ПГ \"Текстил и моден дизайн\". Опасна е за пешеходци и домашни любимци, особено в тъмната част на денонощието.“ \n\r\nЗавършваме днешния обзор със сигнал за пред блок в квартал \"Овча купел\" 2. Потребителят моли за своевременна реакция от страна на общината за възстановяване на съоръжението в работещ вид.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в  Платформата на Investor Media Group ще ви даде възможност не само да дадете гласност на проблема, но и да изпратите сигнал до отговорните институции.", "date": "2019.02.09", "title": "Helpbook: Тротоари пред РПУ - паркинг, а пешеходците по улицата "}
{"url": "https://www.dnes.bg/stranata/2019/02/09/jestokost-12-jivotni-ubiti-v-kiustendilsko-do-detska-gradina.401627", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         5 бездомни и 6 домашни кучата, и 1 котка са намерени мъртви в кюстендилското с. Соволяно. Труповете на животните са открити в близост до детската градина в селото. Тази нощ, след като се прибрало от разходка, починало още едно домашно куче, предаде Bulgaria ON AIR.\n\r\nЖивотните са били отровени – това е потвърдила и аутопсията. Екипи на \"Пожарна безопасност и защита на населението\" са направили оглед в населеното място, за да проверят дали има още разпръсната отрова.\n\r\nТакава не е намерена. Дезинфекцирано е навсякъде около детската градина, като на децата е забранено да излизат да играят на двора.\n                    \n                    \n                \r\nКарантинта ще продължи до понеделник. Мъртвите кучета са били открити от помощник-възпитателката, която е сигнализирала кмета на селото.\n\r\nРодителите на децата са притеснени, но няма да ги спират от детска градина. По случая е започнато досъдебно производство, уведомен е дежурен прокурор.\r\n ", "date": "2019.02.09", "title": "Жестокост: 12 животни убити в Кюстендилско до детска градина"}
{"url": "https://www.dnes.bg/art/2019/02/09/stolyt-kato-obekt-na-dizain-prez-razlichnite-epohi.401628", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Как столът като обект на дизайн се развива през различните епохи? Кои са добрите примери за дизайн на столове по света? Кои са най-ярките представители в България на продуктов дизайн на столове?\n\r\nРазличните лица на стола са предмет на дискусия в съботното издание на предаването за съвременна култура, стил на живот и изкуство - \"Мултимедия\".\n\r\nВ дискусия за стола ще влязат Лейла Джабар от пространството за култура и дизайн на ул. \"Калоян\" 10 в София - \"Склада\", Цветана Шипкова, главен редактор на списание \"MD\" и Илиан Милинов, дизайнер.\n\r\nУчастват и други дизайнери на столове - Константин Ачков от \"Lock Furniture\" и Светослав Мичев от \"Almost\".\n                    \n                    \n                \r\nВ предаването в събота можете да видите също:\n\r\nДискусия за бъдещето на Европа и България в европейската общност с писателката Теодора Димова и журналиста Димитър Кенаров. \"Истинските игри\" на българската художничка от Виена - Боряна Венциславова - са предмет на нова изложба в Софийска градска художествена галерия.\n\r\nВ Мултимедия в неделя може да видим:\n\r\nКакво има да ни каже топящият се лед? Как изкуството реагира на климатичните промени - и какво представлява проектът на художника Олафур Елиасон \"Ice Watch\" в Париж и Лондон подкрепен от \"Bloomerg Fhilantropies\". Дискусия с участието на проф. Васил Гурев и журналистката Мария Чернева.\n\r\nНовите форми на образование - разговор с Дарин Маджаров от \"Уча.се\" и Ивелина Пашова от \"Заедно в час\".\n\r\nКакво е това \"Кино в длан\" - разговор с млади създатели на кино.\r\nГледайте предаването \"Мултимедия\" в събота и неделя от 9:00 до 10:30 часа.\n\r\n ", "date": "2019.02.09", "title": "Столът като обект на дизайн през различните епохи"}
{"url": "https://www.dnes.bg/rusia/2019/02/09/v-velt-sys-severen-proekt-2-rusiia-zasilva-vliianieto-si-v-evropa.401645", "text": "Проектът за газопровода \"Северен проект 2\" е средство Русия да засили влиянието си в Европа чрез по-голям контрол върху доставките на енергия, заявява в редакционна статия днес германският консервативен в. \"Велт\", цитиран от ДПА.\n\n\n\r\n\"А сега Берлин използва лост да прокара проект, който разделя Европа - \"Северен поток 2\". Германия и Русия ще излязат победители от този проект, докато губещи ще са Полша, Украйна и всички онези страни в Европа, които изказаха опасения за сигурността и поискаха да се обуздае, вместо да се насърчава руското желание за агресия. \"Северен поток 2\" ще превърне Германия в основния дистрибутор на руски природен газ в Европа, предаде БТА.\r\n                    \n                    \n                Това е смислено от икономическа гледна точка, но политическият негативен ефект ще е значителен: Москва ще увеличи мощта си, докато недоверието на централно- и източноевропейците към Германия ще нарасне\", посочва вестникът.\r\nДруг германски всекидневник, \"Райн Некар Цайтунг\", се пита доколко благоразумно от страна на Берлин е преследването на спорния проект за газопровода \"Северен поток 2\" в момент, когато Русия показва мускули.\r\nМного е хубаво, че германско-френските отношения бяха изгладени /с компромиса за регулирането на газопровода \"Северен поток 2\"/. Защо обаче този газов проект се лансира точно сега, от което ще спечели най-вече Русия, страна, която току-що заяви, че иска да увеличи ядрения си арсенал и разполага с ракети, които могат да достигнат безпроблемно Германия, центъра на ЕС, пише редакционният екип.", "date": "2019.02.09", "title": "В. \"Велт\": Със \"Северен проект 2\" Русия засилва влиянието си в Европа"}
{"url": "https://www.dnes.bg/snimka-na-denia/2019/02/09/s-dyh-na-prolet-slynchevo-a-temperaturite-do-12-gradusa.401633", "text": "Атмосферното налягане е и ще бъде около средното за месеца. През нощта облачността ще е разкъсана, по-значителна над източната половина на страната. Ще е почти тихо с минимални температури предимно между минус 4 и 1 градуса.\r\nУтре облачността ще продължи да се разкъсва и намалява и след обяд над повечето райони ще е предимно слънчево. В сутрешните часове на места в равнините и котловините видимостта ще е намалена. В Източна България ще духа слаб вятър от север-северозапад, в останалите райони ще остане почти тихо. Максималните температури ще са между 4 и 9 градуса, в крайните югозападни райони - до 10-12 градуса, предаде БТА.\r\nНад Черноморието преди обяд облачността ще е все още значителна, но по-късно през деня ще разкъсва и намалява. Преди обяд ще духа до умерен северен вятър, който след обяд ще отслабва. Максималните температури ще са 5-6 градуса. Температурата на морската вода е 6-7 градуса. Вълнението на морето ще бъде 2 бала.\r\n                \n                Над планините сутринта облачността ще продължи да се разкъсва и намалява и през по-голямата част от деня ще е предимно слънчево. Вятърът ще се ориентира от северозапад и ще е умерен. Температурите ще се повишават и максималната на височина 1200 метра ще е около 4 градуса, на 2000 метра - около минус 2 градуса.\r\nВ неделя и в понеделник ще преобладава слънчево време, но на места, повече през втория ден, в низините и котловините ще има условия за мъгли. Сутрин ще е по-студено, но дневните температури ще се повишават. В неделя вятърът ще е слаб, със западна компонента.\r\nВ понеделник ще се ориентира от юг-югозапад и в Източна България и по северните склонове на планините временно ще се усили; максималните температури на места там ще достигат до 14-16 градуса. По-късно през деня облачността от запад ще се увеличава и вплътнява и привечер в северозападните райони ще превали дъжд", "date": "2019.02.09", "title": "С дъх на пролет: Слънчево, а температурите до 12 градуса "}
{"url": "https://www.dnes.bg/stranata/2019/02/09/moriaci-bedstvat-na-pristanishte-burgas-ne-im-plashtali-zaplati.401638", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Храна и провизии получиха моряците от бедстващия кораб, който от есента е на Бургаския порт и не може да отплава заради лошо техническо състояние и финансови задължения на собственика. Даренията са от Българския червен кръст и Посолството на Република Турция.\n\r\nВече четири месеца 13 души от екипажа - индийци, турци и украинци бедстват без храна и вода, предаде.\n\r\nМоряците разказват, че турският собственик на кораба и застрахователният инспектор са били последно на борда преди Нова година и са обещали да им изплатят по четири заплати, а те да бъдат репатрирани.\n                    \n                    \n                \r\nНо и до днес пари няма. Днес моряците получиха помощ от БЧК и Червения полумесец.  От пристанище \"Бургас\" коментираха, че това не е първият случай в морската практика на изоставени от корабособствениците екипажи.\n\r\nВ този случай съдебните процедури са дълги, а моряците понякога остават и година на арестувания кораб докато получат възнагражденията си.\n\r\nАко го напуснат остават без пари. Така се оказват заложници.\n\r\nКорабът ще бъде освободен, едва когато бъдат изплатени заплатите и се направят съответните ремонти, за да отплава, съобщиха от \"Морска администрация\"\n\r\n\r\n ", "date": "2019.02.09", "title": "Моряци бедстват на пристанище \"Бургас\". Не им плащали заплати"}
{"url": "https://www.dnes.bg/televizia/2019/02/09/spomen-za-hacho-boiadjiev-chovekyt-televiziia.401631", "text": "В събота ще си говорим за Хачо Бояджиев, за човека-телевизия, за този легендарен бонвиван, който е роден на една дата с любимия си Фелини. Волята му бе закон в телевизията. Смятат го за шоумен, въпреки че с шоу се е занимавал най-малко. Твърдял, че е по-силен в театъра.\r\nЩял да стане инженер или хирург, ако не го късат навремето на кандидатстудентски изпити.  Животът му е низ от случайности, сблъсък на невероятни истории, смесица на реално и фантастично.\r\nПротивно на всеобщата мълва той не е арменец, а половин унгарец. За Хачо ще си говорим с Весела Сапунджиева, жената, която той обичаше, която живя с него и остана до него, до последния му дъх. \r\nГледайте ни от 10.30 часа по .\r\n \r\n\r\n ", "date": "2019.02.09", "title": "Спомен за Хачо Бояджиев - човекът-телевизия "}
{"url": "https://www.dnes.bg/stranata/2019/02/09/pogledyt-na-lekarite-smachkani-koli-zatisnati-hora-adyt-na-am-struma.401649", "text": "Катастрофата на АМ \"Струма\" се оказа една от най-тежките в този участък. При трагедията загина един човек, а 10 бяха ранени.\n\n\n\r\nПричина за тежкия пътен инцидент се смята гъстата мъгла, образувала се в района рано сутринта. Доктор Агнеса Янева и медицинска сестра Ирина Руссо от Спешна помощ в  града първи се отзовават на място на катастрофата на автомагистрала  Струма в началото на седмицата.\n\r\nЛекарите обясняват пред bTV, че всеки ден има обявени случаи за катастрофи, за пострадали хора и инвалидизирани.  По думите на д-р Янева, Кресненското дефиле е рисков район. За тежката катастрофа лекарката казва, че в съзнанието й остава картината на много ранени хора, с мъка в душата за себе си и своите близки. По думите й най-доброто в този случай е това, че няма пострадали деца.\n                    \n                    \n                \r\n\"Притесняваме се, че в такава катастрофа ще има много жертви, но гледаме да реагираме веднага по най-бързия начин\", посочи още д-р Агнеса Янева.\n\r\nСмачкани коли, затиснати хора – това е гледката, която е запомнила и медицинската сестра Ирина Руссо. \"В първия момент реагираме до най-близко пострадалия, в случая това беше една жена, няколко мъже  изтеглиха кола, за да я извадят. Другите бяха по-далече и достъпа до тях беше по-труден\", спомня си Ирина.\n\r\nБих посъветвала хората да шофират внимателно и винаги да се съобразяват с пътната обстановка, защото в случая мъглата беше много гъста и явно скоростта е била висока\", отбеляза още Ирина Руссо.", "date": "2019.02.09", "title": "Погледът на лекарите:  Смачкани коли, затиснати хора, адът на АМ \"Струма\""}
{"url": "https://www.dnes.bg/notifikacii/2019/02/09/mechti-i-posoki-parite-na-bylgari-potynaha-zaradi-ekzotichna-destinaciia.401635", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Нагла туристическа измама. Група българи загубиха парите, които са платили за екскурзии до екзотични дестинации. Разбрали, че са измамени дни преди датата на заминаването.\n\r\nДни преди датата на отпътуване група българи разбират, че екскурзиите, които са платили до Южна Америка, няма да бъдат осъществени. Обявената цена за пакетна екскурзия била 2838 лв. на човек.\n\r\nСъщата съдба имат и друга група българи, заплатили билети до Тайланд. Измамата се свързва с управителя на туристическа агенция Николай Илиев. От няколко месеца обаче офисът му е затворен. Адресът на фирмата, вписан в Търговския регистър, е друг - \"Александър Стамболийски\" номер 29, апартамент 2.\n                \n                \r\nЕкип на  не откри фирма на този адрес. Фирмата не е регистрирана от асоциацията на българските туроператори.\n\r\nЕкспертите съветват хората да не се подават на оферти за екзотични дестинации на ниски цени и винаги да търсят мнения и отзиви за туристическите агенции.\n\r\n\r\n ", "date": "2019.02.09", "title": "Мечти и посоки: Парите на българи потънаха, заради екзотична дестинация"}
{"url": "https://www.dnes.bg/eu/2019/02/09/tejka-katastrofa-v-ispaniia-dva-vlaka-se-sblyskaha-chovek-zagina.401647", "text": "Един човек загина, а четирима са тежко ранени след челен удар снощи на два регионални пътнически влака в Североизточна Испания, на около 50 км от Барселона, предаде Франс прес, като се позова на железопътната компания и на властите.\r\nЖертвата е 26-годишната машинистка на единия от влаковете, съобщиха в Туитър службите за спешна помощ. По данни, разпространени от регионалното правителство късно снощи, четирима души са в тежко състояние, около 100 имат по-леки наранявания, а 65 души не са пострадали, предаде БТА.\r\nКатастрофата е станала към 18,30 ч. между каталунските градове Сант Висенс де Кастелет и Манреса. Единият от влаковете пътувал за Барселона, а другият - за Манреса, когато се оказали на една и съща линия.\r\n                    \n                    \n                Започнало е разследване, за да се установи дали катастрофата е станала поради проблем в системата за сигнализация или в тази за контрол на местоположението и движението на влаковете, каза пред журналисти представител на каталунските власти.\r\nПрез ноември миналата година по същата линия, между Манреса и Барселона, имаше друг подобен случай: влак дерайлира в резултат на свличане на земни маси. Един човек загина, а 49 бяха ранени, припомня АФП.", "date": "2019.02.09", "title": "Тежка катастрофа в Испания: Два влака се сблъскаха, човек загина"}
{"url": "https://www.dnes.bg/mish-mash/2019/02/09/receptata-dnes-byrza-biskvitena-torta.401576", "text": "Събота е и ни се иска да се поглезим с нещо сладко. Ето рецептата за една торта, която ще направите много лесно и бързо. \r\n \r\n\r\n \r\n2 опаковки крем тирамису\r\n \r\n1 пакет бисквити за торта\r\n \r\n500 мл прясно мляко\r\n \r\n1 банан\r\n \r\n50 г шоколад\r\n\r\n\r\n \r\nПриготвяме крема според описанието на опаковката и сглобяваме тортата, като редуваме крем, бисквити и банани.\r\n \r\nЗавършва се с крем и се декорира с настърган шоколад. Оставя се да стегне в хладилника поне 3 часа.\r\n \r\n", "date": "2019.02.09", "title": "Рецептата Dnes: Бърза бисквитена торта"}
{"url": "https://www.dnes.bg/eu/2019/02/09/posledicite-ot-brexit-ispaniia-gi-misli-s-novi-1700-chinovnici.401646", "text": "Испанското правителство прие постановление за наемане на 1735 нови държавни служители за справяне с последиците от Brexit, особено в области като граничния и митническия контрол, предаде Ройтерс.\n\n\r\nСоциалистическото правителство иска повечето от тези служители да бъдат наети преди 29 март, независимо дали Великобритания постигне споразумение с Европейския съюз за напускането си.\r\n\"Администрацията понастоящем разполага с нужните средства да работи в рамката на отношенията след напускането на Великобритания, но ще трябва да увеличи капацитета си от чиновници в някои сектори\", посочи в изявление правителството, цитирано от БТА.\r\n                    \n                    \n                Властите смятат да назначат повече служители на летищата и пристанищата, и да засили фитосанитарния контрол върху вноса и износа, а също да осигурят съдействие на около 300 000 британци, живеещи в Испания, в това число много пенсионери. Към тях трябва да се добавят и 33 000-те жители на Гибралтар, британска територия в най-южната част на Испания.\r\nГибралтарците, чиято икономика зависи от отворената граница с Испания, гласуваха масово на референдума за членството на Великобритания през 2016 г. за оставане в ЕС, но са принудени да излязат от блока.", "date": "2019.02.09", "title": "Последиците от Brexit: Испания ги мисли с нови 1700 чиновници"}
{"url": "https://www.dnes.bg/kino/2019/02/09/iz-tymnite-koridori-na-prestypnostta-s-policeiski-voini-epilog.400285", "text": "Как приключва драмата в \"Полицейски войни - Епилог\", проследява режисьорът Егор Абросимо. Сюжетът ни вмъква из тъмните коридори на престъпни свят.\r\nПо време на гореща предизборна борба за поста говорител в петербургската градска дума едновременно претендират двама много влиятелни бизнесмени - бившият председател на Съюза на ветераните от Афганистан Юри Шубин и бившият ръководител на нефтена компания Пьотр Набоков. И двама съперници са готови за ожесточена битка и победа.\r\nВ най-драматичният момент от кампанията, Шубин е подложен на шантаж от човек, който знае скандални тайни за бизнеса му. В същото време полицаите Скрябин и Джексън са решени да намерят доказателства за престъпната дейност на Шубин. Събитията претърпяват необичаен обрат, в  резултат на което Джексън попада в затвора, а Скрябин изчезва без следа. И Шилов отново трябва да се върне в родния град...\r\n                    \n                    \n                Абросимо разкрива мътни схеми, които използва всяка страна за да укрепи силите си. Ролите са поверени на Александър Устюгов, Анатоли Узденски, Александър Лисицин, Алексей Завялов, и др. \r\nГледайте \"Полицейски войни\" - Епилог\" на 9 февруари от 23.00 часа по телевизия .", "date": "2019.02.09", "title": "Из тъмните коридори на престъпността с \"Полицейски войни - Епилог\" "}
{"url": "https://www.dnes.bg/stranata/2019/02/09/startirat-novi-pravila-za-bezopasnost-na-lekarstvata.401648", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Задължителната за ЕС система за верификация на лекарствата работи от  днес, отлагането й ще доведе до санкции за България, заяви пред БТА проф. Илко Гетов, председател на Българския фармацевтичен съюз. \n\n\r\nЦелта на системата е предпазване на пациентите от фалшиви  лекарства. Друг ефект, очакван от проф. Гетов, е спиране на \"куфарната  търговия\" и преопаковане на лекарства, купени от страни извън ЕС. След  няколко години система за верификация ще има и за медицинските изделия.\r\nСпоред новите правила, производителите са задължени да поставят двуизмерен баркод и средство  срещу подправяне върху опаковките на лекарства, отпускани по лекарско  предписание. \r\n                    \n                    \n                Задължение към аптеките и болниците е да проверяват автентичността на  лекарствата, преди да ги дадат на пациентите. Новото изискване важи и  за продаването на лекарства онлайн.\r\nЛекарствените средства, произведени до днес и без знак за  безопасност, могат да останат на пазара до изтичане на срока им на  годност.\r\nЗа изпълнението на новата европейска наредба аптекарите ще трябва да  инвестират в нов софтуер. Някои от фармацевтите обаче се притесняват, че  служителите им няма да се справят с новия софтуер и сложиха  жълти  жилетки в знак на протест.\r\nЕвропейската агенция по лекарствата и Европейската комисия  отвориха 6-месечна обществена консултация за замяна на кратката  характеристика на продукта и хартиената листовка с електронна продуктова  информация.\r\n \r\n\r\n ", "date": "2019.02.09", "title": "Стартират нови правила за безопасност на лекарствата"}
{"url": "https://www.dnes.bg/politika/2019/02/09/romi-ot-nadejda-bylgarinyt-e-sviknal-na-glad-mizeriia-i-rabota.401650", "text": "Събаряне на незаконните ромски гета, по-строг контрол на социалните помощи, безплатни аборти, полагане на обществено полезен труд са сред мерките на вицепремиера Красимир Каракачанов за по-добра интеграция на ромите в обществото на страната, но предизвика смутни реакции.\n\n\n\r\nБурно реагираха на предложенията му в ромската махала на Сливен, предаде bTV. Името на вицепремиера Каракачанов действа като магнит и за секунди събира десетки опоненти на така наречената концепция за интеграция.\n\r\n\"Той ще спре младите момичета да не се женят,да нямат деца? Кой е той, какъв е той ... Кажете му да си гледа работата, с военните да се занимава, с циганите да не се занимава\", недоволстват в сливенския квартал \"Надежда\".\n                    \n                    \n                \r\n\"Нашата традиция е да раждаме малки, има ли проблем, някои да ги гледа, той да идва да ги гледа?”, питат още те.\n\r\nЕдиници подкрепят идеята за  спиране на социалните помощи, но при определени условия. \"Ако има работа няма да се нареждаме за молбите за помощи за някакви си кирливи 40 лева. Нека да отварят предприятията и да видят дали ромите няма да влизат да работят, не да казва, че ромите са мързеливи и крадливи\", отбелязват още в махалата.\n\r\nДруги имат собствена теория за интеграция. \"Абсурд да сме равни с вас, българите, защото българинът е свикнал на студ, глад, мизерия и на работа\".\r\nСред най-умерените изказвания е предложение тази концепция да се пренапише за всички български граждани. \"За много неща не е прав Каракачанов. Например за расизма – няма цигани, няма българи, по лична карта всички сме в Република България\".\n\r\n ", "date": "2019.02.09", "title": "Роми от \"Надежда\": Българинът е свикнал на глад, мизерия и работа!"}
{"url": "https://www.dnes.bg/stranata/2019/02/09/svatben-merak-harchim-za-ekzotichen-spomen-s-do-10-000-lv-poveche.401644", "text": "Къде и каква да бъде сватбата на двама души е сред най-запомнящите се събития в живота. Ако двама души пожелаят да се врекат във вечна вярност на нетрадиционни локаци, то това може да им струва со д 10 000 лв повече, предава \"Монитор\".\n\r\nСред най-популярните са Царевец, Дворецът в Балчик, Античният театър в Пловдив и дворецът Евксиноград. Младоженците в София се спират на Националния исторически музей, двореца Врана и ботаническите градини. В НИМ само наемът за градината струва 4500 лв. без включени обслужващ персонал, меню и т.н. В двореца Врана могат да се изпълнят само изнесени церемонии, но не и тържества. За до 100 човека гости цената е 820 лв., а от 100 до 200 – 1640 лв.\r\n                    \n                    \n                Това не включва осигуряване на обредно лице, а условието е церемонията да е с продължителност до два часа. Заснемането на фотосесия, била тя сватбена или не, е 120 лв. и трябва да се проведе в извънработно време с максимална продължителност от четири часа.\n\r\nТенденцията сватбите да се провеждат в гората и на полето също трупа популярност, като тя далеч не излиза по-евтина.\n\r\n\"Местата в София за открити сватби са ограничени. Не само като места, а като възможности. На някои от тези места липсва основното оборудване, което е необходимо, за да се направи такова събитие. Нашата роля е да осигурим обслужващ персонал като сервитьори, готвачи... Ако нашите клиенти изберат поляна в гората, стига да има път, осигуряваме шатра, подова конструкция, тоалетни, мобилна кухня и т.н.\", разказват от екипа на кетъринг компания. Такъв тип тържество може да олекоти джоба на младоженците със 7000, 70 000 лв. или дори повече, според изискванията на празнуващите.\n\r\n\"Не може да се каже ориентировъчна цена. Правили сме украса за 100 лв., правили сме украса и за над 15 000 лв. Има менюта по 30 лв. и по 140 лв. на човек\", коментират от сватбена агенция.\n\r\nМладоженци във Варна си казват заветното \"да\" край морето, като много от двойките търсят екзотично и запомнящо се място, на което да увековечат своя празник. Така освен в ритуалната зала те се женят в музеи, в летния театър или в двореца Евксиноград. Там обаче цената е най-солена.\r\nЕдно сватбено тържество в легендарната царска резиденция \"Евксиноград\" струва около 100 бона с всичките екстри. Възможно е обаче да има големи намаления за ВИП персони, като сумата може да падне наполовина. Само разрешителното за провеждане на подобно тържество в двореца струва 10 000 лева, сочат запознати. Другите екстри – ритуал, кетъринг, снимки с дрон и фотосесии на младоженците и гостите, се доплащат допълнително.\r\nНапливът на кандидати да се оженят сред елегантните градини, ренесансовите декори, шадраваните и статуите е сериозен и свободни за венчавки дни има едва наесен, показва наша проверка. Младоженци сключват граждански брак в басейна на водния комплекс \"Акваполис\" в курортния комплекс Златни пясъци или под водата до потопения в морето бивш правителствен самолет Ту-154 на Тодор Живков.\n\r\nСред най-атрактивните места за сватби във Видин и Белоградчик са крепостта Баба Вида, Видинската художествена галерия и историческата крепост Калето край Белоградчишките скали. Стотици са случаите, в които двойките не само от община Видин, но и от по-далечни места в страната и чужбина решават да сключат граждански брак сред стените на средновековния замък Баба Вида.\r\nМного от тях отправят покана към кмета да извърши сватбения ритуал в качеството си на длъжностно лице. Ако ритуалът за сключване на брак e в историческата крепост Баба Вида, в художествена галерия или на друго място, цената e около два пъти по-висока от обикновения ритуал. 336 лв. e с участието на филхармонията и 360 лв. с участието на ансамбъл \"Дунав\". Всички желаещи да сключат граждански брак в крепостта Баба Вида или в художествената галерия заплащат и една допълнителна сума към Регионалния исторически музей. Тя е 250 лева за ползване на историческия паметник и 150 лева за художествената галерия.\n\r\n70 на сто от сватбите в Двореца са само с чужденци. Едни от най-екзотичните младоженци, венчали се в Двореца, са от о-в Бали, Сингапур, Дубай, Исландия, САЩ, Мексико, Венецуела, Андалусия (Испания), Тоскана (Италия), Австралия, Ирландия. Най-впечатляваща като численост е била сватбата на двойка от София, на която е имало 320 гости. Като най-помпозна би могла да се определи сватбената церемония на двойка от Румъния и Испания, на която всички гости, включително и младоженците, са били в традиционни фолклорни носии, типични за региона, от който произхожда родът им.\n\r\nСватбеният календар стартира в началото на май и приключва в средата на месец октомври.  С всяка изминала година интересът към изнесените ритуали в Двореца расте, отчитат от институцията. Когато през 2007 година Общинският съвет на Балчик разреши сключването на брак в Двореца, сватбите бяха едва 10. Сега се извършват по над 55-65 ритуала годишно. Цената е 200 лв.\n\r\n\n\r\n ", "date": "2019.02.09", "title": "Сватбен мерак: Харчим за екзотичен спомен с до 10 000 лв повече"}
{"url": "https://www.dnes.bg/stranata/2019/02/09/mlad-myj-zagina-pri-pojar-v-s-dragomir.401655", "text": "28-годишен мъж е загинал при пожар в къща в пловдивското село Драгомир, информира Агенция \"Фокус\".\r\nДва противопожарни автомобила са изпратени малко преди полунощ, след подаден сигнал за пожар в къща. Огнеборците от Съединение и Пловдив не са успели да предотвратят унищожението на къщата и имуществото.\r\nПричините за огъня още се изясняват.\r\n ", "date": "2019.02.09", "title": "Млад мъж загина при пожар в с. Драгомир"}
{"url": "https://www.dnes.bg/sofia/2019/02/09/tramvai-se-baviat-poradi-piian-grajdanin.401642", "text": "Нестандартен надпис на електронно табло на спирка в София изненада столичани, предаде .\r\nВ 14:30 часа на 8 февруари се появи следния текст: Поради пиян гражданин са променени маршрутите на трамваи 20 и 22.\r\nПо-късно от Центъра за градска мобилност коментираха, че наистина е имало инцидент с пиян пътник, но маршрутът на трамваите не е бил променян. Мотрисите са се забавили с 10 минути.\r\n ", "date": "2019.02.09", "title": "Трамваи се бавят: \"Поради пиян гражданин\""}
{"url": "https://www.dnes.bg/rusia/2019/02/09/goreshta-venecuela-guaido-gotov-za-vynshna-voenna-intervenciia.401652", "text": "Самопровъзгласилият се за временен президент на Венецуела Хуан Гуайдо каза, че е готов да разреши, ако е необходимо, американска военна интервенция, за да принуди държавния глава Николас Мадуро да се оттегли от властта и да сложи край на хуманитарната криза в страната, предаде Франс прес. Това изявление Гуайдо направи в интервю за френската агенция.\r\n\"Ще направим всичко, което е необходимо, всичко, което ние трябва да направим, за да спасим човешки животи, за да престанат децата да измират\", каза Гуайдо, признат за временен президент на Венецуела от около 40 страни, начело със САЩ.\n\n\n\n\r\n\"Ще направим всичко, което е възможно. Това е един очевидно полемичен въпрос, но използвайки нашия суверенитет, упражнявайки нашите прерогативи, ние ще направим необходимото\", каза Гуайдо в отговор на въпрос дали ще използва законовите компетенции, които има в качеството си на председател на парламента и временен президент, за да разреши евентуална чужда интервенция.\r\n                    \n                    \n                \"Тук във Венецуела всеки ден, който минава, се брои в човешки животи\", допълни той, цитиран от БТА.Сериозната икономическа криза, обхванала страната, доведе до недостиг на храна и на медикаменти. Над 2 милиона души напуснаха Венецуела от 2015 г., според данни на ООН.\r\nВ интервю за в. \"Уолстрийт джърнъл\" Гуайдо заяви, че Русия или Китай рано или късно ще се откажат от поддържането на президента Мадуро, предаде ТАСС.\r\n\"Лично аз не вярвам, че Русия и Китай са на страната на Мадуро. Те просто защитават своите инвестиции във Венецуела. Но постепенно те ще започнат да разбират, че Мадуро не може да им предложи стабилност, нито гаранции\", каза Гуайдо.\r\nТой не изключи възможността, че за смяна на съществуващия режим, ще се наложи чужда интервенция.\r\n\"Важно е да се помни, че диктаторът доброволно не може да предаде властта, след като е присвоил за себе си конституцията и е управлявал страната с помощта на заплахи и обещания.\r\nПонякога е нужно да се окаже адекватен натиск, за да си отиде той\", каза Гуайдо. \"Военна операция би могла да бъде най-ефективната форма на натиск, но не на това се надяваме\", допълни той.", "date": "2019.02.09", "title": "Гореща Венецуела: Гуайдо - готов за външна военна интервенция"}
