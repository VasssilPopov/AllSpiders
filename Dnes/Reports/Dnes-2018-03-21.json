{"url": "https://www.dnes.bg/za-da-se-razbirame/2018/03/21/znakovi-synishta-obyrnete-im-vnimanie.371291", "text": "Какво сънувахте през изминалата нощ? Когато помним част от сънищата си, в зависимост от това дали те са били хубави или не, такова обикновено е и настроението ни за деня. \r\nКарл Юнг е казал: \"Сънищата... неизменно се стремят да изразят нещо, което егото не знае и не разбира\".\r\nЗнаете ли, че ако сънувате пожар, огън, то това често показва вашето желание за трансформация, но може и да е предупреждение за рискови ситуации.\r\nНякои хора сънуват сексуални сънища, изневяра, които често символизират потискани желания, нужда от изразяване, страх от загуба на близък човек, недоволство във връзката, как се чувствате във вашето тяло.\r\n", "date": "2018.03.21", "title": "Знакови сънища? Обърнете им внимание!"}
{"url": "https://www.dnes.bg/akoshtete-vqrvaite/2018/03/21/iskate-kojata-vi-da-siiae-vyzmojno-e-samo-za-7-dni.371385", "text": "Уморени ли сте от суха или твърде мазна кожа? Коя жена не си мечтае за меко, сияйно лице, което всеки забелязва?\r\nНе се тревожете повече за това – вижте 6 лесни стъпки как да се сдобиете с мечтана кожа.\r\n\r\nКолкото и късно да се приберете, измийте всичкия грим преди лягане! Дори и да нямате такъв, измиването преди сън ще освежи кожата на лицето ви и ще я предпази от бактерии, които образуват пъпки. Не забравяйте крема след това!\r\n\r\nКремът, който нанасяте е нещо чудесно, но това не е достатъчно, за да имате сияйна кожа. Вашият организъм се нуждае от много вода, за да бъде здрав и да ви осигури чиста, мека кожа.\r\r\n                    \r\n                    \r\nСлънцето е чудесен източник на добра енергия, слънцето е здраве! Да, това е така, но трябва да внимавате с кожата си. Най-добре изберете крем за лице, който има малък фактор дори за разходка сред природата. Зачервяването, което се получава при изгаряне, ускорява състаряването на вашата кожа.\r\n", "date": "2018.03.21", "title": "Искате кожата ви да сияе? Възможно е само за 7 дни!"}
{"url": "https://www.dnes.bg/notifikacii/2018/03/21/profesii-v-pensiia-do-30-godini-bez-shofiori-gotvachi.371395", "text": "През 2030 година се очаква 85% от работните места да са такива, които не съществуват в момента. Това каза Светлин Наков, съосновател и главен изпълнителен директор на Софтуерен университет (СофтУни) при откриването на международен форум за бъдещето на труда днес, организиран от социалното министерство с подкрепата на ЕК.\n\r\nТой прогнозира, че нискоквалифицираните работни места ще изчезват напълно.\n\n\r\n\"Не са ни необходими работници с елементарни умения, те ще бъдат заместени от роботи\", допълни Наков. \n\r\nТой прогнозира още, че след 20-30 години няма да има професия като шофьор на такси, защото автомобилите ще се движат без шофьори. Ще съществуват и ресторанти без готвачи и сервитьори.\r\nПо думите на Наков хората трябва да придобиват повече умения, по-добро и съвсем различно от съществуващото в момента образование, което само възпроизвежда. Ще се появят професии като треньор на роботи, хора, които обучават роботи да станат специалисти по сигурността и други, каза Наков.\n\r\nТой заяви, че трудът и неговите класически форми изчезват. Според експерта вероятно няма да има нужда и от министерство на труда , защото работа ще има само за висококвалифицираните работници, а хората без работа ще бъдат обслужвани от социалните системи. \n\r\n\"Вероятно ще има министерство на талантите и министерство на развитие на уменията, така си представям бъдещето\", каза Наков.\n\r\nСпоред него цифровите умения са като езиковите, като грамотността , те не подлежат на обсъждане, те трябва да са налице.", "date": "2018.03.21", "title": "Професии в пенсия: До 30 години без шофьори, готвачи..."}
{"url": "https://www.dnes.bg/notifikacii/2018/03/21/prognoza-do-2020-g-malkiiat-biznes-shte-usvoi-10-mlrd.371375", "text": "До 2020 година малкият и среден бизнес може да усвои над 10 милиарда евро при пряко кандидатстване по програми на ЕС, съобщи във Велико Търново Веселин Халачев, председател на организацията \"Обединени бизнес клубове\".\r\nСпоред него над 450 европейски програми могат да подпомогнат малките и средни предприятия, които генерират над 70 процента от брутния вътрешен продукт в Европа.\r\nХалачев подчерта, че през юни в София ще се състои Балканска конференция с участието на бизнес организации от всички балкански страни, на която ще бъде обсъдено какво е договорило правителството за развитието на малките и средни предприятия в периода на шестмесечното председателство на Съвета на Европейския съюз.\rЕдна от основните цели на ОБК е да се осигури информация и по-добри възможности на българския бизнес да излезе на балканските, европейските и световните пазари.\r\nВ организацията членуват над 2000 представители на малкия и среден бизнес. Чрез експертите към организацията те получават съдействие при директното кандидатстване към европейските програми и информация за различни финансови инструменти.\r\nВъв Великотърновска област представителите на микропредприятията, малките и средни предприятия, членуващи в ОБК са над 10, но интересът нараства, каза Венелин Готев, председател на областната структура на организацията. (БТА)\n\r\n ", "date": "2018.03.21", "title": "Прогноза: До 2020 г. малкият бизнес ще усвои €10 млрд."}
{"url": "https://www.dnes.bg/notifikacii/2018/03/21/portfeili-telefoni-rumynec-krade-nared-v-balchik.371398", "text": "Полицията в Добрич задържа румънски гражданин за серия от кражби, съобщиха от МВР.\r\n20-годишният мъж, от град Констанца, е установен след кражба в търговски обект в Балчик на дамски портфейл с лични документи и руска валута. \r\nПри разследването полицията доказва, че чужденецът е извършил и други кражби на територията на Добричка област от 13 октомври 2017 година, когато присвоява портфейл със сто лева от оборота на ресторант в областния град.\r\nНа 19 март тази година румънският гражданин посещава фризьорски салони в Добрич и за половин час отнема два мобилни телефона на стойност 450 и 350 лева.\r\nЕ.К. е задържан за 72 часа като разследването на деянията му продължава, посочват от полицията.\r\n ", "date": "2018.03.21", "title": "Портфейли, телефони... румънец краде наред в Балчик"}
{"url": "https://www.dnes.bg/notifikacii/2018/03/21/monopolist-na-zdrave-cenata-na-jivota-v-bylgariia-i-germaniia.371290", "text": "Българските болници се управляват с елементарни калкулации колко са приходите и разходите. Нас не ни интересува каква е смъртността сред нашите пациенти или какви са новостите в лечението. Важното е дисбалансът между приходите и разходите за месеца да не се влоши още повече. Управите на болниците се занимават само с финансови въпроси. Въобще не обсъждаме качеството на медицинското обслужване или пък хуманната страна на грижите за болните. Интересуват ни не медицинските проблеми на пациента, а по коя клинична пътека ще мине и колко пари ще получим за него. Това заяви началникът на Клиниката по кардиология в ИСУЛ проф. Асен Гудев пред форум на Германо-българската индустриално-търговска камара за разликите в качеството и достъпността до медицинско обслужване в България и в Германия, състоял се в София.\r\nТой припомни, че българските болници все още нямат рейтинг за качеството на медицинското обслужване, каквито имат всички болници в развитите страни. \n\r\n\"По какви показатели се конкурират помежду си българските лечебни заведения? Та ние нямаме дори данни за смъртността в болниците, нямаме информация за вътрешно-болничните инфекции, нямаме статистика за шансовете на нашите пациенти за по-дълъг и по-качествен живот. В болници като тези от световната верига \"Джон Хопкинс\" специален управителен борд следи само и единствено качеството на медицинското и хуманното обслужване на болните. Ако в България не се замислим и не работим върху хуманността и милосърдието в медицинското обслужване, няма как да имаме доволни пациенти и стремеж на завършващите български лекари и сестри да работят в родината си\", констатира още проф. Гудев.\n\r\nДеформациите в българското здравеопазване са наистина тежки. Един от резултатите е принудителното дофинансиране на медицинското обслужване от джоба на иначе здравно осигурени пациенти. В Германия то е не повече от 10-15% от цената на медицинските манипулации и лекарствата, докато в България половината от здравните услуги са за сметка на осигурените. Това констатира доц. Димо Кюркчиев, който има зад гърба си 14-годишна лекарска практика в Германия, а понастоящем е доверен лекар на посолствата в София на Германия, Австрия и Швейцария.\n\r\nПрез германската здравна система ежегодно преминават 20 милиона нуждаещи се от медицинско обслужване хора, за чието лечение 120-те държавни и още поне толкова частни здравни каси в страната плащат над 80 милиарда евро - или средно по 4 500 евро на пациент. \n\r\n\"В България тази сума е сведена до символичните 500 евро. Ето защо тежко болните българи са принудени да разпродават имуществото си, за да имат шанс за по-благоприятен изход\", допълва д-р Кюркчиев. \n\r\nЧаст от деформациите в българското здравеопазване той отдава на монополизма, наложен от единствената здравна каса в страната. \n\r\n\"Представяте ли си колко нелепо би било дори да си помислим, че в съвременна България има само един вестник или само една телевизия или банка. Но никой не се замисля колко вредно е, че финансирането на медицинското обслужване в страната е съсредоточено в ръцете на една-единствена здравна каса\", изтъква Кюркчиев. \n\r\nИ предрича, че за да запази монопола си, тази каса ще се стреми да просъществува во веки веков, защото това устройва тези, които извличат изгоди от ненормалната ситуация.\n\r\nСпоред експерта, големият брой здравни каси в Германия сам по себе си не е панацея за проблемите в здравната система. Но той гарантира конкуренция и контрол върху разходите и качеството на медицинските грижи. \n\r\n\"Броят на здравно неосигурените германски граждани е сведен до 45-50 хиляди души на фона на 80-милионното население на страната. А в 7-милионна България дори не знаем дали неосигурените са 1,5 милиона или 2 милиона души. Но явно ръководството на единствената българската здравна каса не се притеснява, че в резултат от това в нейния бюджет възниква половинмилиарден дефицит\", казва още д-р Кюркчиев. \n\r\nСпоред него на България са нужни минимум три здравни каси, които да се конкурират помежду си за здравните вноски на все повече пациенти. Това би довело до излизане на системата от сегашната парализа.\n\r\n\r\nЗдравната система в България е нереформирана. В нея от години се е наложила порочната политика пари да се дават най-вече за много скъпи лечения, лекарства и консумативи за трудно лечими заболявания, каквито са тежките сърдечни и онкологични страдания. Могъщите лобита на ръководствата на държавните и частните болници в съюз с немалка част от лекарската гилдия и в компанията на производителите и дистрибуторите на лекарства, апаратура и консумативи са твърдо \"абонирани\" за най-големите парични потоци от здравния бюджет на държавата. \n\r\nС цел да се \"усвояват\" отпуснатите средства се правят множество ненужни и направо безсмислени операции и процедури, придружени от скъпи изследвания и влагане на още по-скъпи медицински консумативи. На практика този огромен теч на пари от джоба на данъкоплатците не оказва никакъв ефект върху спада на заболеваемостта. По ръст на сърдечно-съдовите заболявания, по честота на мозъчните инсулти и по коефициента на преждевременна смъртност сред хората на възраст между 45 и 60 години България от десетилетия заема печалното първо място в Европа, твърдят експерти, участвали във форума.\n\r\nВ Германия мисленето по този изключително важен за здравето на всяка нация въпрос е съвсем различно. Представителят на Сдружението на германските държавни здравни каси Йоханес Айзенбарт посочва, че в страната му отдавна е установена огромната полза и за гражданите, и за бюджетите на здравните фондове от ранната профилактика на голям брой тежки и нерядко нелечими или трудно лечими хронични заболявания. Германските здравни каси насърчават и заплащат изследванията и наблюдението на множество често срещани страдания, а системната профилактика активно се прилага още при хората на възраст от 35 години нагоре.\n\r\n: Николай Цеков: \"\"\r\n", "date": "2018.03.21", "title": "Монополист на здраве: Цената на живота в България и Германия"}
{"url": "https://www.dnes.bg/eu/2018/03/21/facebook-amazon-twitter-vsichki-s-danyk-ot-es.371403", "text": "Големите интернет компании ще плащат данък за дейността си в Европа, след като Европейската комисия предложи те да бъдат облагани наравно с останалия бизнес.\r\n \r\nБрюксел иска данъкът да бъде въведен до края на годината. Първо временно на стойност 3% върху оборота, докато бъде прието ново европейско законодателство, изравняващо статута на интернет бизнесите с този на всички останали.\r\n \r\nОколо 150 големи компании ще попаднат под новия интернет налог, сред тях Facebook, Apple, Microsoft, Amazon, Twitter, както и международни сайтове, предлагащи хотелски, транспортни и други резервационни услуги.\r\n \r\nДейностите, които ще се таксуват са: печалби от използване на данни, услуги за свързване на потребители и други онлайн услуги като платени стрийминг сайтове и друго съдържание. Facebook, Viber, Twitter и други социални мрежи, които публикуват реклами срещу усулгите, които предоставят на потребителите срещу събрана от профилите им информация за тях, също ще бъдат обложени.\r\n \r\nЕС слага три условия към интернет платформите и социалните мрежи, които ще бъдат облагани: да имат 7 млн. евро печалба, поне 100 000 клиенти и да са сключили повече от 3000 сделки годишно.\r\n \r\n\"Не искаме да удряме малкия бизнес, но големите играчи трябва да плащат за печалбите си\", заяви данъчният еврокомисар Пиер Московиси.\r\n \r\nПарите ще се събират от националните данъчни служби в държавите, в които тези компании отговарят на условията. Брюксел очаква приходите от новия данък да възлизат на общо около 5 млрд. евро годишно във всички държави от ЕС.\r\n \r\nМосковиси заяви, че цифровата икономика има невиждан растеж от 15 на сто годишно като при това средно плаща около 9% данъци, докато останалият бизнес в ЕС е облаган с около 23 на сто и новият налог ще възстанови донякъде справедливостта между различните бизнес дейности.\r\n \r\nВ момента заради законодателни пропуски интернет компаниите плащат, само ако са регистрирани с офиси и служители в някоя европейска държава, а не във всички, с които вършат бизнес. Така например, Епъл плаща данък само в Ирландия, където е седалището й за Европа, макар да продава устройствата си във всички държави членки. Така американският гигант си спестява допълнителни разходи в страните, които имат по-високи данъци от ирландските.\r\n \r\nЗа разлика от традиционните данъци, които се основават на размера на печалбата, този за интернет компаниите ще е базиран върху техния оборот, тъй като Брюксел не може да намери начин да изчислява печалбата поради международния им характер.\r\n \r\nПиер Московиси обясни, че половината от компаниите, които ще попаднат под новия данък са американски, една трета са европейски, а останалите са основно от Азия. Въпреки това той се зараче, че „това не е атака срещу Америка, а просто по-справедлив начин за данъчно облагане“.\r\n \r\nПо данни на Еврокомисията всеки ден по света се качват 800 милиона видеа. Всички те се използват от интернет компаниите за таргетирано рекламиране на съдържание на потребителите като продават събраните от тях лични данни от профилите на рекламодатели.", "date": "2018.03.21", "title": "Facebook, Amazon, Twitter... Всички с данък от ЕС"}
{"url": "https://www.dnes.bg/notifikacii/2018/03/21/polsha-rusiia-se-opitva-da-destabilizira-iztochna-evropa.371412", "text": "Русия се опитва да промени европейския политически ред чрез дестабилизиране на Източна Европа, разбиване на евроатлантическото единство и задълбочаване на разногласията между страните от ЕС. Това заяви днес министърът на външните работи на Полша Яцек Чапутович, цитиран от световните агенции.\n\r\nВ реч пред парламента във Варшава за приоритетите на полската външна политика през тази година той описа настоящото активизиране на Русия като неин опит да възстанови контрола си върху източноевропейските държави, изгубен с падането на просъветските режими през 1989 г. \n\r\nПо думите на Чапутович опитите на Москва за допълнително всяване на раздори включват решението на британците да напуснат ЕС, както и споровете между Варшава и Брюксел.\r\nПолският пръв дипломат подчерта обаче, че въпреки критиките на Европейската комисия към Полша, нейното правителство желае силен и здрав ЕС. Според него еврочленството е фактор, който засилва позициите на Полша на международната сцена и от него страната черпи много политически и икономически ползи. Въпреки това в ЕС се разраства \"криза на демокрацията\" и евроинституциите стават оръдия на някои страни за сметка на други, каза той.\n\r\nЧапутович съобщи, че през тази година Полша ще започне кампания за издействането на обезщетения от Германия за щетите, понесени от поляците по време на нацистката окупация през Втората световна война. По думите му ще се търсят \"законови, политически и финансови начини\" за постигането на тази цел, предадоха Асошиейтед прес и Ройтерс.\n\r\nТАСС цитира думи от речта на Чапутович, че интересите на Полша и Европа изискват \"прагматични отношения с Русия\". \n\r\n\"Необходимо е да бъде запазен политическият диалог с Руската федерация, но не бива да се пренебрегва нейната агресивна политика към Запада\", каза той и добави, че Полша ще участва в изработването на обща позиция на ЕС и НАТО към Русия.\n\r\nОтносно полско-руските отношения Чапутович спомена отказът на Русия да върне в Полша \"черните кутии\" и останките от правителствения самолет \"Ту-154\", катастрофирал през 2010 г. в Смоленск, и изказа симпатия към Украйна, станала обект на \"въоръжена агресия от страна на Русия\". \n\r\nСъщевременно министърът даде като пример за добро полско-руско сътрудничество съвместните разработки на учебници по история, извършени от учени от двете страни, съобщи варшавският вестник \"Газета виборча\".", "date": "2018.03.21", "title": "Полша: Русия се опитва да дестабилизира Източна Европа!"}
{"url": "https://www.dnes.bg/zvezdi/2018/03/21/na-samoten-plaj-dariia-simeonova-s-godejen-prysten.371407", "text": "Актрисата от \"Откраднат живот\" Дария Симеонова получи романтична изненада на екзотичен плаж. Гаджето й Антон паднал на колене на 24 декември и ѝ подарил годежен пръстен край морето. На пясъка пък пишело: \"Ще се омъжиш ли за мен?\"\n\r\nДария разказва, че не очаквала този \"подарък\" и напълно се панирала.\r\n\"Бях изключително изненадана от предложението. По принцип съм по-скоро свободолюбива и наистина не подозирах, но беше страхотна изненада\", заяви тя пред Нова тв\n\r\nПриказният момент се случил по време на тяхно пътуване във Вануату и Нова Зенландия, където двамата решили да посрещнат новогодишните празници. \n\r\nАнтон не чакал да приключи почивката им, а още на втория ден на самотния плаж се решил да направи предложението. Пътешествието било съпътствано от още куп хубави моменти.\r\n                    \r\n                    \r\nАктрисата сподели също, че мъжът до нея я подкрепя, въпреки че е много заета, покрай кино и театрални ангажименти.\r\nВижте още за звездите в ", "date": "2018.03.21", "title": "На самотен плаж: Дария Симеонова с годежен пръстен"}
{"url": "https://www.dnes.bg/notifikacii/2018/03/21/kembridj-analitika-problem-ne-samo-za-sasht.371370", "text": "Американските избиратели имат доста въпроси за евентуалната роля на \"Кембридж Аналитика\" - компания за обработка на данни с централа в Лондон - при избирането на Доналд Тръмп за президент на САЩ през 2016 г.\n\r\nКомпанията, която по време на предизборната кампания е извършвала консултантска дейност за Тръмп, бе разтърсена в петък заради съобщения на вестниците \"Ню Йорк таймс\" и \"Обзървър\", че по неправомерен начин е придобивала данни от потребители на Facebook - което накара социалната мрежа да забрани на компанията да присъства на нейната платформа, а британските власти - да поискат обяснение.\n\r\n\"Кембридж Аналитика\" обаче може да е проблем не само за американците и британците. Компанията твърди, че е работила в широк кръг страни, включително в Австралия, Бразилия, Кения, Малайзия и Мексико, а политиците в някои от тези държави искат дейността й да бъде разследвана, пише Адам Тейлър, в. \"Вашингтон пост\".\n\n\n\rСписъкът със страните идва директно от представители на компанията, които наскоро били заснети от репортер на британския телевизионен канал \"Ченъл фор\". Журналистът се представил за потенциален клиент, представител на богато семейство от Шри Ланка, което желае да увеличи политическото си влияние. На последвалите срещи, продължили четири месеца, служители на \"Кембридж Аналитика\" рекламирали извършваната от тях по целия свят дейност.\n\r\nМакар критиките към \"Кембридж Аналитика\" да са концентрирани върху предполагаемата употреба от нейна страна на данни, събрани от страници в социалната мрежа, изпълнителният директор на компанията Александър Никс на видеозаписа изглежда оправдава използването на подкупи и изнудването със сексуални компромати като начин за накланяне на избори в нечия полза. \"Моля, не обръщайте прекалено внимание на това, което казвам\", заявява Никс пред репортера на \"Ченъл фор\" на по питие в хотел в Западен Лондон. \"Само ви давам примери какво може да се направи и какво вече е правено.\"\n\r\n\"Кембридж Аналитика\" е основана през 2013 г., но е свързана с \"Ес Джи Ел Груп\" - утвърдена британска компания, работеща от 1993 г. Според страницата на \"Ес Джи Ел\" в интернет тя е \"провеждала програми за промяна в поведението в над 60 страни\", представяйки себе си като услуга за предоставяне на данни, анализи и стратегии \"на правителства и военни структури по целия свят\".\n\r\n\"Ес Джи Ел\" създала преди пет години \"Кембридж Аналитика\", за да участва в американската политика; съсобственик на компанията е Робърт Мърсър, американски мениджър на хедж фонд и милиардер. На страницата на компанията в интернет обаче е посочено, че освен в Америка и Великобритания тя има представителства в Малайзия и Бразилия, а дейността й далеч надхвърля границите на САЩ.\n\r\nПредполагаемата роля на \"Кембридж Аналитика\" в миналогодишните избори в Кения, които бяха съпътствани от обстановка на хаос, вече е подложена на внимателно проучване. Миналата година компанията отказа да потвърди пред кенийски репортери каква роля играе там, а на нейната страница е посочена единствено дейността й за анализи на данни и проучвания по време на изборния цикъл през 2013 г. На записаните със скрита камера кадри на \"Ченъл фор\" Марк Търнбул, административният директор на \"Кембридж Аналитика политикъл глоубъл\", обаче заявява, че компанията е \"ръководила\" предизборните кампании на кенийския президент Ухуру Кениата през 2013 и 2017 г.\n\r\n\"Два пъти променяхме образа на цялата партия, пренаписвахме програмата й, направихме 50 000 проучвания\", казва Търнбул, допълвайки, че компанията е имала пръст в \"буквално всеки един елемент от кампанията (на Кениата)\".\n\r\nКениата спечели изборите през август миналата година, резултатите от които бяха оспорвани от опозицията и впоследствие обявени за недействителни от кенийския Върховен съд. През октомври Кениата спечели повторените избори, след като неговият опонент Рейла Одинга отказа да участва. Както и в предишни години, около изборите имаше протести и насилие. Най-малко 92 кенийци загинаха.\n\r\nМиналогодишните избори ще бъдат запомнени по-специално с използването на реклами за политически атаки в социалните мрежи, които се оформиха като влиятелна нова медия в Кения. \"Прайвъси интернешънъл\", регистрирана в Лондон благотворителна организация, констатира, че за създаването на тези кампании в интернет в полза на Кениата е спомогнала американска компания от дигиталната сфера на име \"Харис Медия\". Подобно на \"Кембридж Аналитика\", базираната в Тексас \"Харис Медия\" е работила за кампанията на Тръмп през 2016 г., както и в Европа за крайнодесни организации като \"Алтернатива за Германия\".\n\r\nНякои от лидерите на кенийската опозиция искат участието на \"Кембридж Аналитика\" в кенийската политика да бъде разследвано, като по всяка вероятност и други страни ще проверят нейната роля в техни избори. Малайзийският премиер Наджиб Разак отрече твърденията, че правителството му е работило с \"Кембридж Аналитика\", и обвини сина на неговия противник Махатхир Мохамад, че е използвал нейните услуги. Австралийските политически партии също отрекоха да са използвали услугите на компанията, макар че бивш министър, в чийто ресор е попадала киберсигурността, заяви пред телевизия Ес Би Ес, че се е срещнал с Никс и други представители на \"Кембридж Аналитика\" на \"частна вечеря\".\n\r\nВ Индия отново се прави обстоен преглед на дейността на Ес Джи Ел по време на изборите за законодателно събрание на щата Бихар през 2010 г. В петък вестник \"Хиндустан таймс\" също така съобщи, че преди националните избори догодина \"Кембридж Аналитика\" и индийският й партньор провеждат разговори както с управляващата партия \"Бхаратия джаната\", така и с опозиционната политическа сила Индийски национален конгрес.\n\r\nПълният обхват на тази дейност е неизвестен. На излъчените от \"Ченъл фор\" кадри Търнбул заявява, че \"Кембридж Аналитика\" е използвала \"различна организация, за да ръководи много успешен проект в една източноевропейска страна\", добавяйки, че тя \"се е появила, свършила си е работата, изчезнала е и произвела настина добър материал\". Въпросната държава не беше назована.\n\r\nВ края на миналата седмица Никс оспори репортажа на \"Ченъл фор\", като заяви, че заснетите му изказвания за подкупи и други подмолни прийоми са \"измислени хипотетични сценарии\", имащи за цел чрез тях да се установи какво представлява потенциалният клиент.\n\r\nДейността на компанията обаче сега неизбежно ще попадне под по-внимателно наблюдение по света - а за компании като Facebook, които са помогнали на \"Кембридж Аналитика\" да си набави купища данни за избиратели по целия свят, също може да има последствия. \r\n/БТА/\r\n ", "date": "2018.03.21", "title": "\"Кембридж Аналитика\" – проблем не само за САЩ"}
{"url": "https://www.dnes.bg/football/2018/03/21/drogba-za-mesi-ne-e-ot-klasata-na-pele-i-maradona.371346", "text": "Легендата на Челси Дидие Дрогба взе отношение по вечния въпрос кой е най-добрият футболист за всички времена.\r\nАфриканецът е на мнение, че звездата на Барселона Лионел Меси не е на нивото на световните шампиони Диего Марадона и Пеле, но все пак е близо до тях като умения.\r\n\"Меси може да се откаже още сега и вече ще е постигнал много във футбола. Ще бъде още по-легендарен, ако спечели световното първенство. Той е изключителен играч. Той все още не е на нивото на Марадона и Пеле, но и не е много далеч от тях\", коментира Дрогба пред AFP.\r\n ", "date": "2018.03.21", "title": "Дрогба за Меси: Не е от класата на Пеле и Марадона!"}
{"url": "https://www.dnes.bg/eu/2018/03/21/belgiicite-tri-pyti-po-bogati-ot-belgiia.371341", "text": "Частното недвижимо имущество на белгийските граждани надвишава три пъти размера на националната икономика. Това изчисли Националният статистически институт в страната.\n\r\nСпоред сметките на статистиците стойността на недвижимостта на гражданите е 1,43 трилиона евро, което е 334 процента повече от брутния вътрешен продукт на страната. През 2016 г. размерът на националната икономика е възлязъл на 422 млрд. евро.\n\r\nНедвижимостта е по-голяма и от личното богатство в пари на гражданите, което е изчислено на малко над 1 трилион евро.\n\r\nИзследването, което се базира на оценки на недвижимост за последните 10 г., установява, че 60% от имотите са под формата на земя и 40% на сгради.\r\n                    \r\n                    \r\nОт застроената собственост две трети се използва за жилища, 6% са магазини, офиси и фабрики. Земеделската земя е 4,5 на сто от недвижимата собственост.\n\r\nСтойността на поземлената частна собственост - терени и ниви, в Белгия се изчислява на 863 милиарда евро. За последните 10 г. това е увеличение със 70 на сто, пише в доклада на статистиците.\n\r\nСтойността на сградния фонд в частно владение се оценява на 549 млрд. евро. Почти всички сгради се използват като жилища (97%). За сравнение през 2005 г. сградите частно владение в Белгия са били оценени на 369.2 млрд. евро.\n\r\nПо територия Белгия е три пъти по-малка от България — около 30 000 кв км.  Населението й е почти два пъти по-многобройно -  над 11,3 млн души.\n\r\nМеждувременно от съюза на нотариусите в Брюксел съобщават, че през миналата година цената на жилищните имоти е паднала с 2,5 процента и средното жилище струва около 430 000 евро. Спадът при апартаментите е 3 на сто, като средната им цена е около 235 000.  Причината е, че гражданите предпочитат да живеят в околностите вместо в големите градове. Правителството дори обмисля да обяви данъчни облекчения за онези, които се установят в градския център.", "date": "2018.03.21", "title": "Белгийците три пъти по-богати от Белгия"}
{"url": "https://www.dnes.bg/snimka-na-denia/2018/03/21/snejni-vielici-na-sever-poroi-na-iug-pak-v-kapana-na-vremeto.371376", "text": "Оранжев код за снежни виелици в цяла Северна България обявиха синоптиците за утре. В Южна България предупреждението е с жълт код за проливни дъждове.\r\n ще се усложни, предупредиха от НИМХ при БАН.\r\nПрез нощта и утре с вятър от север ще нахлува по-студен въздух. Валежите ще продължат и дори ще се усилят. В Северна България и по високите котловинни полета ще вали сняг, в Горнотракийската низина дъжд. Със застудяването през деня обаче и там дъждът ще се примесва и ще преминава в сняг. Само в крайните югозападни райони валежите ще останат от дъжд.\r\nУтре ще се образува снежна покривка, а на много места в Северна България и по високопланинските проходи ще има условия за виелици и навявания. Сутрешните температури ще са между минус 2 и 3 градуса, през деня ще се понижават и към 14 часа ще са между минус 3 и 2 градуса, по-високи в крайните югозападни райони.\rВ Северна България се очаква да натрупа до 30 см сняг.\r\nКрай морето ще е облачно, ще вали дъжд и мокър сняг. Ще духа северен вятър. Максималните температури ще са между 2 и 6 градуса. Температурата на морската вода е 5-7 градуса. Вълнението на морето ще е предимно 3 бала.\r\nВ планините ще вали сняг, ще има условия за снегонавявания. Вятърът ще е силен. Максималната температура на височина 1200 метра ще е около минус 3 градуса, на 2000 метра - около минус 6.\r\nПрез нощта срещу петък валежите ще продължат, вече и в по-голямата част от Южна България ще вали сняг.\r\nВ последния работен ден ще вали по-малко, но едва привечер снегът и дъждът ще спрат. Вятърът ще отслабне, в Южна България - чувствително.\r\nВ събота ще е облачно и само на отделни места ще прехвърча сняг. Вятърът ще стихне, но ще е студено. Сутрешните температури ще са отрицателни - в Северна България ще са и под минус 5 градуса, дневните ще са предимно между 0 и 5 градуса. \r\n ", "date": "2018.03.21", "title": "Снежни виелици на север, порои на юг! Пак в капана на времето"}
{"url": "https://www.dnes.bg/politika/2018/03/21/radev-za-otnosheniiata-ni-s-turciia-priiatelstvo-no-bez-namesa.371405", "text": "Президентът Румен Радев коментира отношенията на България с Турция седмица след като Реджеп Ердоган обяви, че Кърджали е в духовните граници на страната му.\r\n\"С Турция трябва да продължаваме да градим отношения на приятелство, но при ясни принципи на взаимно уважение и ненамеса във вътрешните работи\", каза държавният глава.\r\nРадев обясни, че Турция е изключително важен съюзник и партньор по линия на НАТО и на нея дължим до голяма степен и сигурността по отношение на мигрантската криза.\r\n\"Но също така трябва да имаме ясни условия в нашите отношения и Турция трябва да поеме ангажимент за ненамеса от тук нататък във вътрешните ни дела, в изборния процес. А това са просто принципи, които трябва да се спазват\", каза още държавният глава.\n\n\r\r\n                    \r\n                    Той направи коментара си пред български журналисти в Израел, където бе на официално посещение. Днес той участва в Шестия глобален форум за борба с антисемитизма и поднесе венец пред гробовете на жертвите на кораба \"Салвадор\".\r\nПо-рано Радев разгледа и музея към Мемориала \"Яд Вашем\" и подари снимки на българи, участвали в спасяването на евреи.\r\n\"България не просто спаси своите евреи, а и достойнството на своя народ и достойнството на Европа\", каза пред българските медии по-късно президентът.\r\n\"България е единствената държава, която не допусна нито един неин гражданин от еврейски произход да бъде изпратен в лагерите на смъртта. Това е наистина достойно за уважение и този факт става все повече известен\", каза още той.\r\nДържавният глава обясни, че има изключително близки и топли исторически връзки между двата народа, но е необходима още работа за още по-активно сътрудничество.", "date": "2018.03.21", "title": "Радев за отношенията ни с Турция: Приятелство, но без намеса!"}
{"url": "https://www.dnes.bg/notifikacii/2018/03/21/siarna-kiselina-v-systava-na-niakoi-hrani-v-koi.371357", "text": "Добавките към храните, означавани със съответния код, включващ Е и няколко цифри, са най-разнообразни химични съединения. Сред тях има полезни за здравето вещества, неутрални такива, както и съединения, които самостоятелно са много опасни за здравето. Такова е и веществото, означавано с код Е513 върху опаковките на храните.\r\nЗад кода Е513 в хранителната промишленост всъщност се крие сярната киселина. Как едно толкова опасно съединение намира приложение в производството на хранителни продукти и доколко безопасни са те?\r\nВсички добавки към храните, означавани с Е и първа цифра 5, се ползват като регулатори на киселинността.\r\nЕ513 се ползва основно в състава на варени храни, за да се предотврати разрушаванеот структурата на някои захари при термичната обработка в процеса на варене.\r\n\r\n ", "date": "2018.03.21", "title": "Сярна киселина в състава на някои храни. В кои?"}
{"url": "https://www.dnes.bg/obshtestvo/2018/03/21/administraciiata-kani-studenti-elate-na-leten-staj.371379", "text": "Програмата за летни студентски стажове в държавната администрация започва от днес. По нея са обявени 1145 свободни стажантски позиции в 43 професионални направления.\r\nНай-много са стажовете, обявени в направления Икономика (394), Право (145), Администрация и управление (140), Архитектура, строителство и геодезия (64) и Информатика и компютърни науки (47).\n\r\nВ програмата могат да участват всички български граждани, които се обучават във висши училища в страната или чужбина.\n\r\nКандидатстването, първоначалният подбор и класирането на кандидатите се извършва изцяло онлайн на Портала за студентски стажове в държавната администрация: http://staj.government.bg.\n\r\nУсловията за кандидатстване са регистрация и създаване на профил в Портала, решаване на онлайн тест в Портала, избор на до 5 стажантски позиции за стаж.\r\n                    \r\n                    \r\nКрайният срок за кандидатстване по програмата е 22 април 2018 г., 23,59 часа. Подробна информация за всеки етап от програмата може да намерите тук: http://staj.government.bg/informatsiya-za-programata.\n\r\nСтажовете ще се проведат в рамките на трите летни месеца: юли, август и септември. Продължителността им е между 10 и 45 работни дни. Всеки успешно завършил стажа си студент ще получи Удостоверение за проведен стаж и Оценка на придобитите по време на стажа умения.", "date": "2018.03.21", "title": "Администрацията кани студенти: Елате на летен стаж!"}
{"url": "https://www.dnes.bg/akoshtete-vqrvaite/2018/03/21/zodiite-koito-se-panirat-ako-vzemat-reshenie.371406", "text": "Взимането на решения за някои хора се оказва труден процес, тъй като често насочва живота в определена посока. А въпросът, дали тя е била правилната, не спира да тревожи съзнанието им. \n\r\nТова прави хората не само нерешителни, но и уплашени от това, което ще се случи, след като бъде взето решението.\n\r\nКогато сте един от нерешителните знаци, може да ви се стори, че сте уморени или слаби, но това не е истина. Тези хора не искат да пропускат възможности и искат всички решения, които взимат, да им носят удовлетворение. \n\r\nА ето и кои са тези зодии.\n\r\nЕдна от причините, поради които родените под този знак трудно вземат решение е, че искат да постигнат възможно най-добрия резултат. Те може да са на път да решат нещо и скоро след това да се поколебаят, питайки се дали това е правилният избор. \r\n                    \r\n                    \r\nТе дълго премислят и могат да стигнат до няколко алтернативи за всяко решение. Те са много внимателни и им е трудно да живеят с решенията си.\r\nВижте останалите зодии в ", "date": "2018.03.21", "title": "Зодиите, които се панират, ако вземат решение"}
{"url": "https://www.dnes.bg/obshtestvo/2018/03/21/helpbook-info-hora-signalizirat-instituciite-deistvat.371353", "text": "След поредицата от обзори на нередностите, за които гражданите алармират до институциите чрез платформата HelpBook.info, сега ще ви представим и обзор на сигналите, по които вече има реакции от страна на отговорните институции.\n\r\nЗапочваме със сигнала за  на строителен обект в близост до Бизнес парк. По този случай \"Главна инспекция по труда\" се ангажира с писмен отговор да извърши проверка на място. Ние, от своя страна, очакваме да бъдем информирани за резултатите от тази проверка. Снимки вижте .\r\n                    \r\n                    \r\nПродължаваме със  сигнал, който получи доста голям отзвук не само в медиите от Investor Media Group, и които се отнасяше за- София. Отговор по сигнала дойде от \"Столична регионална здравна инспекция\", откъдето ни уведомиха, че е дадена препоръка за регулярно снабдяване на санитарните възли с консумативи и за своевременно отстраняване на техническите нередности. Вижте снимка .\n\r\nОт Столична регионална здравна инспекция получихме отговор и по друг насочен към тях сигнал, а именно този, че е практика на автобусите. От здравната инспекция ни уведомиха, че подателят на сигнала е уведомен за компетенциите и предприетите от Столична РЗИ действия по повдигнатите въпроси.\n\r\nСледващият сигнал, който получи положително развитие, беше за неработещо , което общината поправи в рамките на два дни, за която бърза реакция получават заслужени аплодисменти.\n\r\nДруг сигнал, които вече търпи развитие, е този за .  По случая получихме отговор от заместник-кмета на Столична община Евгени Крусев, в който той уведомява нас и изпращача на сигнала за резултатите от извършената проверка. Оказва се обаче, че проверяващите са инспектирали друг знак, а не този, за който гражданинът е сигнализирал. Оставаме в очакване на последващото развитие и на този случай.\n\r\nЗапочнахме да получаваме и отговори от Столичен инспекторат за насочени към тях сигнали, като например този за неработещи , като конкретно в този случай от инспектората ни уведомиха, че сигналът е изпратен по компетентност до директора на дирекция \"Зелена система\" към Столична община ланд. арх. Димитър Данчев.\n\r\nПолучихме и два отговора от Община Шумен по насочени към тях сигнали за  на 18 март 2018.\n\r\nОтговориха ни и от Център за градска мобилност ЕАД по сигнала за  който е част и от синята зона на бул. \"Скобелев\" в София. Директорът на дирекция \"Паркиране и мобилност\" Румяна Милова ни информира, че е предвиден ремонт на този тротоар. \"След приключване на процедурата по избор на фирма-изпълнител и при наличието на подходящи атмосферни условия ще бъдат предприети мерки по възстановяване на тротоарната настилка\", завършва отговора си Милова. Ние ще проследим кога ще бъде направен ремонтът и какви ще са резултатите от него.\n\r\nЩе следим и всички останали сигнали, като разчитаме както на подателите им, така и на институциите и не на последно място и на всички активни граждани, да ни информират своевременно при настъпване на промяна по сигналите.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.21", "title": "HelpBook.info: Хора сигнализират, институциите действат!"}
{"url": "https://www.dnes.bg/index/2018/03/21/zlatna-igla-etno-mechti-sreshta-stila-i-folklora.371409", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Колекцията на Ева Христова обра овациите на наградите \"Златна игла\", съобщи Bulgaria ON AIR. \r\nМодно ревю с фолклорни мотиви се завихря и в студиото на \"\". Младата дизайнерка разказва за сбъдването на своята \"Етно мечта\" в 31 осъществени модела.\r\n\"Вече имаме и поръчка от цял клас от град Русе, който иска да покаже всичките ни модели на своето абитуриентско изпращане\", сподели в студиото Ева.\r\nКак започва всичко и защо се завръщаме към българските си корени? Какъв е модният прочит на народната носия - чуйте във видеото на Bulgaria ON AIR.", "date": "2018.03.21", "title": "\"Златна игла\": \"Етно мечти\" среща стила и фолклора"}
{"url": "https://www.dnes.bg/stranata/2018/03/21/pod-ruinite-na-doma-si-baba-stanka-narejda-60-g-biah-tuka.371382", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБурните ветрове оставиха без покрив 83-годишна жена от старозагорското село Кравино. Къщата на баба Станка се срути, но тя отказва да напусне руините и да се премести във фургона, който кметството ѝ подсигури.\n\r\nКметът на община Опан обаче не се е предал и продължава да търси решение за баба Станка. \n\r\n\"Ние като община може да направим малко, съгласно нашата наредба. Можем да отпуснем на тази жена 500-600 лева помощи, обясни той пред . Ремонтна група започва оглед на къщата. \n\r\nВ същата община, но в съседно село, вълненията са различни. От дълги години жителите на Бял Извор се радват на щъркелово гнездо, което стои върху църковната камбанария. При последните ветрове и дъждове голяма част от покритието на камбанарията паднало.\r\r\n                    \r\n                    Специална група премества щъркеловото гнездо от камбанарията на църквата. Изграждат ново гнездо на стълб близо до старото и се готвят за ремонт.\r\nУви, щъркелът не харесва новото си местожителство и се връща в старото си гнездо на камбанарията.", "date": "2018.03.21", "title": "Под руините на дома си... Баба Станка нарежда: 60 г. бях тука!"}
{"url": "https://www.dnes.bg/obshtestvo/2018/03/21/borisov-naredi-krai-na-sabotaja-pri-obshtestvenite-porychki.371401", "text": "Законови промени, които да спрат злоумишленото обжалване на обществени поръчки и други за борба с престъпността са били обсъдени на днешното правителствено заседание.\r\nРаботни групи с участието на всички заинтересовани институции готвят изменения в ЗОП и в Наказателния кодекс. Прецизират се текстовете за кръга заинтересовани лица при обжалване на обществените поръчки, като целта е да не бъдат спирани с години значими проекти.\r\nГотвените промени в наказателното законодателство са свързани основно с приравняване на противозаконното отнемане на автомобил с кражба, става ясно от стенограмата на заседанието.\r\nОбсъдени са и резултатите от първите срещи на министъра на вътрешните работи с кметове от малки населени места и с кметски наместници за съвместната им работа с полицията за опазване на обществения ред и сигурността по селата.\r\r\n                    \r\n                    Задачата беше възложена от премиера Борисов на оперативно заседание на кабинета в понеделник.\r\n\"Трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората\", посочи министър-председателят.\r\nВицепремиерът Томислав Дончев съобщава, че от вчера всички министерства са включени в системата за обмен на документи по електронен път.\r\n\"Тепърва трябва да изрежисираме всички сценарии как едно ведомство прави в друго справка по електронен път, когато нямаме първично достъпен регистър. Но, първата стъпка – свързаността, е факт\", казва той.\r\nБорисов пита министъра на туризма Николина Ангелкова кога ще е готова системата за хотелите ЕСТИ и заявява, че от месеци слуша, че комисията работи денонощно. След това сам прави извод от отговорите на министъра, че за този сезон няма да стане.\r\n\"Имаше една година и половина обжалване, както при ТОЛ-а. Ние почваме, те обжалват. И то фирми, които дори не са закупували документи. Просто, имали правен интерес\", казва Ангелкова, а Борисов заръчва: \"Дончев, трябва да помислите върху това буквално саботиране на държавата\".\r\n\"Че обжалването е необходимо, че то стимулира и конкуренцията, и прозрачността въобще не става спор. Говорим за системи… има ли някой, който да не е убеден, че системата, която всеки, отишъл в хотел, ще го регистрира – първо е полезна за националната сигурност, второ за бюджета и за прозрачността на бизнеса. И това година и половина не може да се въведе заради обжалване! ТОЛ системата две години! И то си личи умисълът – чака се последният момент, шест часа вечерта без една минута, тогава се внася от някоя фирма и блокира нещо, което ни струва милион и половина на ден. До вчера асфалт не се ядеше, а сега всички искат асфалт. Хубаво, ама по милион и половина ние губим от това, че ТОЛ системата не работи, години наред не можахме и чак сега преодоляхме тази пречка\", ядосва се премиерът.\r\nПо отношение на кражбите на коли Борисов казва, че се бори сигурно от 15 години и не може да преодолее противозаконното отнемане на автомобили да стане кражба.\r\n\"Ще е много приятна изненада за мен, ако това успеем да го направим. Хващаме го в колата, след това излиза, пробация, домашен арест, отива пак да краде и такива случаи, ако извикам директора на Софийско, може би до утре сутринта ще ви разказва с имена, с факти, с хора. Само че законът казва, че това е възможно. Да променим законите, да ги обясним на обществото, защото отнемането означава, че като те хванат вътре в автомобила, но ако не работи, или там те хванат на място – не го крадеш, не е кражба и там има други членове и състави.\r\nИ миналия път ви разказвах, знаковите крадци вече са като директори – влиза с лаптопа, пали колата и слиза. Влиза шофьорът, който вече и да го хванат, той е никому неизвестен, почват да го съдят, поема цялата вина. И законът им позволява това да го вършат! И полицаите всяка сряда ми казват: \"Борим се, но този пак е навън, този пак е под домашен арест, този пак го хванахме под домашен арест как разфасова кола\". И затова – 10 дни срок, седнете и го направете! Дайте им този инструмент\", заръчва той.\n\r\nПравосъдният министър Цецка Цачева казва, че този текст за отнемането е в главата за транспортните престъпления, а не в главата и раздела за престъпления против собствеността, където са кражбите и това е промяна, направена още преди демокрацията. Според нея новата редакция може да стане до края на месеца.", "date": "2018.03.21", "title": "Борисов нареди: Край на саботажа при обществените поръчки!"}
{"url": "https://www.dnes.bg/mish-mash/2018/03/21/malyk-hotel-sheina-specialno-za-severnoto-siianie.371408", "text": "Във Финландия откриха малък мобилен хотел, който е монтиран върху шейна, за да може да бъде теглен от мобилна такава до местата, където най-добре може да се види Северното сияние.\r\nВ кабината, която се предлага от туроператора Off the Map Travel, има място за двама души. Тя е широка 2,5 м, дълга е около 4,6 м, а височината ѝ е 2 м.\r\nВ нея може да се открие всичко необходимо, включително легло, малка маса, газов нагревател и външна тоалетна.\r\nМалката стаичка разполага със стъклен покрив, така че гостите да могат да наблюдават красивия феномен, докато си лежат.\r\nПо време на престоя си, пътниците ще имат на разположение снегоходи и лични шейни, за да разгледат областта.\r\r\n                    \r\n                    По думите на Джони Купър, който е основател на агенцията, тези кабини предлагат напълно уникално преживяване.\r\nПриключението започва в 18 часа, когато гидът превозва гостите със снегомобил до техните стаи за нощта, преди да им даде някои указания. След това гостите остават сами, за да могат да се насладят на великолепното Сияние.\r\nСнимки на малкия хотел може да разгледате в галерията на ", "date": "2018.03.21", "title": "Малък хотел шейна – специално за Северното сияние"}
{"url": "https://www.dnes.bg/notifikacii/2018/03/21/policai-iahvat-moshtna-sportna-kola-shte-spirat-gonkite.371369", "text": "Супер мощен спортен автомобил е получила от Министерството на финансите столичната \"Пътна полиция\", за да могат служителите на реда да се справят с участниците в незаконни гонки, които често са с мощни возила, съобщи БНР.\r\nОсвен за предотвратяване на незаконни гонки, спортният автомобил, под чийто капак \"са впрегнати\" близо 400 коня, ще  участва и в кортежи за осигуряване на сигурността на важни гости в столица.", "date": "2018.03.21", "title": "Полицаи яхват мощна спортна кола, ще спират гонките "}
{"url": "https://www.dnes.bg/cars/2018/03/21/f1-s-nai-byrzata-i-nai-moshtna-kola-za-sigurnost.371351", "text": "Новата кола на сигурността във Формула 1 – Mercedes-AMG GT R, ще дебютира този уикенд в Гран при на Австралия и ще влезе в историята като най-мощния и бърз автомобил, който ще води колоната в случаите, когато трябва да излиза на пистата.\r\nGT R сменя GT S, който се използваше до края на сезон 2017 и на практика е много близо до състезателните машини – последното творение на Mercedes-AMG е с керамично-карбонови спирачки и ролбар в купето, а дори светлините на покрива й са върху специална карбонова поставка с аеродинамична форма.\r\nВ интериора централно място заемат два таблета iPad – единият показва прякото тв излъчване на случващото се на трасето, а другият – положението на болидите на пистата в реално време. Пилотът на колата на сигурността постоянно има радио връзка с директора на състезанието, за да може да реагира максимално бързо на неговите нареждания.\r\n                    \r\n                    \r\nMercedes-AMG GT R се задвижва от 4-литров V8 мотор с две турбини с мощност 585 конски сили и максимален въртящ момент 700 Nm. Максималната скорост на колата на сигурността е 318 км/ч, а ускорението от 0 до 100 км/ч – 3,6 секунди.\r\nНо както и предишните автомобили, изпълняващи тази роля, новият GT R отново ще има трудната задача да поддържа по-висока скорост в завоите, за да улесни пилотите във Формула 1 да поддържат някаква температура в гумите, докато се движат в колона зад него при жълти флагове.\r\n\r\n \r\n ", "date": "2018.03.21", "title": "Ф1 с най-бързата и най-мощна кола за сигурност"}
{"url": "https://www.dnes.bg/temida/2018/03/21/trafikant-na-hora-s-prisyda-kmet-vlastval-nad-godina.371372", "text": "Кметът на село Буковец в община Брусарци Димитър Петров е отстранен от поста си заради влязла в сила присъда срещу него за трафик на хора, съобщиха от общината в Брусарци.\n\r\nПрез септември 2015 година Димитър Петров бил задържан от гранични полицаи на километър от българо-сръбската граница във Видинско при опит да прехвърли 35 мигранти от арабски произход в Сърбия.\r\nМигрантите били натоварени в два микробуса и три леки коли, като Петров шофирал един от микробусите.\r\nСрещу него и останалите четирима шофьори започнало разследване, но междувременно през октомври 2015 година Димитър Петров спечелил кметските избори в село Буковец и започнал да управлява.\r\nВ началото на 2017 година Районният съд във Видин осъдил Димитър Петров на година лишаване от свобода и глоба от 1000 лева, но той обжалвал пред Окръжният съд.\r\r\n                    \r\n                    Присъдата била намалена на 8 месеца условно с тригодишен изпитателен срок, като основен аргумент за това бил факта, че по това време Петров бил безработен.\r\nОт общината в Брусарци уточниха, че в село Буковец вече е назначен кметски наместник, тъй като селото е под 350 жители и според новия Изборен кодекс там не се налага избор на кмет.", "date": "2018.03.21", "title": "Трафикант на хора с присъда – кмет! Властвал над година"}
{"url": "https://www.dnes.bg/cars/2018/03/21/bmw-s-ochakvaniia-za-rekordni-prodajbi-prez-2018-a.371374", "text": "BMW Group очаква да постигне девета поредна година на рекордни продажби, приходи и печалба през 2018, обяви главният изпълнителен директор на компанията Харалд Крюгер по време на годишната отчетна конференция на компанията в Мюнхен.\r\nТова ще бъде постигнато въпреки рекордно повишените разходи за развойна и изследователска дейност, съобщава .\r\nПрез 2017 баварската група е продала 2.463 милиона автомобила от трите си марки и 164 000 мотоциклета, и така остава най-големият производител в премиум сегмента в света, подчерта Крюгер. Приходите на компанията достигат 98.7 милиарда евро, а нетната печалба след данъчно облагане е 8.7 милиарда евро.\r\r\n                    \r\n                    За седма поредна година маржът на печалбата е над фиксираните като цел 10 на сто - в този случай 10.8%.\n\r\nЦялата автомобилна индустрия навлиза във фаза на \"безпрецедентни технологични промени\", коментира Харалд Крюгер. \"В същото време тя трябва да се справи с предизвикателствата на текущите сътресения и несигурност. В BMW ние разглеждаме това като възможност и следваме ясна стратегия. Защото бъдещето на мобилността се създава днес\", подчерта той.\r\nЗа целта групата ще увеличи разходите си за развойна и изследователска дейност от миналогодишните 6.1 милиарда евро до над 7 милиарда през 2020 година. Компанията открива свой собствен център за разработване на автономно управление край Мюнхен, и успоредно засилва офанзивата си в областта на електромобилите. Още догодина тя ще представи следващия си чист електромобил - i4, четириврато купе, замислено като пряк конкурент на Tesla Model 3.\r\n", "date": "2018.03.21", "title": "BMW с очаквания за рекордни продажби през 2018-а"}
{"url": "https://www.dnes.bg/stranata/2018/03/21/visoka-skorost-udar-taksi-po-tavan-v-tyrnovo.371366", "text": "Такси се преобърна по таван на централен булевард във Велико Търново.\r\nИнцидентът е станал малко преди обяд на метри от автобусна спирка, като по чудо никой не е пострадал, съобщи \r\nПо думите на очевидци таксито прелетяло с много над разрешената скорост през пешеходна пътека, след което се ударило в паркирана кола и се преобърнало по таван.\r\nНа мястото веднага пристигнали екипи на полицията и пожарната. Шофьорът, който в този момент не превозвал клиенти, успял сам да се измъкне невредим.\r\nЗа около час движението в центъра на града се осъществяваше само в едната лента.\r\n ", "date": "2018.03.21", "title": "Висока скорост, удар... такси по таван в Търново"}
{"url": "https://www.dnes.bg/akoshtete-vqrvaite/2018/03/21/vnesete-svejest-u-doma-top-5-idei-za-proletno-nastroenie.371389", "text": "През пролетта неизбежно във всяко домакинство идва ред за пролетното почистване. Искате ли този път да е различно? \r\n\r\nПроменете местата на мебелите, изхвърлете всичко ненужно и старо, което ви вреди и създайте свежа атмосфера в дома си.\r\nСменете мястото на леглото – може да го позиционирате до прозореца. Така ще може да се наслаждавате на пролетното слънце и топлина през деня още от сутринта.\r\n\r\nПодреждането на гардероба и разместването на летните и зимни дрехи е много досадно, но неизбежно. Отделете всички дрехи, които не ви трябват. Как да сте сигурни в това? Много лесно – не ви трябва онова, което не сте носили през изминалия сезон.\r\r\n                    \r\n                    Пазенето на стари дрехи е излишно, те пречат и ви изнервят всеки път, когато се опитвате да стигнете до желания избор за носене. Съберете ги и ги дарете – където и да отидат, ще бъдат по-ценни отколкото във вашия гардероб.\r\n\r\nТова е моментът да освежите и стените. Омръзна ли ви този цвят? Или пък стените ви вече са твърде зацапани и имат нужда от свежест?\r\nАко не ви се занимава сам с това досадно задължение, ето един вариант: Предложете на ваш приятел да боядисате заедно вашата стая, а след това да го направите и с неговата (или обратно).\r\n", "date": "2018.03.21", "title": "Внесете свежест у дома! Топ 5 идеи за пролетно настроение"}
{"url": "https://www.dnes.bg/temida/2018/03/21/uslovni-prisydi-za-myj-i-jena-kupuvali-glasove.371391", "text": "Районният съд във Варна наложи условни присъди на двама жители на Белослав за купуване на гласове по време на кампанията за парламентарните избори през 2017 г.\n\r\nПо силата на постигнато между страните и одобрено от съда споразумение, 33-годишна жена и 38-годишен мъж бяха признати за виновни за престъпление против политическите права на гражданите, съобщиха от пресслужбата на съда.\n\r\nВ две населени места - Белослав и Велико Търново, мъжът предложил на общо 18 души имотна облага - парични суми от по 30 лева на човек, с цел да ги склони да упражнят избирателните си права в полза на определен кандидат на конкретна политическа партия, чрез гласуване с преференция. \n\r\nЖената пък предложила на общо 38 души от Белослав парична облага - суми от по 30 лева, за да дадат вота си за определен кандидат.\r\n                    \r\n                    \r\nПодсъдимите са с чисто съдебно минало, а Районният съд им наложи наказания от по четири месеца \"лишаване от свобода\", чието изпълнение се отлага с 3-годишен изпитателен срок. \n\r\nСъдебният акт е окончателен, допълват от пресслужбата на съда.", "date": "2018.03.21", "title": "Условни присъди за мъж и жена, купували гласове"}
{"url": "https://www.dnes.bg/obshtestvo/2018/03/21/sreshtu-alo-apashite-preduprejdeniia-v-smetkite-za-tok.371386", "text": "В следващите 6 месеца сметките за ток ще съдържат призив хората да бъдат внимателни и да не се доверяват на телефонни измамници.\r\nТова е част от кампанията на МВР за справяне с проблема, обясни Петър Костадинов от компанията ЕВН, която снабдява Югоизточна България.\n\r\n\"Преценено е, че във фактурите за електроенергия, особено на по-възрастното население, което традиционно страда от телефонните измами, това е още един канал, който да ги предупреди да не се доверяват на всякакви опити по телефона за измами\", коментира той пред БНР.\r\nМВР е провело разговори и с другите електроснабдителни дружества. \r\n ", "date": "2018.03.21", "title": "Срещу ало апашите: Предупреждения в сметките за ток!"}
{"url": "https://www.dnes.bg/football/2018/03/21/levski-kym-cska-smenihte-si-imeto-no-si-ostavate-prostaci.371365", "text": "Наказанието на голмайстора на ЦСКА Фернандо Каранга продължава да създава неистово напрежение в Първа лига.\r\nОт Левски не останаха безучастни от вчерашното изявление на \"червените\", че всички се страхуват от тях и излязоха с декларация.\r\nВ нея \"червените\" се питат дали отново ще сменят името си, индиректно се наричат \"селяни\" и се добавя, че на \"Българска армия\" не бива да толерират просташкото поведение на Фернандо Каранга.\r\n", "date": "2018.03.21", "title": "Левски към ЦСКА: Сменихте си името, но си оставате простаци!"}
{"url": "https://www.dnes.bg/sofia/2018/03/21/bez-kapaci-na-shahti-na-okolovrystnoto-no-pyk-s-armatura.371355", "text": "За опасен участък с липсващи капаци на шахти сигнализира гражданин в HelpBook.info. \r\nУчастъкът е около голям търговски център, намиращ се на \"Околовръстното шосе\".\r\nИменно там е и една от най-опасните шахти. Капакът й липсва, а от това се е отворила и голяма дупка, от която стърчи арматурно желязо.\r\n\"Тази дупка създава опасност от възникване на ПТП и ще е късмет, ако някой се размине само със спукана гума, без по-сериозни щети по автомобила или пострадали\", пише още в сигнала.\r\n\r\nАко и вие се натъкнете на проблем, нередност и нарушение  - пратете сигнал в .\r\nС платформата ще алармирате властите, а медийното отразяване ще предизвика повече внимание и гласност на проблема.", "date": "2018.03.21", "title": "Без капаци на шахти на Околовръстното, но пък с арматура!"}
{"url": "https://www.dnes.bg/crime/2018/03/21/haskovliika-dade-6-bona-zlato-i-valuta-na-apashi.371328", "text": "Жителка на Хасково стана поредна жертва на телефонни измамници, съобщават от МВР.\r\nПредставил се за служител на реда мъж е въвлякъл в заблуждение 60-годишната жена. Той я е убедил, че трябва да съдейства на полицията при залавяне на престъпници.\r\nПотърпевшата след дадените и инструкции е оставила в парк близо до дома и на ул. \"Захари Стоянов\" плик с 6140 лева, 220 евро, 200 турски лири и неустановено количество златни накити.\r\nМалко по-късно обаче е осъзнала, че е измамена. По случая е образувано досъдебно производство.", "date": "2018.03.21", "title": "Хасковлийка даде 6 бона, злато и валута на апаши"}
{"url": "https://www.dnes.bg/football/2018/03/21/nakazanieto-na-karanga-cska-ne-biva-da-se-trevoji.371368", "text": "Голмайсторът на ЦСКА Фернандо Каранга беше наказан за един мач от Дисциплинарната комисия на БФС. \r\nСанкцията на бразилския стрелец предизвика куп полемики дали е била правилна или не. Ние обаче няма да изпадаме в подробности, а причините за решение на ДК са ясни на всички.\r\n \r\nКаранга ще пропусне домакинството на Ботев Пловдив, който по-рано през сезона измъкна 1:1 на \"Българска армия\" и няма загуба от три мача в Борисовата градина (б.р. - и два пъти 0:0). Това обаче по никакъв начин не бива да притеснява ЦСКА. Очакванията са на негово място Стамен Белчев да пусне в игра привлеченият през зимата нападател Жан Карлос Бланко.\r\n \r\nКолумбийският стрелец вече откри головата си сметка за \"червените\" – при 5:0 над Верея в Стара Загора. Той има и много силен източник, от който да черпи сили. Това е пищната му половинка Юлиет Руиз, която в Intagram вече се фука със снимки от София.\r\n \r\n\r\n ", "date": "2018.03.21", "title": "Наказанието на Каранга? ЦСКА не бива да се тревожи!"}
{"url": "https://www.dnes.bg/sport/2018/03/21/decata-na-slaviia-sys-zlato-na-mejdunaroden-turnir-po-hokei.371377", "text": "\"Белите вълци\" от Славия спечелиха златото на международния турнир \"Future Stars 2018\" в Нови Сад, Сърбия. Битките им с отборите от Сърбия, Унгария, Босна и Херцеговина им донесоха победи във всичките 5 срещи. Те реализираха 28 гола, а допуснаха едва 4.\r\nФиналът с отбора на Спартак Суботица протече драматично и завърши с дузпи и с краен резултат 3:2 в полза на Славия. \r\nКапитанът на отбора Александър Станимиров реализира 12 шайби, Любомир Аспарухов заби 7, а Алекс Кожухаров 5. По веднъж се разписаха Мария Руневска, Стефан Урумов, Даниел Кръстев и Александър Кемилев. За вратар на турнира беше избран вратаря на белите Георги Миланов. Международен дебют за Славия направиха Рая Митева, 9-годишният й брат Боби Митев, и 7-годишният Стефан Николов.\r\nБлестящата игра и отличията децата споделят с треньорите си Явор Славчев и Мартин Миланов, и родителите си, които с лични средства и усилия подпомагат целия тренировъчен процес.", "date": "2018.03.21", "title": "Децата на Славия със злато на международен турнир по хокей"}
{"url": "https://www.dnes.bg/notifikacii/2018/03/21/voinata-na-kofichkite-kiselo-mliako-v-polipropilen-polistirol.371321", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПет млекопреработвателни фирми са с глоби от Комисията за защита на конкуренцията. Санкциите са наложени заради използвани опаковки от полипропилен, неотговарящи на българския държавен стандарт.\n\r\nПо БДС трябва да се използва полистирол за направата на кофичките за кисело мляко.\n\r\n\"Полистиролът и полипропиленът не са вредни по никакъв начин. Причините са икономически, тъй като полипропиленът е по-евтин. БДС е със силата на закон. Който иска да произвежда този продукт, трябва да го спазва. Правилата трябва да бъдат спазвани, за да не се създава нелоялна конкуренция\", подчерта пред  Симеон Присадашки от Асоциацията на млекопреработвателите.\rПо думите на микробиолога Сергей Иванов в студиото на \"България сутрин\" разликата в опаковката, въпреки че е в разрез с БДС, по никакъв начин не уврежда качеството на млякото.\r\n\"Проблемът е по-скоро икономически. Трябва да се обнови БДС, тъй като има изисквания, които не могат да бъдат покривани. В България трябва да има регистър на закваската. Ако няма как да контролираме фирмите, които произвеждат закваска, не може да се гарантира БДС\", посочи той.", "date": "2018.03.21", "title": "Войната на кофичките! Кисело мляко в полипропилен, полистирол... "}
{"url": "https://www.dnes.bg/health/2018/03/21/makadamiia-narichana-oshte-oreh-na-dylgoletieto.371288", "text": "Опитвали ли сте ядки от макадамия? Те са с плътен вкус, богат източник на важни витамини и минерали, включително витамин А, желязо, витамини В и фолиева киселина.\r\nВ ежедневното хранене по-често консумираме орехи, бадеми, кашу, а подценяваме ценните качества на ядките от макадамия.\r\nМакадамия бива наричана още австралийски орех и е най-калоричната ядка. Въпреки това, консумирана без добавени вкусове към нея, тя има редица ползи за здравето.\r\n \r\n", "date": "2018.03.21", "title": "Макадамия, наричана още орех на дълголетието"}
{"url": "https://www.dnes.bg/zvezdi/2018/03/21/zlatkova-raikova-niama-kak-niakoi-da-me-bie-absurd.371362", "text": "Златка Райкова е готова да стане майка. Това тя разкри в интервю за списание LOVE style. Плеймейтката, която бе обявена за сензация в \"Като две капки вода\", разкрива и дали се е променила любовта й към нейния приятел Георги Валентинов, с когото е заедно вече пет години.  \n\r\n\"Отдавна съм готова да стана майка – признава Златка. Смятам, че на моята възраст е нормално да имам подобни желания. Но сега с Георги сме много ангажирани. Той се развива като професионален спортист, аз имам много ангажименти с моята модна марка и на този етап не мислим за деца. Набрали сме енерция и искаме да използваме този момент. Но, разбира се, ще дойде времето, когато ще станем родители\".\r\r\n                    \r\n                    Дали обаче някога е имало проблем, че Златка е със 7 години по-голяма от своята половинка?\r\n\"Не, ние сме много различни и се балансираме – казва плеймейтката. Докато аз съм по-емоционалният човек в нашата връзка, той е по-спокойният. Това е и причината да сме толкова години заедно. Аз друг такъв човек като мен няма как да изтърпя. Георги винаги ми дава успокоението, от което имам нужда\".\r\nЗлатка говори и за връзката си с Павел, който сега е гадже на Преслава.\r\n\"Да, с Павел живях две години, след което всеки си пое по пътя. Няма нищо вярно в слуховете, че ми е посягал. Никога не се е случвало. Няма как някой да ме бие. Това е абсурд!\"\r\n ", "date": "2018.03.21", "title": "Златкова Райкова: Няма как някой да ме бие! Абсурд!"}
{"url": "https://www.dnes.bg/notifikacii/2018/03/21/radev-dari-izrael-sys-snimki-na-bylgari-pomognali-na-evrei.371360", "text": "Президентът Румен Радев подари на Израел снимки на българи, помогнали за спасяването на евреи.\r\nТова стана по време на посещение на държавния глава в музея към Мемориала \"Яд Вашем\". Радев е на официално посещение в Израел.\r\nСнимките, които той подари, са на Анна Сърчаджиева, Анна Попстефанова, Надежда Светослав Хадживасилева, д-р Павел Герджиков, които са съдействали за спасяването на евреи. Те са от националния архив, съобщи БТА.\n\r\nПрезидентът разгледа музейната експозиция в мемориала, която показва оригинални снимки и експонати, запазени от оцелели в лагерите на смъртта. В експозицията присъства и България - като страната, спасила своите евреи.\rРадев участва в церемония по запалването на вечния огън в памет на жертвите на Холокоста.\r\n\"Благодаря ви, че пазите историята жива, човечеството никога не трябва да забравя какво се случи\", каза президентът. Той допълни, че историята трябва да се разказва на децата и се подписа в почетната книга.\r\n\"Като президент на България съм горд, че в най-тъмните времена на Европа българите успяха да спасят своите евреи\", каза още Румен Радев.\r\nПо-късно през деня българският президент ще положи венец и пред гробовете на жертвите на кораба \"Салвадор\" на хълма \"Херцел. \r\n ", "date": "2018.03.21", "title": "Радев дари Израел със снимки на българи, помогнали на евреи"}
{"url": "https://www.dnes.bg/za-da-se-razbirame/2018/03/21/mydri-prozreniia-koito-pomagat-da-otkriem-liubovta.371292", "text": "Търсим , когато нямаме половинка до себе си, но и когато се намираме във връзка. Опитваме се да я намерим навън, без да се замисляме, че това дали ще имаме любов в живота си, зависи от един друг вид на всеобхватната любов, а нейното начало започва от нас. \r\nОбъркани и с хиляди въпроси за личното си щастие ние се нуждаем от мъдри слова, които да бъдат нашите прозрения.\r\n \r\nВ следващите редове ще прочетете 3 мъдрости. Ако четете между редовете, ще откриете скъпоценните камъни, които ще ви заведат към създаването на , която наистина желаете.\r\n \r\n1. „Силата е във вас. Отговорът е във вас. Вие сте отговорът на всичките си търсения. Вие сте целта. Тя никога не е отвън.“ – Екхарт Тол\r\n \r\nЦитатът на Тол ни напомня, че ние сме това, което търсим. Намирането на любов вътре е фундаментална практика за привличане на любов в отношенията. Ако не сте влюбени в себе си, лесно може да се объркате и да вярвате, че щастието в любовта е външно и зависи изцяло от друг човек.\r\n \r\nЗа да имате желаните емоции в живота си, не забравяйте че всичко започва от вас. Чрез отношение към себе си, създавате основа за получаване на любов във всички аспекти на живота.\r\n \r\n2. „Любовта трябва да е като дишането. Тя трябва да бъде самото качество в теб – където и да си, с когото и да си, или дори ако си сам, любовта продължава да прелива от теб. Това не е въпрос на това да бъдеш влюбен в някого – въпросът е да бъдеш любов.“ – Ошо\r\n \r\nМъдри думи, които ни напомнят, че любовта е качество, което вече имаме в себе си. Не само това, но и качеството, което можем да усещаме с другите толкова, колкото и ние можем да усещаме. Ето защо трябва да позволим на тази любов да бъде като дишането.\r\n\r\n", "date": "2018.03.21", "title": "Мъдри прозрения, които помагат да открием любовта"}
{"url": "https://www.dnes.bg/rusia/2018/03/21/hodorkovski-niama-spasenie-ako-putin-iska-da-umra.371358", "text": "Живеещият в Лондон руски олигарх Михаил Ходорковски каза, че е решил да не наема лична охрана въпреки нарастващата тревога сред руснаците в чужбина след отравянето на бившия руски шпионин Сергей Скрипал, съобщава британският в. \"Гардиън\".\n\r\nХодорковски смята, че ако руският президент Владимир Путин иска той да умре, \"никакви мерки за сигурност не могат да предотвратят това\".\n\r\nСпоред живеещия в изгнание олигарх отравянето на Скрипал е ясен пример за наказание от страна на службите за сигурност срещу един дезертьор. По думите му то не представлява особена заплаха за политическите и икономическите изгнаници във Великобритания. Ходорковски е убеден, че смъртта на бившия висш служител на руската авиокомпания \"Аерофлот\" Николай Глушков не е свързана с отравянето на Скрипал.\n\n\n\n\r\r\n                    \r\n                    \"През съветската епоха нямаше много дезертьори от службите за сигурност, после броят им започна да се увеличава, а сега те започват да убиват тези дезертьори. Това се смята за много ясно послание: че не можеш да избягаш от специалните служби\", каза олигархът на брифинг в централата на основаната от него организация \"Отворена Русия\" в Лондон.\n\r\n\"Аз съм добре известен противник на Путин и той изпитва силна ненавист към мен, но с мен случаят е различен\", заяви той.\n\r\nХодорковски е бил информиран \"полуофициално\", че е бил включен в предишен списък с набелязани мишени, в който е фигурирал и убитият през 2015 г. опозиционен лидер Борис Немцов.\n\r\n\"Бях много по-разтревожен, когато беше убит Немцов, но имаше голям скандал за това и списъкът е анулиран\", каза той.\n\r\nОлигархът изрази безпокойство, че британските политици не разглеждат отравянето на Скрипал като престъпно деяние на близкото обкръжение на Путин, а го смятат за действие, одобрено от руското правителство.\n\r\n\"Руското правителство не е замесено в това. Правителството се състои от служители, които вършат обичайната служебна дейност, и единственото нещо, в което можете да ги обвините, е, че от време на време вземат подкупи\", каза Ходорковски.\n\r\n\"Има обаче ясно разграничение между правителството и обкръжението на Путин. Всичко това е дело на обкръжението на Путин\", заяви той.\n\r\nСпоред него британското правителство би трябвало да признае, че си има работа с \"организирана престъпна група\", и е необходимо най-напред да открие кои са нейните участници и да предприеме действия срещу тях.\n\r\nПопитан дали отравянето на Скрипал във Великобритания е било нарочно замислено да бъде извършено преди президентските избори в Русия, за да се окаже влияние върху общественото мнение, Ходорковски отговори: \"Не преувеличавайте значението на това за руските избиратели. Никой в Русия няма представа кой е Скрипал освен тесен кръг хора от специалните служби. За всички други ситуацията изглежда по следния начин: Великобритания заплашва Русия. Това е.\" \r\n/БТА/ ", "date": "2018.03.21", "title": "Ходорковски: Няма спасение, ако Путин иска да умра"}
{"url": "https://www.dnes.bg/crime/2018/03/21/zadyrjaha-15-dushi-za-lihvarstvo-i-droga-v-burgasko.371378", "text": "Петнайсет мъже на възраст между 20 и 40 години са задържани при проведена специализирана полицейска операция в Бургаска област срещу разпространението на наркотици и лихварска дейност, съобщиха от МВР.\n\r\nОбразувани са шест бързи полицейски производства, четири досъдебни производства и две преписки.\n\r\nИззето е голямо количество от различни по вид наркотични вещества, сред които и т. нар. дрога \"чай\". \r\nПо последни данни на специалистите употребата на този тип дрога крие големи рискове за здравето, тъй като освен биологични, може да отключи и психически проблеми.\n\r\nВ бургаския квартала \"Победа\" е задържан 39-годишен криминално проявен мъж, от чийто дом на улица \"Кракра\", са намерени и иззети голямо количество канабис и електронна везна. Установени са и двама дилъри, работещи за него по разпространение на наркотичните вещества, които са разпитани в качеството си на свидетели по образуваното досъдебно производство.\r\n                    \r\n                    \r\nОт жилище, разположено на улица \"Зора\" в същия квартал, обитавано от брата на 39-годишния мъж - къщо криминално проявен, са намерени и иззети две чужди лични карти, тетрадка с имена на лица кредитополучатели, талон за МПС, нотариални актове и договор за предоставяне за ползване на недвижим имот, дадени като залог срещу получени парични средства. \n\r\nРазпитани в качеството на свидетели са множество кредитополучатели. \n\r\nПо случая е образувано досъдебно производство за лихварство и извършване без разрешение на банкови и други финанасови сделки.\n\r\n ", "date": "2018.03.21", "title": "Задържаха 15 души за лихварство и дрога в Бургаско"}
{"url": "https://www.dnes.bg/obshtestvo/2018/03/21/izvestni-bylgari-pripoznaha-kauzata-wings-for-life-world-run.371388", "text": "За втора поредна година български атлети, популярни личности и вдъхновители ще подкрепят каузата на фондация Wings for Life за откриване на лек срещу гръбначните увреждания. Хора по света ежегодно биват приковавани към инвалидни колички вследствие на различни инциденти.\r\nВ момента обаче в множество страни по света учени и медицински специалисти участват в повече от 80 изследователски проекта, чиято цел е да открият как уврежданията на гръбначния стълб да станат напълно лечими, съобщиха организаторите.\n\r\nАктьорите Деян Донков, Юлиян Вергов, Владимир Карамазов, Антоний Аргиров, Невена Бузукова, Стефан А. Щерев и Снежана Макавеева, бегачите Краси Георгиев, Шабан Мустафа и Антония Григорова, парапланеристът Веселин Овчаров, колоездачът Йордан Анчев, автомобилният състезател Павел Лефтеров, параолимпиецът Георги Киряков заявиха своята подкрепа към десетките хиляди по света, за които откриването на лек е жизненоважно. \r\n                    \r\n                    \r\nВ световен мащаб над 3 милиона души са парализирани поради придобити травми на гръбначния стълб, а всяка година броят им расте с близо 130 000 пациенти. Водещи са случаите вследствие на пътно-транспортни произшествия –  над 50%, следват уврежданията при деца от падания, както и спортните травми. \n\r\nЛицата на Wings for Life в България ще подкрепят каузата, като се присъединят към организирания в София или към някое от останалите бягания в други градове на страната, или ако бягат самостоятелно, където и да се намират. Всички бегачи ще бъдат засичани от приложението Wings for Life World Run App на мястото, на което се намират в деня на световното бягане.\r\nПовечето от тях вече имат натрупан опит в събитието, защото го подкрепиха още миналата година, а едни от най-отдадените на каузата спортисти са Шабан Мусафа и Весо Овчаров, които ще се включат в световното бягане за трети пореден път. \n\r\nВсички ние ще можем да бягаме за тези, които не могат както на местата с организирани бягания, така и където и да се намираме на 6 май. Световното бягане започва точно в 14 часа българско време. За да подкрепим каузата на фондация WIngs for Life, е необходимо да свалим мобилното приложение, налично за android и iOS и да дарим минималната сума от 8.00 евро или долара. \r\n ", "date": "2018.03.21", "title": "Известни българи припознаха каузата Wings for Life World Run  "}
{"url": "https://www.dnes.bg/notifikacii/2018/03/21/za-bludstvo-s-dete-i-tormoz-tia-koiato-vsyshtnost-e-toi-v-zatvora.371364", "text": "Алисия, която всъщност е Благовест Молев, отива в затвора за 3 години и 8 месеца. Пловдивският районен съд изпрати травестита зад решетките заради блудство с момче и закана за убийство на съседка.\r\nБлаговест ще изтърпи наказанието при първоначален общ режим и ще бъде обществено порицан пред хората от блока, където той живее, съобщиха от прокуратурата, цитирани от \"\".\r\nПрестъпленията на травестита започнали през 2016 година. През юни мъжът затиснал във вход детето, което нямало навършени 14 години. Момчето се дърпало, но не успяло да се измъкне и извратенякът извършил блудствени действия с него.\r\nНа 18 септември същата година мъжът разбил вратата на апартамента на своя съседка.\r\"Ей, този път ще те убия, ще те размажа\", крещял той. А също и: \"Сега влизам, никой няма да може да те спаси\".\r\nЗаплахите му довели жената до тотален психически срив, за който свидетелстват и съседи.\r\nОще при първите заплахи била извикана полиция и Благовест престоял известно време в ареста. Преди да бъде отведен в районното той посрещнал униформените в булчинска рокля.\r\nНяколко месеца по-късно той отново нападнал жената - повредил вратата на апартамента й, ритал по нея с крак и дори счупил бравата.\r\nПрисъдата подлежи на протест и обжалване пред окръжния съд.\r\n ", "date": "2018.03.21", "title": "За блудство с дете и тормоз: Тя, която всъщност е той – в затвора!"}
{"url": "https://www.dnes.bg/index/2018/03/21/legendarniiat-balet-arabesk-50-g-na-scena.371392", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБалет \"Арабеск\" празнува 50-годишния си юбилей с грандиозен спектакъл.\r\nЕкипът на \"Околосветско\" нанадниква зад кулисите - как се готвят представлението? Съвременните Ромео и Жулиета оживяват на сцената.\r\nКакво още ще видим през март – месецът на Боряна Сечанова, най-известният български хореограф? За силата на духа и тялото и сбъдването на мечтите.", "date": "2018.03.21", "title": "Легендарният балет \"Арабеск\" – 50 г. на сцена"}
{"url": "https://www.dnes.bg/izvanrelsi/2018/03/21/selena-gomes-chaka-bebe-bashtata-biibyr.371387", "text": "Бедната Манди Тийфи... Майката на Селена много пъти изказа своята неприязън към Бийбър – можем само да си представим как ще й дойде тази новина!\r\nСпоред близки на известната певица, тя е бременна, а таткото естествено е Джъстин Бийбър. Не знаем дали в момента двамата са в добри отношения, защото наскоро стана ясно, че отново има някаква драма между тях. \r\nФактът, че Гомес ще става мама обаче, зарадвал Джъстин, който споделил с приятели, че двамата не били внимателни с контрацептивите, защото искали това да се случи в един момент.\r\n \r\nБлизък на двойката казва: “Те знаят, че моментът никога няма да бъде идеален, така че са оставили всичко в божиите ръце. Селена винаги е харесвала идеята да бъде млада майка“.\r\n \r\n", "date": "2018.03.21", "title": "Селена Гомес чака бебе? Бащата – Бийбър"}
{"url": "https://www.dnes.bg/balkani/2018/03/21/gluhoniam-globen-za-skandirane-na-lozungi-v-rumyniia.371344", "text": "Румънски парадокс: глухоням е глобен за скандиране на лозунги срещу управляващата Социалдемократическа партия (СДП), съобщава в. \"Гъндул\".\n\r\nСред протестиращите срещу управляващата партия по повод нейния извънреден конгрес на 10 март има глухоням жител на Букурещ, за когото представителят на жандармерията е описал в протокол, че е скандирал лозунги против СДП, съобщава неправителствената организация \"Корупцията убива\". Глобата на глухонемия мъж от Букурещ е в размер на 2000 леи (838 лв.), предаде БТА.\n\r\nПочинал румънец пък спечели дело срещу Пътна полиция, съобщава в. \"Адевърул\". Съдиите постановиха, че той има право да шофира, въпреки че пред тях бе смъртният акт на човека, допълва в заглавие вестникът.\r\n                    \r\n                    \r\nСъд в североизточния град Яш се е произнесъл в полза на починал мъж в рамките на съдебен процес за анулиране на санкция, с която е била отнета шофьорската му книжка. Въпреки че смъртният акт на Валериан Василиу е бил приложен към делото, съдиите са постановили мъжът да получи обратно свидетелството си за управление на МПС, както и равностойността на заплатената от него глоба, пише \"Адевърул\", цитиран от БТА.\n\r\nМиналата седмица румънец не успя да убеди съда в град Васлуй, че е жив. Шейсет и тригодишният Константин Релиу заминал на работа в Турция през 1992 г. и загубил контакт със семейството си в Румъния. След като не получавала никакви новини от мъжа си, съпругата му успяла да получи смъртен акт на негово име през 2016 г. Турските власти локализирали тази година Константин Релиу с изтекли документи и го депортирали. Когато се върнал в Румъния, той установил, че е обявен за починал и поиска от съда да го признае за жив. Според съда обаче периодът за обжалване на смъртния акт е изтекъл, така че нищо не може да се направи.\r\n ", "date": "2018.03.21", "title": "Глухоням глобен за скандиране на лозунги... в Румъния"}
{"url": "https://www.dnes.bg/muzika/2018/03/21/jeremy-zagriavat-za-koncerta-im-vyv-voenen-klub.371396", "text": "\n\r\nПърви кадри от работата на група JEREMY? с един от най-актуалните визуални артисти Жоро Панчев и стилист Иван Цуцуманов вече е налице.\r\nФотосесията е правена във Военен клуб, София. Мястото не е случайно, тъй като именно там групата ще представи на официална премиера своя нов албум и шоу. Музикалното събитие ще се случи на 13 Април.\r\nБандата се прочу със своите инди рок парчета и нашумява със сингъла   \"Fake fruits\", чийто клип е излъчван в балканската версия на MTV.\r\nМузиката им може да познаем в българските филми.  \"I Want To Be Like  You\" и \"Докато Ая спеше\". С билети за събитието може да се снабдим .\r\n\r\n ", "date": "2018.03.21", "title": "JEREMY? загряват за концерта им във Военен клуб"}
{"url": "https://www.dnes.bg/stranata/2018/03/21/s-311-mln-dyrjavata-kyrpi-novite-dupki-no-policai-do-vsiaka-ne-moje.371320", "text": "След зимата и дъждовете ред е на пролетта и новите дупки по пътищата. Държавата ще ремонтира пътищата у нас с 311 млн. лева, приоритетни са магистралите и първокласните пътища, уверява регионалният министър Николай Нанков. \n\r\nВече се работи по \"Тракия\" на територията на областите София и Пловдив, на \"Хемус\" в Софийска област, по първокласни пътища в област Враца и на други места.\r\n311 млн. лв. от бюджета са заделени за превантивен ремонт на близо 570 км пътища през тази година, уточняват от Агенция \"Пътна инфраструктура\".\r\nРемонтът на 440 км от тях е започнал миналата година и ще завърши през настоящата. Ще започне и рехабилитацията на още 130 км пътища, пише \"\".\r\r\n                    \r\n                    Предвидени са цялостно преасфалтиране на големи участъци, нова маркировка, ограничителни системи и т.н.\r\nЦелта е ремонтните дейности по основните направления да приключат преди началото на активния летен сезон.\r\nСпоред експерти, за да започнат строителни работи, температурата на въздуха трябва да е 10-12 градуса, да не вали, а температурата на вече положения асфлтът да е поне 6 градуса.\r\n\"Дупките, които се отвориха сега, се дължат основно на резките температурни амплитуди\", заяви Стефан Чайков, председател на УС на Българската браншова камара \"Пътища\". Те се появили най-вече по шосета, които от дълго време не са били ремонтирани адекватно заради липсата на средства.\r\nВ момента АПИ събирала информация за състоянието на пътищата от директорите на областните управления. Там, където се установи, че има повреди заради некачаствено свършена работа, отстрянването им ще е за сметка на поддържащите фирми.\r\n\"Първата офанзива по изкърпването ще приключи в рамките на месец и половина. До средата на май би трябвало най-проблемните участъци да бъдат ремонтирани\", казва Чайков. Той подчертава обаче, че процесът е непрекъснат. А разрушенията на асфалтовите покрития са постоянни не само заради температурните амплитуди, но и заради тежкотоварния трафик.\r\n\"Ако по пътищата няма трафик, а се наблюдават температурни амплитуди, няма да има такива поражения, каквито се появяват всяка пролет. Категорично трафикът е този, който генерира основните разрушения на пътната конструкция\", обяснява експертът.\r\nСпоред него решението е адекватно финансиране на системата и превантивно поддържане на инфраструктурата.\r\n\"Няма да е възможно да се постави полицай до всяка дупка, както разпореди премиерът. Но навсякъде полицията ще контролира и ще дава предписания за местата с нарушена пътна настилка\", заяви във вторник в Плевен вътрешният министър Валентин Радев.\r\nОще в понеделник той и министърът на регионалното развитие Николай Нанков обсъдили какво трябва да се направи.\r\n\"Разбрахме се, че като орган ние ще контролираме и ще пишем. А пътните служби по наши указания отиват и поправят, ако времето е добро за технологиите. Вече започнахме. Днес от София до Плевен беше изчистено, поздравявам министър Нанков\", допълни Радев.\r\n\n\r\nОценката на състоянието на пътищата в България е под средната за ЕС, сочат данни на Европейската комисия. У нас шосетата получават 3,37 пpи cpeдно 4,77 за ЕС. Държавата с най-висока оценка е Xoлaндия - 6,14 при 7 максимална. В топ 5 са още Фpaнция (6,05), Aвcтpия (5,99), Пopтyгaлия (5,91) и Дaния (5,71). Гepмaния, която често е сочена за пример за качество на пътищата, е поставена на осмо място с 5,55.\n\r\nРазликата в качеството и състоянието на пътищата се дължи основно на технологията, по която те се строят и ремонтират.\n\r\nВ Германия ремонтът на магистрала може да се сравни със сандвич Съставките са студоустойчив слой на основата, чакълесто-пясъчна основа от 25 сантиметра, укрепена с цимент, следва циментобетон с дебелина 27 сантиметра. А последният слой най-често също е от бетон или от специална елмазнофрезована смес. Между различните слоеве се поставя геотекстил, който изпълнява и дренираща функция. Поставят се и дюбели за съединение на съседните плочи.\n\r\nТази технология обаче има и съответната цена - километър ремонтиран път излиза 2 милиона евро.\n\r\nБългария поне засега не може да си позволи заделянето на такива средства. За сравнение - при последните по-значими ремонти по “Тракия” и “Хемус” бяха похарчени 100 млн. лв. за 90 км. Което прави малко над 1 млн. лв. на километър.\n\r\nС напредъка на технологиите от последните години се приема, че новопостроен път трябва да издържи без ремонти за срок от 15 години.\n\r\nЗа този период трябва да се предвидят относително малки средства за текущо поддържане. То включва отводняване, работа по обезопасителни системи и други подобни дейности. При появята на пукнатини в настилката за запълването им най-често се използва смес от битумна емулсия, вода, дребнозърнеста фракция, пясък и каменно брашно. Тя се полага най-често на студено, а целта е да се възстанови водонепроницаемостта на най-горния слой. Обикновено такива ремонти се правят на дълбочина от 3 до 6 милиметра.\n\r\nСлед 8-10 г. могат да се появяват дупки, но не трябва да са такива, които да изискват основен ремонт, твърди експертът. След 15 г. трябва да се направи сериозен ремонт, за да се възстановят експлоатационните характеристики на пътя. Тогава се подменя основата на дълбочина от поне 10 см, а най-често се стига до 30 см. Най-горният пласт на новата настилка пък трябва да е от 1 до 15 см. Така се постига равен горен пласт, който не допуска навлизането на вода под рециклирания пласт и се удължава експлоатационният живот на настилката.\n\r\nОт пътната агенция посочват, че през последните години и в България се използват най-нови технологии в пътищата. И дават пример, че преди повече от година бе отменена забраната за движение на тежки камиони при температури над 35 градуса по новоизградените и ремонтираните пътища.", "date": "2018.03.21", "title": "С 311 млн. държавата кърпи новите дупки, но полицай до всяка – не може!"}
{"url": "https://www.dnes.bg/video-prognoza/2018/03/21/prolet-s-privkus-na-zima-chakame-nova-porciia-sniag.371315", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтново ни очаква сняг, въпреки че астрономическата пролет е тук.\r\nДнешният ден ще бъде облачен с температури от 0 до 9 градуса. По-студено ще бъде в Северна България. Няма да липсва и дъжд през седмицата. Опасността от поледици е все още на лице.\r\nТова е прогнозата за очакващото ни време според климатолога на  Симеон Матев. Той предупреди в студиото на \"България сутрин\", че новата порция сняг отново може да изненада властите и да доведе до блокажи по пътищата. \r\n\"В Северна България се очаква да навали между 15-20 сантиметра сняг. Но снегът трудно ще се задържа по пътните платна. Въпреки това планинските проходи остават опасни. Времето остава динамично, тъй като сме в центъра на циклоналните процеси\", посочи синоптикът.\r\n ", "date": "2018.03.21", "title": "Пролет с привкус на зима: Чакаме нова порция сняг"}
{"url": "https://www.dnes.bg/rusia/2018/03/21/zagadkite-ne-sekvat-ekshumirat-tialoto-na-sina-na-skripal.371323", "text": "След отравянето на Сергей Скрипал и дъщеря му Юлия се заговори за „загадъчната“ смърт на сина на бившия полковник от руското разузнаване.\n\n\n\n\r\nВестник \"Московский комсомолец\" хвърля светлина върху обстоятелствата около него.\r\nАлександър Скрипал се жени за дъщерята на колега на баща му от разузнаването, с която живеят в съседни квартири. След събитията около баща му семейството се преместило във Великобритания. \r\nОтношенията между двамата обаче не вървели и по думите на тъста му Александър започнал да пие и да посяга на жена си. Това довело до развод, пише \"Фокус\".\r\nНа 13 юли миналата година Александър и новата му приятелка Анна заминали за Санкт Петербург, където на 18 юли починал по официални данни от чернодробна недостатъчност.\r\nВестникът припомня, че британските власти наредиха ексхумация на останките на Александър и майка му, които са погребани в Солсбъри. \r\nСъпругата на Сергей Скрипал умира от рак през 2012 година.", "date": "2018.03.21", "title": "Загадките не секват! Ексхумират тялото на сина на Скрипал"}
{"url": "https://www.dnes.bg/sofia/2018/03/21/koi-stolichni-kvartali-ostavat-bez-voda-utre.371327", "text": "\"Софийска вода” временно ще прекъсне водоснабдяването в някои части на столицата на 22 март, четвъртък, съобщиха от дружеството.\r\nВъв връзка с почистване и ремонт на филтри на редуктори за налягане на ул. \"Бреза“ и ул. \"Бистришко шосе“, с. Бистрица, се налага спиране на водоподаването на клиентите на \"Софийска вода\" от 10:00 до 18:00 часа на ул. \"Просвета“, ул. „Борова гора“, ул. „Еделвайс“, ул. „Щастливеца“, ул. „Шипка“; от 09:00 до 18:00 часа - вилна зона \"Бункера“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на ул. \"Просвета“ и ъгъла с ул. \"Витоша“; ул. \"Бистришко шосе“ и ъгъла с ул. \"Юрушка църква“.\r\r\n                    \r\n                    Във връзка с подмяна на сградно водопроводно отклонение на бул. \"Евлоги и Христо Георгиеви“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи на бул. \"Евлоги и Христо Георгиеви“ - от ул. „Георги Сава Раковски“ до ул. \"Проф. Никола Михайлов“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на бул. \"Евлоги и Христо Георгиеви“ и ъгъла с ул. \"6-ти септември\". \r\nВъв връзка с подмяна на спирателен кран на ул. „Акад. Стоян Аргиров“, вилна зона „Симеоново-Драгалевци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на:\r\nул. \"Монах Спиридон\", ул. \"Поветица\", ул. „Красива гледка\", ул. \"Акад.Стоян Аргиров\" от ул. \"Монарх Спиридон\" до № 23. При продължителност на строително-ремонтните дейности над 12 часа „Софийска вода” ще осигури водоноска на ул. \"Поветица“ и ъгъла с ул. \"Монарх Спиридон“.\r\nВъв връзка с реконструкция на уличен водопровод на ул. \"Александър Стамболийски\", с. Казичене, се налага спиране на водоподаването от 09:30 до 21:30 часа на клиентите на \"Софийска вода”, живеещи на ул . \"Христо Ботев“ - от ул.“ Цар Борис III“ до ул. \"Георги Бенковски“, ул. „Александър  Стамболийски“ - от ул. \"Димитър Ашов“до ул.“Околовръстна“,  ул. „Младост\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Христо Ботев\" и ъгъла с ул. \"Александър Стамболийски“.\r\nЗаради ремонт на уличен водопровод в с. Локорско, се налага спиране на водоподаването  от 09:00 до 21:00 часа на клиентите на \"Софийска вода”, живеещи в района на: кв. \"Световрачене“ – по ул. \"Синчец“ - от ул. \"Околовръстен път\" до ул. „Железопътна\". При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на ул. \"Синчец“, до жп гарата.\r\n ", "date": "2018.03.21", "title": "Кои столични квартали остават без вода утре"}
{"url": "https://www.dnes.bg/notifikacii/2018/03/21/uvolniha-shefa-na-kompaniiata-keimbridj-analitika.371326", "text": "Управителният съвет на британската компания за събиране на данни Кеймбридж Аналитика уволни шефа й Александър Никс, докато се води независимо разследване на действията му, предаде Асошиейтед прес.\n\r\nУправителният съвет съобщи, че причината за уволнението е изказване на Никс пред репортер под прикритие на британската телевизия Чанъл-4 Нюз, което \"не представлява ценностите на фирмата и неговото уволнение показва сериозността, с която ние гледаме на нарушението\".\n\r\nТелевизията излъчи тайно заснета среща на един от репортерите си с Никс, който казва, че компанията за събиране на данни и политически консултации е изиграла важна роля за победата на Доналд Тръмп на президентските избори в САЩ през 2016 г., включително \"с всички данни, анализи и таргети\".\r\nНикс освен това казва, че Кеймбридж Аналитика е използвала имейли с \"таймер за самоунищожение\" в предизборната кампания на Тръмп, за да не може да се проследят действията й. Думите му са: \"Няма доказателства, няма следи на хартия, няма нищо\".\n\r\nТелевизията посочи, че Никс направил тези изявления пред репортер, представил за богат клиент, който искал да използва Кеймбридж Аналитика, за да влияе на предизборни кампании в Шри Ланка.\r\n    \r\nКеймбридж Аналитика е разследвана във Великобритания за използване на лични данни на потребители на Facebook, за да се помогне на кампанията на Тръмп, припомня АП. \r\n/БТА/", "date": "2018.03.21", "title": "Уволниха шефа на компанията Кеймбридж Аналитика"}
{"url": "https://www.dnes.bg/stranata/2018/03/21/nivoto-na-iaz-kyrdjali-na-20-sm-ot-prelivane.371333", "text": "Нивото на язовир \"Кърджали\" е на 20 см от преливния ръб, но водоемът не прелива и риск за населението и инфраструктурата по поречието на Арда няма, съобщиха от пресцентъра на областната администрация. \r\nТази сутрин областният управител Никола Чанев е проверил на място състоянието на хидротехническото съоръжение. Специалистите са го информирали, че в момента и четирите турбини на ВЕЦ-а работят.\r\nПо думите на Чанев повишено е нивото и на яз. \"Студен кладенец\" заради снеготопенето и дъждовете. \r\n\"Повод за тревога обаче няма, хората трябва да са спокойни, при висока вълна големите язовири от критичната инфраструктура преливат контролирано през преливниците\", изтъква още областният управител на Кърджали.", "date": "2018.03.21", "title": "Нивото на яз. Кърджали на 20 см от преливане"}
{"url": "https://www.dnes.bg/zvezdi/2018/03/21/za-edna-otneta-titla-zashto-misis-bylgariia-ostana-bez-korona.371329", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоради неспазване на клаузите по договора на Мисис България е отнета титлата \"Мисис България Трансконтинентал\" Надя Недялкова и тя вече няма право да се представя и да използва в публичното пространство титлата. \r\nНедялкова е отказала да пътува и да представя страната ни в международен конкурс. Нещо, което победителката е длъжна по договор да направи.\r\nМариана Маринова, която е съорганизатор на конкурса обясни пред , че отнемането на короната не е прецедент.\r\n\"Не са много случаите. Конкретно в  този случай има няколко неизпълнения на договора\", обясни тя.\r\r\n                    \r\n                    Маринова каза също, че Надя Недялкова и всички кандидатки подписват декларации и се запознават с това, че ще трябва да представят страната ни на международни конкурси и това става още преди началото на участието им у нас. \r\n\"Ние имаме задължение към световния финал, съответно трябва да си намерим друго момиче, което да отиде\", обясни още съорганизаторът на конкурса Мариана Маринова.\r\nСега се обсъжда дали да се прави изцяло нов конкурс за нова \"Мисис България Трансконтинентал\" или да има само гласуване по интернет.\r\nСпоред Цветелина Чорбанова, ''Мисис България Земя 2017\", много жени участват в конкурсите само, за да си лепнат титлата без да осъзнават отговорността.\r\n\"На този световен конкурс отиваш да представяш не само себе си, ти отиваш да представяш страната и трябва да си подготвен\", настоя Чорбанова.", "date": "2018.03.21", "title": "За една отнета титла: Защо Мисис България остана без корона?"}
{"url": "https://www.dnes.bg/obshtestvo/2018/03/21/semeen-konflikt-blokira-asansiorite-na-carigradsko.371331", "text": "Семеен конфликт стои в основата на това асансьорите на бул. \"Цариградско шосе\" все още да не работят.\n\r\nПрез есента на миналата година е завършен ремонта на подлезите при Окръжна болница и бившия хотел \"Плиска\" под бул. \"Цариградско шосе\". Целта на ремонта е да направи подлезите под най-големия булевард в България достъпни. Инсталирани са общо пет асансьора, но те все още не работят.\r\nПървоначално трябваше да бъдат пуснати през декември 2017 г. През февруари новите асансьори все още не работят. \r\n\"В момента тече процедура по регистрация на техническите съоръжения с повишена степен на опасност от агенцията на Метрологичен надзор\", коментира пред bTV Иво Иванов, инвеститорски контрол.\r\r\n                    \r\n                    Още един месец по-късно, асансьорите в подлезите продължават да не работят. Държавната агенция така и не ги е лицензирала. Оказва се, че в документите за регистрация на съоръженията има несъответствие, което не е отстранено.\r\n\"В основата на всичко са междуличностни отношения между управителя на нашата фирма Явор Златанов и баща му Илия Златанов\", пояснява управителят на фирма \"Изамет 2000\" Петър Чупетловски.\r\nИлия Златанов до скоро управлявал и притежава фирмата за производство на асансьори заедно със сина си Явор, но днес те са конкуренти и дори врагове. \r\nСпоред Илия Златанов синът му регистрирал фирмата на свое име, въпреки че се води съдружник. Той е бил изнудван от дъщеря си, зет си и сина му, за да прехвърли 20% от фирмата на негово име.\r\n\"На 27 юни в този офис дойдоха дъщеря ми, зет ми и трима рекетьори и ме изнудваха за 220 хил. долара да платя в брой и веднага, и за 1 млн. и 200 хил. евро да подпиша документ, че ги дължа на зет ми\", твърди Илия Златанов.\r\nЗлатанов младши не пожела да отговори на обвиненията на баща си.\r\nОт Столична таобщина също потвърдиха, че причината асансьорите да не тръгват са отношенията между баща и син Златанови, а спорът между роднините-конкуренти поне засега оставя най-големия булевард в България недостъпен за трудноподвижни, възрастни хора и майки с колички.", "date": "2018.03.21", "title": "Семеен конфликт блокира асансьорите на \"Цариградско\""}
{"url": "https://www.dnes.bg/notifikacii/2018/03/21/telenor-prodade-biznesa-si-v-cie-kupi-go-kelner.371339", "text": "Норвежкият телекомуникационен концерн Telenor подписа споразумение за продажбата на своите активи в Централна и Източна Европа (ЦИЕ) на PPF Group за сумата от 2,8 милиарда евро (приблизително 27 милиарда норвежки крони), изчислена на база стойност на предприятията.\n\r\nТрансакцията включва изцяло притежаваните от Telenor предприятия в Унгария, България, Черна гора и Сърбия, както и доставчика на технологични услуги Telenor Common Operation, съобщава .\r\nДоговорената цена отговаря на съотношение между стойността на предприятията и EBITDA от 6,4 пъти, на базата на резултатите за 2017 г. Двете страни се споразумяха за разсрочено плащане на част от договорната цена, като 400 милиона евро от сумата ще бъдат изплатени на четири вноски за период от четири години.\r\nТрансакцията подлежи на съответното регулаторно одобрение и се очаква да бъде финализирана през третото тримесечие на 2018 г. Считано от първото тримесечие на годината, активите на Telenor в ЦИЕ ще бъдат отбелязани във финансовите отчети на групата като \"активи в продажба и прекратени операции\".\n\r\nСделката се очаква да доведе до счетоводна печалба след данъци в размер на около 3 млрд. норвежки крони, която ще бъде вписана след приключването на трансакцията.\n\r\n\"Стратегията на Telenor Group е базирана на ръст, ефективност и опростяване на процесите и услугите. С продажбата на нашите активи в ЦИЕ, ние правим важна стъпка към опростяването и фокусирането на портфолиото на Telenor  в регионите, в които виждаме най-голям потенциал за създаване на стойност. След тази трансакция обхватът на дейността ще включва интегрирани мобилни и фиксирани оператори в Скандинавия и силни позиции на мобилните пазари в Азия. Telenor Group е уверен, че благодарение на опита на PPF Group в региона и в сектора, те ще бъдат добър собственик на нашите активи в ЦИЕ“, коментира главният изпълнителен директор на Telenor Group Сигве Бреке.\r\nНа предстоящото Годишно общо събрание на Telenor на 2 май 2018 г., бордът на компанията ще поиска разрешение да изплати специален дивидент от 4,40 норвежки крони за акция, дължим при успешно приключване на сделката.\n\r\nЗаедно с вече предложения дивидент от 8,10 норвежки крони на акция за 2017 г., общата стойност на предложения дивидент през 2018 г. ще достигне 19 милиарда норвежки крони. Както вече бе съобщено, компанията също планира да поиска от годишното общо събрание нов мандат за обратно изкупуване на акции, за да се осигури гъвкавост на допълнителното възнаграждение за акционерите в бъдеще.\n\r\n\"Предложението ни за използване на постъпленията от тази сделка цели да осигурим атрактивно възнаграждение за нашите акционери, като същевременно запазим стратегическата си гъвкавост. Специалният дивидент ще бъде в допълнение към най- високия за всички времена обикновен дивидент в компанията и наскоро приключилата програма за обратно изкупуване. В момента се фокусираме върху развиването на съществуващите ни активи и осъществяването на дигиталната трансформация в групата. През следващите няколко години очакваме нови възможности за създаване на стойност в нашите основни бизнеси и географски области\", заяви главният финансов директор на групата Йорген Аренц Роструп.\n\r\nПрез 2017 г. компаниите на Telenor в ЦИЕ донесоха на групата приходи от приблизително 11,8 милиарда норвежки крони или 9% от общите приходи на Telenor Group. Приходите преди данъци, лихви, амортизации и отчисления (EBITDA) на тези компании достигнаха 4,1 милиарда норвежки крони или 8% от EBITDA на групата.\n\r\nTelenor работи в държавите от ЦИЕ от 25 години. Компанията навлезе на унгарския пазар през 1994 г, когато закупи местния оператор Pannon, а след това разшири присъствието си в региона като стартира мобилен оператор в Черна гора през 1996 г., а през 2006 г. придоби оператора Mobi 063 в Сърбия. Telenor закупи Globul в България през 2013 г\n\r\nКомпаниите имат общо над 9 млн. клиенти и около 3 500 служители.\n\r\nPPF Group е най-голямата частна инвестиционна група в ЦИЕ, която управлява активи на стойност приблизително 35 милиарда евро. PPF Group инвестира в различни сектори, включително банки, потребителски финанси, недвижими имоти, миннодобивна дейност и телекомуникации. През 2013 г. групата придоби подразделението на O2 в Чешката република от Telefonica, а през 2018 г. - Nova Broadcasting Group в България.\n\r\nС тази трансакция PPF Group разширява портфолиото си от телекомуникационни активи с още четири държави и изпълнява дългосрочната си цел да се превърне в среден по размер европейски оператор и да използва опита си, за да засили пазарните си позиции“, коментира акционерът, отговарящ за телекомуникационните активи на PPF Group, Ладислав Бартоничек.\n\r\n\"Теленор България ще продължи да бъде пример за компания с отлични резултати, ясни и ориентирани към потребителите продукти и услуги,  обслужване и мрежа с безкомпромисно качество и отговорно търговско поведение. PPF Group имат ясни цели за развитието на тяхната телекомуникационна дейност и операторите на Теленор Груп в ЦИЕ са ключови за тяхното постигане. Бих искал да подчертая, че тази сделка няма да се отрази на нашите клиенти и местни партньори и компанията ще продължи да работи с тях и за тях, както и досега\", коментира главният изпълнителен директор на Теленор България Оле Бьорн Шулстъд.\r\nПродажбата се случва на фона на промени в бранша в страната ни. В края на септември имаше друга голяма новина в телекомуникационния сектор у нас. Тогава компанията майка на Мтел Telekom Austria Group обяви, че планира ребрандирането на своите оператори, като ще заложи на местния бранд A1 в страните, в които оперира.\n\r\nВ България Telenor се съревновава с Мтел, местното поделение на Telekom Austria, както и с \"Виваком\" на БТК.\r\nОсновният конкурент на Telenor в Черна гора е T-Mobile Crna Gora, собственост на унгарското поделение на Deutsche Telekom, Magyar Telekom. M:tel, третият мобилен оператор в страната с около 630 000 абоната, е собственост на Telekom Srbija. В Сърбия безжичният бизнес на Telenor се конкурира с мобилното поделение на Telekom Srbija, MTS и VIP Mobile, част от Telekom Austria Group.\r\n", "date": "2018.03.21", "title": "Telenor продаде бизнеса си в ЦИЕ. Купи го Келнер"}
{"url": "https://www.dnes.bg/top-novini/2018/03/21/1260-leva-zaplata-na-kasierka-spravedliv-li-e-pazaryt-na-truda.371324", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nEдна проста обява, която предложи брутно стартово възнаграждение на касиери в голяма верига магазини в размер на 1260 лв., провокира редица въпроси. \r\nРазлични професии и експерти започнаха да разсъждават дали е справедлив пазарът на труда и много или малко е подобно възнаграждение за служител на такова място.\r\n\"Това е средна работна заплата. Можем да твърдим, че е нормална при положение, че става въпрос за 8-часов работен ден с два почивни дни и не се налага да се осъвместяват пет длъжности едновременно\", коментира Ваня Григорова от КТ \"Подкрепа\" в студиото на \"България сутрин\".\r\nТова, че на определени места има средни заплати съвсем не е достатъчно обаче, за да твърдим, че ситуацията в България е задоволителна, посочи още тя.\rПред  икономистът Славчо Маринов обясни, че въпреки, че това не е квалифицирана работа, трябва да се обърне внимание на факта, че става въпрос за работа на крак, което означава и физическо натоварване.\r\n\"Необходимо е да имаш и емоционалната интелигентност да се справиш с клиента, да го насочиш накъдето трябва. Умение, което не всеки притежава\", категоричен бе той.\r\nФинансовият експерт Кольо Парамов пък уточни, че в случая става въпрос за длъжност, в която има взаимозаменяемост на работното място.\r\n\"Касиерът, който трябва да получава 1260 лв. работна заплата работи под доста динамично темпо в продължение на 8 часа\", подчерта той.\r\n ", "date": "2018.03.21", "title": "1260 лева – заплата на касиерка. Справедлив ли е пазарът на труда?"}
{"url": "https://www.dnes.bg/politika/2018/03/21/gerb-sreshtu-ermenkov-za-krim-antievropeiska-poziciia.371337", "text": "От ГЕРБ скочиха срещу червения Таско Ерменков заради публикацията му, в която нарича САЩ и западните страни \"идиоти\" и коментира изборите за президент на Русия в Крим. Според управляващите публикацията на Ерменков е антиевропейска и нарушава националния интерес.\n\r\nДен след изборите в Русия Таско Ерменков коментира вота там. \"Днес Крим гласува за президент на Русия. Обидени от анексията на Русия над 90% там от гласувалите са за Путин. Ало, САЩ, ФГР, Франция, ЕС, в края на крайщата – чухте ли гласа на хората в Крим? Всъщност това е без значение. Чули или не, Крим каза своята тежка дума, а Вие, както беше казал Христо Ботев \"а... вий... вий сте идиоти!\", написа той в профила си в социалната мрежа Facebook.\r\n                    \r\n                    \r\nПо думите на Тома Биков от ГЕРБ в този пост Таско Ерменков изказва пълна подкрепа за анексията на Крим, което противоречи на българската държавна позиция, според която е важно да бъде спряно каквото и да било прекрояване на границите в Европа.\n\r\n\"Позицията на ГЕРБ е, че трябва отношенията с Русия да стъпят на прагматична и взаимоизгодна основа, а не да се базират на чувства, каквито са любовта и омразата. В този смисъл изказването на Таско Ерменеков нарушава не само националния интерес, но и саботира тази прагматична основа. Това изказване продължава една антиевропейска тенденция, която се развива в най-голямата опозиционна партия\", настоя Биков.\n\r\nТой призова и лидерката на БСП Корнелия Нинова да се разграничи от позицията на Ерменков, ако все още поддържа мнението, че България е част от Европа и е против прекрояването на държавни граници.\n\r\nБиков обвини и че използването на името на Христо Ботев в подобен контекст говори за \"литературна и функционална неграмотност\".\n\r\nТаско Ерменков пък от своя страна коментира, че изразеното в публикацията е лично мнение, а не позиция на БСП. В упреците на управляващите той видя тяхното \"безсилие да избягат от скандалите, които те творят\".\n\r\n\"Скандалите, които тресат обществото, няма как да ги замажат с един Таско Ерменков. Това не е начин на водене на политика, управляващите да се отнасят сериозно към задълженията си\", настоя социалистът.\r\n ", "date": "2018.03.21", "title": "ГЕРБ срещу Ерменков за Крим: Антиевропейска позиция!"}
{"url": "https://www.dnes.bg/cars/2018/03/21/skoro-gradska-tol-taksa-capash-poveche-plashtash-poveche.371325", "text": "Градска тол такса планира да въведе Европейската комисия скоро на стария континент. Това стана ясно от думите на еврокомисаря по транспорта Виолета Булц. Тя участва в конференция по мутимодален транспорт в София.\r\nПредложението на Брюксел е автомобилите с по-високи нива на вредни емисии да се таксуват по нова толсистема в градовете в Европейския съюз.\r\nИма вариант по-високи такси да плащат и шофьорите, чиито коли шофират в час пик или в зона с висока концентрация на вредни емисии.\r\nПредвижда се мярката да бъде приета до края на българското европредседателство, каза Булц, цитирана от .\n\n\n\r\r\n                    \r\n                    Градската толсистема първоначално беше препоръчана от ЕС за Германия и Великобритания.\r\nТя предвижда шофьорите да се таксуват според емисиите, които автомобилите им отделят, или според пиковите часове на деня. Тя е част от първия пакет по мобилност, разработен миналата година. Булц се надява той да бъде приет до края на председателството ни, а мерките да бъдат приложени до 2020 г.\r\nЕврокомисарят коментира и последствията за международните шофьори от директивата за командировка на работници в ЕС. Тя обясни, че все още се водят преговори, но ЕК е на едно мнение с България, че международният транспорт трябва да бъде изключен от директивата и да се обърне внимание на социалните права на шофьорите. \r\n“В момента имаме действаща правна рамка, но само 3 държави са я приели в националното си законодателство. Вместо да санкционираме останалите страни, ние решихме да разгледаме въпроса по-задълбочено и да подкрепим транспортните фирми, които легално оперират в ЕС”, заяви Булц.\r\nДо края на годината ще бъде извършен анализ относно разходите за транспорт във всички държави членки, на базата на който ще се определи цена на билетите и правилата за пътниците при мултимодалния транспорт, допълни комисарят.", "date": "2018.03.21", "title": "Скоро: Градска тол такса – цапаш повече, плащаш повече"}
{"url": "https://www.dnes.bg/crime/2018/03/21/gdbop-razbi-prestypna-grupa-za-trafik-na-hora.371334", "text": "ГДБОП неутрализира организирана престъпна група за трафик на хора през границата, съобщиха от МВР.\r\nСпецоперацията е проведен на 17 март от служители на ГДБОП и териториалните ѝ служби в Хасково, Кърджали и София. Разкритата група е превеждала чужденци през границата на страната и подпомагала тяхното пребиваване у нас.\r\nВ хода на действията по разследването са претърсени 15 адреса на територията на област Хасково и Годеч, както и два автомобила. Иззети са множество мобилни телефони, сим карти, парични суми и други вещи и предмети, имащи отношение към документирането на престъпната дейност на групата. Задържани са 18 души.\r\nНа седем от тях - български, турски и сирийски граждани, са повдигнати обвинения за престъпление по НК. На петима от обвиняемите е наложена постоянна мярка \"задържане под стража\", а на други двама - мярка за неотклонение \"парична гаранция\".\r\r\n                    \r\n                    Работата по документирането и доказването на престъпната дейност на групата продължава под наблюдението на прокуратурата.", "date": "2018.03.21", "title": "ГДБОП разби  престъпна група за трафик на хора"}
{"url": "https://www.dnes.bg/politika/2018/03/21/bunt-v-sds-iskat-ostavkata-na-lidera-si-lukarski.371332", "text": "Сред седесарите зрее напрежение и част от тях се готвят да поискат оставката на лидера си Божидар Лукарски на заседание на Националния съвет на 17 април.\r\nВече е взето и решение за това – на съвещание на партийните структури от Югоизточна България, което се проведе в Стара Загора. Това съобщи областният председател на СДС – Стара Загора Николай Александров.\r\nСпоред устава на СДС председателят на партията може да бъде свален с две трети от гласовете на членовете на Националния съвет. Ако лидерът падне, се назначава временно изпълняващ длъжността и се свиква Национална конференция, която да избере новият шеф на сините.\n\n\r\r\n                    \r\n                    Хората по места не са доволни от изолацията на партията в момента от останалите десни формации и от липсата на активна политика спрямо новото правителство и яснота за бъдещето на СДС. \r\n\"Той води партията на никъде\", каза по адрес на Лукарски неговият заместник и бивш лидер на СДС Емил Кабаиванов.\r\nОт СДС вече обявиха, че формата Реформаторски блок е изчерпан и партията ще преустанови членството си в него. Преговорна група, в която влизат зам.- председателите Румен Христов и Емил Кабаиванов, бе натоварена със задачата да се срещне с хората по места и да проучи нагласите за коалиция и възможните партньори в дясно.\r\nЧрез попълване на анкетна карта всеки от членовете на СДС може да изрази своето мнение и да посочи коалиционен партньор.\r\nУчастниците в съвещанието потвърдиха опозиционния характер на СДС и анти-ГЕРБ политиката, която партията ще води и в бъдеще. \r\n\"Не сме гласували за Румен Радев и това не е нашият президент\"- посочиха още представителите на СДС. \"Под никаква форма няма да участваме в политически проект, вдъхновен от новия президент\".\r\n\"Обединението вдясно е крайно наложително, ако партиите в тази част на политическото пространство искат да оцелеят и да участват във властта.  Близо 300 хил. гласа на последните избори, разделени между три партии, няма да доведат до успех\", каза още Кабаиванов.\r\nТой допълни, че проблемите в дясно винаги са идвали не от идейно разминаване, а от личен егоизъм. Според него обединението вдясно е единствената алтернатива за партията.\r\nДругият зам.-шеф на СДС Румен Христов потвърди това и допълни, че партията е отворена за преговори. ", "date": "2018.03.21", "title": "Бунт в СДС! Искат оставката на лидера си Лукарски"}
{"url": "https://www.dnes.bg/pr/2018/03/21/bylgariia-er-puska-nad-35-000-mesta-na-promocionalni-ceni-s-proletna-kampaniia.371349", "text": "Пролетта кацна и в \"България Ер\" и донесе със себе си специални цени за пътешествениците. Националният превозвач пусна над 35 000 места на промоционални цени с пролетната си кампания.\r\nТя ще продължи до 5 април включително, като дотогава пасажерите могат да закупят самолетни билети до всички директни дестинации на авиокомпанията на ниски цени, и да ги използват с период на пътуване до 30 юни 2018 г.\r\nВ рамките на пролетната промоция еднопосочните полети от и до Милано са на цени от 45 евро, а тези до Рим - от 55 евро. Самолетните билети в едната посока за дестинации като Берлин, Ларнака и Барселона са намалени на 59 евро, като на промоционални цени са и еднопосочните полети за Мадрид (66 евро), Тел Авив (77 евро), Цюрих (79 евро), Амстердам (89 евро), Париж (99 евро), и Москва (127 евро).\rОт авиокомпанията са разкрили и повече места от най-ниската си ценова тарифа, като са подготвили и специални оферти за двупосочните билети до Брюксел (159 евро), давайки по-голяма възможност на пътниците да се възползват от пролетните цени.\r\nПодробности за условията на пролетната кампания и цените на самолетните билети ще намерите в секцията \"Промоции\" на уебсайта на \"България Ер\". Резервации може да бъдат направени онлайн на www.air.bg , в офис на авиокомпанията, през Центъра за обслужване на клиенти на тел. +3592 402 04 00, на e-mail: callFB@air.bg или от туристически агент.\r\n ", "date": "2018.03.21", "title": "\"България Ер\" пуска над 35 000 места на промоционални цени с пролетна кампания"}
{"url": "https://www.dnes.bg/technology/2018/03/21/uchen-stoiasht-zad-probiva-na-dannite-na-fb-izkupitelna-jertva-sym.371347", "text": "Учен от Университета в Кеймбридж, събирал данни за милиони потребители на Facebook, заяви, че е бил използван като \"изкупителна жертва\" от социалната мрежа и от консултантска компания, обвинявана, че е опитала да наклони общественото мнение в САЩ в полза на Доналд Тръмп, предаде Ройтерс.\n\r\nТази седмица компанията Facebook беше разтърсена, след като източник изнесе данни, че \"Кеймбридж аналитика\" - консултантска компания в сферата на политиката, която е била наета от Тръмп за предизборната му кампания през 2016 г. - е придобила неправомерен достъп до информация за 50 милиона потребители на Facebook.\n\r\nПрез последните два дни социалната мрежа загуби 60 милиарда долара от стойността си на фондовите пазари поради опасения, че нейните отношения с \"Кембридж аналитика\" може да навредят на репутацията й, да подплашат рекламодателите и да станат причина за въвеждане на по-строги регулации, отбелязва Ройтерс.\n\n\r\r\n                    \r\n                    Facebook заяви, че данните са били събирани от Александър Коган - учен в областта на психологията, създал приложение в рамките на социалната мрежа, което е било свалено от 270 000 души. Според компанията след това той нарушил нейните правила, като предал данните за потребителите на \"Кембридж аналитика\".\n\r\n\"Събитията през последната седмица са истински шок\", каза Коган пред Би Би Си. \"Според мен по същество съм използван като изкупителна жертва, както от Facebook, така и от \"Кембридж аналитика\", при положение че смятахме, че правим нещо съвсем обикновено.\"\n\r\n\"Получихме уверения от \"Кембридж аналитика\", че всичко е изрядно от правна гледна точка и не нарушава условията на предоставяната (от Facebook) услуга.\"\n\r\nАлександър Никс, ръководителят на \"Кембридж аналитика\", който вчера беше временно отстранен от длъжност, заявява на тайно направен видеозапис, че неговата компания е изиграла решаваща роля за изборната победа на Тръмп.\n\r\nКоган обаче каза, че точността на тази база данни е била \"преекспонирана\" от \"Кеймбридж аналитика\", както и че е било по-вероятно информацията да навреди на кампанията на Тръмп. \r\n/БТА/", "date": "2018.03.21", "title": "Учен, стоящ зад пробива на данните на FB: Изкупителна жертва съм"}
{"url": "https://www.dnes.bg/obshtestvo/2018/03/21/revoliucionni-promeni-vse-poveche-novi-profesii-vse-poveche-roboti.371307", "text": "В най-развитите икономики в света до 2030 г. една пета от работещите ще бъдат заменени от роботи. В много индустрии и държави най-търсените професии днес не са съществували преди 10 г. 65% от децата в първи клас при завършването на образованието си ще работят професии, които към момента още не са създадени.\n\r\nТова са само част от изводите в изследванията за бъдещето на пазара на труда от последната година. \n\r\nПроучванията показват, че дигиталните знания ще стават все по-необходими, а сред най-търсените умения ще са още способностите за решаване на проблеми, учене през целия живот, критичното мислене, креативността, управлението на хора, емоционалната интелигентност, пише .\r\n                    \r\n                    \r\nПри подобно динамично развитие на пазара на труда способността на работодателите и правителствата да разработват адекватни политики и мерки, за да отговорят на новите предизвикателства и да се възползват от възникващите възможности, ще стават все по-важни.\n\r\nНаред с дигитализацията и бурното развитие на информационните технологии демографските и климатичните промени също са в основата на новата социална реалност, пред която са изправени обществата в Европа. \n\r\nЗастаряването на населението поради повишената продължителност на живота заедно с по-ниските нива на плодовитост бързо се превръщат в грижа за почти всички страни, а не само за индустриализираните икономики. Делът на възрастните хора се увеличава, а децата и младите хора намаляват. Според данни на ООН към момента 13% от световното население е на 60 или повече години. До 2050 г. този дял ще бъде над 25% на всички континенти с изключение на Африка.\n\r\nЗастаряването на населението засяга пряко функционирането на пазара на труда, пенсионната, здравната, социалната и образователната система.\n\r\nОтговор на изброените предизвикателства ще се опитат да дадат участниците в международната конференция “Бъдещето на труда”, която ще се проведе на 21 и 22 март в София. Темата е сред приоритетите на Българското председателство на Съвета на ЕС. По време на дискусията ще се обсъждат въпросите: кои ще са знанията и уменията за работните места в следващите десетилетия, кои са основните предизвикателства, свързани със застаряването на работната сила, как да се насърчи по-дългият трудов живот, да се улесни трансферът на опит и знания между поколенията.\n\r\nЩе се дискутират и възможностите за подобряване на политиките в областта на образованието, обучението и преквалификацията за по-добро съответствие на новите умения с нуждите на пазара на труда.\r\n ", "date": "2018.03.21", "title": "Революционни промени: Все повече нови професии, все повече роботи!"}
{"url": "https://www.dnes.bg/zvezdi/2018/03/21/ronaldinio-na-38-brazilskiiat-futbolen-magiosnik-na-terena.371230", "text": "\n\r\nНа днешния 21 март своя рожден ден празнува един от най-големите и обичани футболисти от началото на XXI век – Роналдиньо. Роналдо де Асис Морейра е роден в Порто Алегре, Бразилия, през 1980 година.\n\r\nРоналдиньо започва кариерата си в родния си отбор Гремио Порто Алегре през 1997 г. В своята кариера той защитава цветовете на отбори като ПСЖ, Барселона, Милан, Фламенго, Атлетико Минейро, Куеретаро и Флуминезе.\n\r\nЗа националния отбор на своята страна изиграва 97 мача, в които отбелязва 33 гола.\n\r\n\n\r\nИзраства в семейството на магазинерка, която по-късно учи за медицинска сестра и работник в корабостроителница. Бащата на бъдещата футболна звезда умира от инфаркт, когато Роналдиньо е на 8.\r\n                    \r\n                    \r\nПо-големият брат на Роналдиньо – Роберто, също става професионален футболист. По-късно той става агент на по-малкия си брат.\n\r\nИмето на талантливия футболист отеква в родната му Бразилия след един мач при децата до 13-годишна възраст. Тогава неговият отбор побеждава съперник с 23:0, а едно зъбатично момче вкарва всички 23 гола. Името му е Роналдо де Асис Морейра.\n\r\nИзбран е за футболист на годината на ФИФА през 2004 и 2005 г. През 2005 г. пък Роналдиньо става третият бразилец, който получава Златната топка.\n\r\nРоналдиньо става световен шампион с националния отбор на Бразилия на световното първенство в Япония и Южна Корея през 2002 г.\n\r\nПопада 3 пъти в Идеалния отбор на годината на ФИФА - 2005, 2006, 2007 година.\n\r\nОт януари 2007 година футболиста има испанско гражданство.\n\r\nРоналдиньо заема 8 място във вечната ранглиста за голмайсторите на бразилския национален отбор със своите 33 гола. Любопитното е, че той заема осмото място и в класацията за най-много изиграни мачове за селесао със своите 97 мача.\n\r\nИма син – Жоао, който е роден през февруари 2005 година.\n\r\nВ началото на януари тази година бразилецът официално обяви край на своята феноменална кариера. Той загатва, че след края на световното първенство в Русия вероятно ще организира голям бенефис.", "date": "2018.03.21", "title": "Роналдиньо на 38: Бразилският футболен магьосник на терена"}
{"url": "https://www.dnes.bg/snimka-na-denia/2018/03/21/nahluva-studen-vyzduh-viatyryt-se-obryshta-ot-sever.371308", "text": "Днес вятърът от юг-югозапад ще се усили и в източната половина от страната и по северните склонове на планините временно ще е силен, но още преди обяд в източните райони ще се ориентира от изток, а в северните - от североизток. \r\nДо вечерта вятърът в цялата страна ще се ориентира от север-североизток и с него ще нахлува студен въздух. \r\nЩе бъде облачно, с превалявания от дъжд, в северозападните райони - от сняг. \r\nМаксималните температури ще бъдат в широки граници - от 3-4 градуса - в северните райони, до 16-17 градуса - в южните, в София - около 9 градуса. Това е прогнозата за времето на НИМХ при БАН.\r\n ", "date": "2018.03.21", "title": "Нахлува студен въздух, вятърът се обръща от север"}
{"url": "https://www.dnes.bg/usa/2018/03/21/poredna-eksploziia-v-teksas-edin-chovek-e-ranen.371309", "text": "Един човек беше ранен при нова експлозия в град Остин, щата Тексас, където поредица от взривове на колети бомби убиха двама души от началото на месеца.\n\n\r\nПострадалият, мъж на 30-ина година, е в сериозно състояние, но без опасност за живота. Бомбата избухнала в магазин на веригата \"Гудуил\" в южната част на града, предаде Асошиейтед прес.\r\nПо-рано вчера в офис на пощенската компания \"ФедЕкс\" в квартал на Сан Антонио близо до Остин се взриви бомба, поставена в колет. Малко по-късно беше открита още една бомба, която не е избухнала.\r\n/БТА/\r\n ", "date": "2018.03.21", "title": "Поредна експлозия в Тексас, един човек е ранен"}
{"url": "https://www.dnes.bg/usa/2018/03/21/sasht-tvyrdo-ne-se-strahuvame-ot-tyrgovska-voina.371310", "text": "Министърът на финансите на САЩ Стивън Мнучин увери, че страната му не се страхува от търговска война, като същевременно уточни, че това не е нейната цел, съобщи Франс прес.\n\r\n\"Ние трябва да бъдем подготвени да се намесим в защита на интересите на САЩ, за да защитим една справедлива свободна търговия\", каза Мнучин на пресконференция в края на двудневната среща на финансовите министри от Г-20 в Буенос Айрес.\n\r\nТърговската война \"не е наша цел, но ние не се страхуваме от нея\", предупреди той, повтаряйки думите на президента Доналд Тръмп, чието решение за въвеждане на вносни мита от 25 процента за стоманата и 10 процента за алуминия ще влезе в сила в петък.\r\n                    \r\n                    \r\n\"Не става въпрос за протекционизъм, а за свободна търговия, която да е справедлива и реципрочна\", изтъкна неколкократно американският министър на финансите, който също призова Китай да отвори пазарите си за американските фирми.\n\r\nМнучин, който отбеляза, че е имал \"позитивни\" разговори в Буенос Айрес, не пожела да разкрие дали освен Канада и Мексико други страни ще бъдат изключени от митата върху стоманата и алуминия, както настояват най-вече европейците.\r\n/БТА/\n\r\n ", "date": "2018.03.21", "title": "САЩ твърдо: Не се страхуваме от търговска война!"}
{"url": "https://www.dnes.bg/eu/2018/03/21/iunker-zashto-ezikyt-na-shekspir-da-e-po-vissh-ot-tozi-na-volter.371311", "text": "Английският език има твърде голям превес в Брюксел, особено с наближаващото излизане на Великобритания от ЕС, каза френският президент Еманюел Макрон и обеща да се бори за по-широко използване на френския в институциите на ЕС, предаде Ройтерс.\n\r\nПо данни на Международната организация на франкофонията по света има 274 милиона френскоговорящи. Така френският е петият най-говорен език и четвъртият най-използван в интернет.\n\r\nФренският дълго време доминираше в централата на ЕС в Брюксел, но английският стана вездесъщ в европейските институции, особено след приемането на източноевропейски членки през 2004 г., отбелязва Ройтерс.\n\r\n\"Ситуацията сега е доста парадоксална. Английският вероятно никога не е имал толкова силно присъствие в Брюксел в момент, когато обсъждаме Brexit-а. Тази доминация не е неизбежна. От нас зависи да установим някои правила, да присъстваме и да превърнем френския в езика, с който човек получава достъп до редица възможности\", каза Макрон.\r\n                    \r\n                    \r\nМакрон, който за разлика от повечето предишни френски лидери често говори на английски при посещенията си в чужбина, увери, че това не е кампания против английския, а за насърчаване на многоезичието.\n\r\nТой заяви, че подкрепя идеята всеки в Европа да изучава по два чужди езика и че Франция ще увеличи усилията си в преподаването на френски на европейски официални лица.\n\r\nПредседателят на Европейската комисия Жан-Клод Юнкер написа в Тwitter, че е \"въодушевен поддръжник на многоезичието\".\n\r\n\"Защо езикът на Шекспир да е по-висш от този на Волтер? Допуснахме грешка, като станахме толкова англицизирани\", каза Юнкер на френски за телевизия Франс 5.\n\r\nТой обаче добави: \"Английският се превърна във всекидневен работен език в институциите на ЕС. Brexit-ът с нищо няма да промени това, понеже тези, които не идват от западната част на Европа, са свикнали да говорят на английски.\"\r\n \r\n/БТА/\r\n ", "date": "2018.03.21", "title": "Юнкер: Защо езикът на Шекспир да е по-висш от този на Волтер?"}
{"url": "https://www.dnes.bg/temida/2018/03/21/dyrjavata-dava-po-8-miliona-za-slujebni-advokati.371312", "text": "Държавата плаща по 8 млн. лева годишно за служебни адвокати, пише \"Монитор\", като се позовава на данни от Националното бюро за правна помощ. Юристите се назначават основно по дела, за които ищците нямат пари за адвокати. В такива случаи държавата предвижда да се назначават служебни защитници, които да представляват едната страна по делото. \n\r\nСпоред справката най-много пари отиват за процеси в София - 1 873 370 лева. Следват Бургас с 542 920 лева и Варна с 478 830 лева, изплатени за последната отчетена 2016 година.\n\r\nОколо 15 хиляди лева отиват и за командировки на адвокати, които пътуват от една колегия в друга. Това става на основание чл. 38 ал. 5 от ЗПП, който визира предоставянето на правна помощ в други населени места.\r\n                    \r\n                    \r\nБезплатната правна помощ помага реално на социално слабите хора да имат достъп до правосъдие, тъй като те не могат да плащат дори минималните адвокатски хонорари, които са регламентирани с наредба на Висшия адвокатски съвет. \n\r\nСпоред нея писмената консултация от адвокат е 40 лв., проучването на дело и даване на мнение по него – 60 лв., изготвяне на тъжби до прокуратурата и полицията – 50 лв., съставяне на завещание – 150 лв.\n\r\nМинималният адвокатски хонорар за развод по исков ред е 500 лв., за развод по взаимно съгласие – 300 лв., а за бащинство и оспорване на бащинство – 250 лв. От няколко години е предвидена и опцията за безплатна правна помощ по телефона.\n\r\n ", "date": "2018.03.21", "title": "Държавата дава по 8 милиона за служебни адвокати"}
{"url": "https://www.dnes.bg/index/2018/03/21/receptata-dnes-oriz-s-pileshko-gybi-i-chushki.371212", "text": ":\r\n1 чаша ориз\r\n250 г пилешки гърди\r\n3 чаши вода\r\n150 г гъби от консерва\r\n2 супени лъжици соев сос\r\n1 морков\r\n1 червена чушка\r\n1 зелена чушка\r\nсол\r\nчерен пипер\r\n \r\n:\r\n \r\nИзмийте ориза и го отцедете в гевгир. Загрейте мазнината в тиган на средна температура. Нарежете пилешкото на едри късове и ги запържете. След като се зачерви добавете и нарязаните зеленчуци. Разбъркайте. Добавете соев сос и пак разбъркайте. Накрая добавете ориза и подправките, разбърквайте в продължение на 5-6 минути, докато оризът се запържи.\r\n\r\n\r\n ", "date": "2018.03.21", "title": "Рецептата Dnes: Ориз с пилешко, гъби и чушки "}
{"url": "https://www.dnes.bg/world/2018/03/21/19-zaginali-pri-avtobusna-katastrofa-vyv-filipinite.371313", "text": "Най-малко 19 души загинаха и 17 бяха ранени, след като автобус падна в пропаст южно от филипинската столица Манила, съобщиха местните власти, цитирани от Ройтерс и Асошиейтед прес. Сред загиналите е шофьорът на автобуса.\r\nПолицията предполага, че шофьорът е изгубил управлението на автобуса поради технически проблем.\r\nФилипините са печално известни със зле поддържаните пътища и слаб контрол върху обществения транспорт, отбелязва Ройтерс.\r\n ", "date": "2018.03.21", "title": "19 загинали при автобусна катастрофа във Филипините"}
{"url": "https://www.dnes.bg/stranata/2018/03/21/pytiat-za-tryn-zatvoren-svlachishte-go-srina.371317", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПроблемите на пътя за Трън остават, след като участъкът се срути напълно заради свлачище.\n\r\nНа разстояние от 10 км преди влизане в Трън полицаи насочват шофьорите по обходните маршрути.\n\r\nОбластният управител на Перник Ирена Соколова коментира пред , че в момента се прави дрениране на терена.\n\r\nДнес ще започне насипването на едър камък и скална маса.\n\r\n\"Тази сутрин вече няма изтичане на вода под пътното платно. Надяваме се да можем да укрепим цялата земна маса, която се е свлякла\", каза тя.\n\r\nПри добри метеорологични условия още утре пък ще започне да се слага асфалт на пропуканите места, допълни още Соколова.\r\n                    \r\n                    \r\nКметът на Трън Цветислава Цветкова обясни, че вчера е била сформирана група съвместно с ВиК, цялото трасе е обиколено и е установено, че няма теч на водопровода, преминаващ през района на свлачището.\r\n ", "date": "2018.03.21", "title": "Пътят за Трън – затворен. Свлачище го срина!"}
{"url": "https://www.dnes.bg/kino/2018/03/21/misiiata-e-uspeshna-tomb-raider-pyrva-misiia-e-1-u-nas.371316", "text": "Създаденият по мотиви от видеоиграта отпреди пет години екшън \"Tomb Raider: Първа мисия\" е най-гледаният у нас, сочат обобщените данни от киносалоните. Първите години на известната вече Лара Крофт, в чиято роля влиза Алисия Викандер, са гледани от 21 559 зрители и отчитат 250 793 лева, в които влизат и приходите от предпремиерната седмица на филма.\r\nНа втора позиция е екшънът \"Червената лястовица\", създаден по книгата на Джейсън Матюс - бивш служител на ЦРУ. Историята на бившата балерина Доминика Егорова, която минава през подготовката за елитен шпионин и се влюбва в шпионина от ЦРУ Наш е гледана от вече 34 581 зрители и е събрала 335 712 лева приходи за трите седмици по екраните у нас.\r\r\n                    \r\n                    Трети по ред в топ 10 на най-гледаните филми е българският \"Привличане\". Филмът с Яна Маринова, Башар Рахал, Луиза Григорова-Макариев, Койна Русева, Александър Сано, Радина Боршош, Владимир Пенев, Клои Рахал, Николета Лозанова, е гледан от 83 814 зрители и има вече 700 647 лева приходи за месец на екраните.\r\nНа четвърто място е \"Черната пантера\". Екшънът по комиксите от 60-те, в който се показва първият тъмнокож супер герой - Т`Чала, е вече пет седмици на екраните у нас и за това време са го гледали 86 482 зрители и има 956 967 лева приходи, пише БТА.\r\nПето място е за друг екшън - \"Лично правосъдие\". Филмът с Брус Уилис, който е римейк на \"Смъртоносно желание\" от 1974 година, създаден по книгата на Брайън Гарфилд, е гледан от 10 815 зрители и събира 99 837 лева приходи за десетте дни на екраните у нас.\r\nШесто място е за втората премиера от миналия уикенд - комедията \"Гринго\". Черната комедия за невероятен продукт, който ще взриви пазара, но се сблъсква с наркобосове, конкуренция и отвличане в Мексико, е гледана от 2 463 зрители и има 23 685 лева приходи за първите три дни на екраните у нас.\r\nНа седмо място е \"Категория 5\". Екшънът за осъществен обир по времето на катастрофична буря, която връхлита малко градче и трезор на Федералния резерв на САЩ, е вече две седмици по екраните у нас и за това време са го гледали 7 117 зрители и има 62 630 лева приходи.\r\nОсмо място е за носителя на награда \"Оскар\" за най-добър филм тази година - \"Формата на водата\". Екшън-фантастиката на Гийермо дел Торо, чието действие се развива през 60-те години по време на Студената война, е гледана от 5 384 зрители и има 48 248 лева за десетте дни на екраните у нас.\r\nДевето място е за анимацията \"Бикът Фердинанд\". Историята по детската книга на Мънро Лийф от 30-те години на миналия век, в която миролюбив бик попада от фермата, в която живее, на арената за бикоборци, е вече три месеца на екраните у нас и за това време са го гледали 104 918 зрители и има 934 388 лева приходи.\r\nДесето място е за филма на Стивън Спилбърг \"Вестник на властта\". Разказът за събитията около публикуването на секретни документи за Виетнамската война през 70-те години на миналия век от всекидневници във Вашингтон е вече три седмици на екраните у нас и за това време са го гледали 11 537 зрители и има 109 489 лева приходи.", "date": "2018.03.21", "title": "Мисията е успешна! \"Tomb Raider: Първа мисия\" е №1 у нас"}
{"url": "https://www.dnes.bg/stranata/2018/03/21/propusk-v-api-za-svlachishtata-broikata-im-pone-2000.371319", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИма пропуски в работата на Агенция \"Пътна инфраструктура\" по превенция на склоновите процеси, които се активизираха в последно време. Свлачища и срутища се образуваха на много места в страната. Точната бройка също не е ясна, но става въпрос за поне 2000.\r\nГеологът проф. Рангел Гюров обаче смята, че са повече и според него институциите има какво още да направят за превенция на склоновите процеси.\n\r\n\"Намирам пропуски разбира се, защото още при строителството на магистрали, на тези пътища, които са по - основните, инженер - геолозите са определили местата, където са потенциално опасни за появата на такива склонови процеси\", подчерта проф. Гюров в студиото на \"България сутрин\".\r\r\n                    \r\n                    По думите му тези опасни места се знаят и могат да се следят, което може да става или с ходене на терен, а също и чрез различна техника и модерна апаратура.\r\nГеологът каза също, че Агенция \"Пътна инфраструктура\", общини и областни управители отговарят за превенцията на свлачища и срутища, което означава, че три институции трябва да се грижат за това, но нито една не го прави, като хората.\r\n\"Някак си трябва да се централизира този процес по отношение на следенето\", категоричен беше проф. Гюров пред .\r\nТой обясни още, че има начини да се следят склоновите процеси и да не се допускат срутища или свлачища, защото тръгне ли на едно място - спиране няма.\n\r\n ", "date": "2018.03.21", "title": "Пропуск в АПИ за свлачищата. Бройката им поне 2000"}
{"url": "https://www.dnes.bg/notifikacii/2018/03/21/vsichko-zapochva-s-nevinnoto-zdravei-i-8-godishni-jertvi-na-pedofili.371314", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт ГДБОП предлагат в България да се създаде регистър на осъдените за педофилия. Пропуск в закона позволява на всеки, изтърпял наказание за това престъпление, свободно да се придвижва и да има достъп до деца.\n\r\nМъж на възраст между 20 и 50 години, с добро образование и приличен начин на живот. Работата му често е свързана с деца или в близост до тях – това накратко е описанието на педофила, сочат данните на ГДБОП.\n\r\nЖертвите му са на възраст от 8 до 16 години. И макар че профил в социалната мрежа не може да се регистрира, преди детето да навърши 13 години, това оказва се съвсем не е проблем, съобщава.\r\nВ последните години децата имат неограничен достъп не само до социалните мрежи, но и до глобалната мрежа като цяло.\r\nДори фактът, че родителите говорят с децата си за безопасното общуване в интернет, жертви на педофилите стават вече и 8-годишни деца.\n\r\nВсичко започва като най-обикновено общуване онлайн. Ако осъдените за педофилия у нас бъдат регистрирани, то всеки работодател ще може да провери какви хора наема, особено ако дейността е свързана с деца, смятат от МВР.\n\r\n ", "date": "2018.03.21", "title": "Всичко започва с невинното: Здравей! И 8-годишни – жертви на педофили"}
{"url": "https://www.dnes.bg/politika/2018/03/21/gerb-i-bsp-v-shvatka-koi-e-po-po-evropeec.371338", "text": "Кой е европеец и кой не? Тази тема с взаимни обвинение отново подхванаха ГЕРБ и БСП.\n\r\nВместо с важните въпроси на европредседателството на България, представителите на управляващата ГЕРБ се занимава само с писане на доноси срещу БСП, скочи от парламентарната трибуна червеният Кристиан Вигенин, след като Тома Биков от ГЕРБ нападна левицата заради статуса на Таско Ерменков в личния му профил в социалната мрежа Facebook: \"Днес Крим гласува за президент на Русия. Обидени от анексията на Русия над 90% там от гласувалите са за Путин. Ало, САЩ, ФРГ, Франция, ЕС в края на краищата - ч ухте ли гласа на хората в Крим? Всъщност това е без значение. Чули или не - Крим каза своята тежка дума, а Вие, както го беше казал Христо Ботев, \"...а вий... вий сте идиоти!\" .\n\r\r\n                    \r\n                    Според Вигенин ГЕРБ въобще не е на висотата на отговорностите на управляваща партия на страна, която е председател на ЕС.\r\nВ същото време той отсече, че \"БСП е била, ще бъде и е европейската партия на България независимо какво казвате\".\r\nА пък ГЕРБ вместо да се ангажира сериозно с европейските задачи, се занимавала от началото на година с произвеждане на скандали и конфликти.\r\n\"Проблемът на управляващите е, че не успяват да оценят какви са важните неща и какви позиции трябва да заемат. Занимават ни тук с проектопозиции на БСП, но дъното е да ни ангажирате с фейсбук статут на депутати от БСП, които са техни лични позиции, а не партийни. Внушавате, че един депутат няма право на лично мнение и занимавате парламента с неща, които по никакъв начин не интересуват хората\", отсече Вигенин.\r\nТой смята, че по този начин от ГЕРБ показват немощта си и трябва да си дават сметка за това.\r\n\"Единствената теза, която защитавате е да ни изкарате недемократични, ретроградни, та дано българите да ви изберат отново, но тази тактика повече няма да минава\", предупреди той управляващите.\r\nСпоред него поведението на евродепутатите от ГЕРБ заслужава още повече упреци, защото те се държали като деца в детска градина и не се занимават с важните неща като бюджетната политика на ЕС и кохезионната.\r\n\"Единственото, с което станаха известни е писането на доноси срещу БСП - първо за Истанбулската конвенция, сага заради Таско Ерменков\", настоя Вигенин, според когато тази тактика е пагубна на ГЕРБ.\r\n\"Да ви попитам като сте толкова европейци, макар че вие не разбирате ЕС, защото дойдохте наготово през 2009 г., когато повече от 10 години работихме за членството на страната ни в ЕС и сме водили такива битки, за които дори нямате представа, колко пъти дойде тук вашият премиер да обясни какво се случва в председателството ни на ЕС?!\", скочи още червеният депутат.\r\nСпоред него ГЕРБ се държи като авторитарна партия в авторитарна държава, а ЕС насърчава различното мнение.", "date": "2018.03.21", "title": "ГЕРБ и БСП в схватка... Кой е по-по-европеец!?"}
{"url": "https://www.dnes.bg/sofia/2018/03/21/cgm-moderen-aplikaciia-za-platenoto-parkirane.371343", "text": "Нова услуга ще стартира Цeнтърът за градска мобилност (ЦГМ) от този месец. Тя ще позволява на всеки бързо и лесно да заплати през банковата си карта престой в зоната за локално паркиране чрез мобилно приложение. \n\r\nЦената не се променя – един лев за \"зелена\" зона и два лева за \"синя\". Условието е клиента да има интернет на телефона си и свалено приложение. А то ще работи с версии за Android и iOS, съобщават от ЦГМ.\n\n\r\nС новата услуга се дава възможност и за пакетно заплащане до 2 часа за \"синя\" и до 4 часа за \"зелена\" зона. Също така има опция за проследяване на мястото, където е паркиран автомобила. \r\n                    \r\n                    \r\nНовата услуга ще улесни и чуждестранните гости на София, които не могат да заплатят паркиране чрез sms, тъй като външни оператори не позволяват този вид разплащане.\n\r\nПлащането чрез банкова карта и мобилна апликация не отменя възможността за разплащане по настоящия начин чрез СМС-и. Тази опция остава като алтернативна в апликацията.\n\r\nПриложенията, чрез които ще може да става разплащането в зоната за локално паркиране, ще бъдат обявени на отделна страница на .", "date": "2018.03.21", "title": "ЦГМ – модерен! Апликация за платеното паркиране"}
{"url": "https://www.dnes.bg/muzika-drugi/2018/03/21/uikeda-i-zamunda-banana-bend-zabivat-zaedno-na-22-mart.371354", "text": "Уикеда и Замунда Банана Бенд се обединяват за общ концерт в четвъртък, 22 март, в столичния клуб \"Терминал 1\". \n\r\nДвете банди обещават тричасов лайв, в който наред с нови парчета ще чуем  и класики като \"А ние двамата с Боби пием кафе\", \"Мариана\", \"Ернесто Че  Гевара\", \"Уиски с фъстъци\", \"Съм много убав\", \"Give me го банана\",  \"Н'гуана уна е\", \"О' густо майна\" и други.\r\nУикеда се завръщат в основния си шестчленен състав, след около едногодишна пауза – Ерол Ибрахимов – вокали/бас-китара, Росен Григоров - китара, Владо-Попа Георгиев - барабани, Ясен Обретенов-Яшата - клавишни, Александър Борисов – тромпет и Сандо Сандов - тромбон. \r\n                    \r\n                    \r\nЗамунда Банана Бенд пък възобновиха дейността си през 2016 г. - във формат с цялостна формация на живо. До фронтмена и един от създателите на групата – Жоро Пеев (Н'Гого), застават още шест души - Антон Тонев (Тони) – вокали, Виктор Стамболов - китра/вокали, Димитър Льолев – саксофон, Иван Гърбачев – клавишни, Радослав Паунов – бас-китара, Владислав Христев – барабани. \n\r\nКлубът ще отвори врати в 21:00 часа, а концертната част стартира точно в 22:00 ч. Билети вече се предлагат в мрежата на Eventim.bg, Билетен център НДК, Строежа, Български пощи, Каса Арена Армеец.\r\n ", "date": "2018.03.21", "title": "Уикеда и Замунда Банана Бенд забиват заедно на 22 март"}
{"url": "https://www.dnes.bg/politika/2018/03/21/protesti-stachki-i-ms-otpusna-15-mln-leva-za-nadziratelite.371352", "text": "Надзирателите в затворите ще получат увеличение на заплатите си, за което правителството ще отпусне около 15 млн. лв. от бюджета. То обаче няма да е \"на калпак\", а за позиции, при които има изоставане от аналогични в МВР с предимство за най-тежките длъжности, обяви правосъдният министър Цецка Цачева пред журналисти в МС.\r\nПоложителната развръзка за протестиращите идва след среща с премиера Бойко Борисов вчера. Именно премиерът е настоял ръст да има за длъжностите, които са най-тежки – надзиратели, охрана на затворите, служители, които охраняват обвиняеми в съда.\r\nЦачева коментира, че това са позиции, в които текучеството е голямо и постоянно се обявяват конкурси. По думите й най-фрапантната разлика е изоставане с около 105 лв. - за младши инспектори съответно в МВР и в Министерството на правосъдието.\r\r\n                    \r\n                    В края на миналата седмица на среща с Цачева и финансовия министър Владислав Горанов синдикатите са приели първоначално предложените им 6 млн. лв., с които да се изравнят средствата за специфични условия на труд. Това ще стане със задна дата – от началото на годината. В системата на МВР в момента те са в размер на 190 лв., а в двете дирекции към Министерството това правосъдието – \"Изпълнение на наказанията\" и \"Охрана\", са 95 лв.\r\nОстаналите около 9 млн. лв. ще бъдат разпределени по формула, предложена от синдикатите с участието на представители на министерството, при спазване на принципа – за работещи в най-тежките звена.\r\nВ петък ще се състои Общо събрание на синдикалните организации в двете главни дирекции, на което ще бъдат информирани членовете им за постигнатите договорености.\r\nДотогава протестните действия са спрени. Следващата сряда пък ще се прецени конкретно какво да бъде увеличението на възнагражденията.\r\n ", "date": "2018.03.21", "title": "Протести, стачки... И МС отпусна 15 млн. лева за надзирателите"}
{"url": "https://www.dnes.bg/health/2018/03/21/razpoznavat-li-roditelite-pyrvite-bolestni-simptomi-pri-decata.371356", "text": "\r\nД-р Йордан Георгиев за втори път ще е от лекторите на Форум бременност и детско здраве на Puls.bg, който ще се проведе на 31 март - 1 април в София ивент център.\r\n \r\n\r\n \r\nСветовната здравна организация препоръчва бебетата до 6-месечна възраст да бъдат изцяло хранени с кърма. Така се осигуряват не само всички необходими за бързорастящия организъм хранителни вещества и микронутриенти, но и готови антитела от майката. Чрез тях незрялата имунна система на детето бързо се справя с болестотворните причинители. В този период обикновено то боледува сравнително рядко. \r\n \r\nСъс спирането на кърменето и увеличаването на контактите на детето с нови хора, неизменно започва и боледуването. Причината е, че детето до този момент се е „сблъскало“ с малък брой патогенни микроорганизми, а имунната му система все още не е достатъчно зряла, за да се справи с тях. \r\n \r\nВъв възрастта от 1 до 3 години, когато обикновено започва посещаването на детска ясла, децата могат да боледуват изключително често. Нерядко се случва родителите да казват: „Три дена ходим на ясла, две седмици се лекуваме“. Установено е, че децата, които посещават детско заведение боледуват до 50% по-често. С течение на времето обаче имунната система започва все по-успешно да се справя с вирусните причинители и съответно детето започва да боледува по-рядко.\r\n \r\n \r\n \r\nВ ранна детска и предучилищна възраст преобладават вирусните респираторни инфекции. Най-често се касае за т.нар. обикновени настинки, които протичат с нарушено общо състояние, хрема с воднист секрет, запушен нос, лека кашлица, повишена температура, безапетите. По правило те преминават в рамките на няколко дни, самоограничават се, а на детето се предписва само симптоматична терапия. В тези случаи антибиотичното лечение е ненужно.\r\n \r\n", "date": "2018.03.21", "title": "Разпознават ли родителите първите болестни симптоми при децата?"}
{"url": "https://www.dnes.bg/notifikacii/2018/03/21/poredniiat-psihar-v-deistvie-ubi-baba-s-iumruci-samoubi-se-s-jici.371336", "text": "Зловеща и кървава история се е разиграла тази нощ във варненския квартал \"Младост\". Млад мъж е убил възрастна жена и след това се е самоубил, съобщиха от Апелативната прокуратура в града.\r\nОколо 1.00 часа след полунощ 24-годишният Цветан А. започнал да хвърля от балкона на жилището си различни предмети. Младият мъж излязъл на балкона гол и крещял.\r\nСлед това прескочил преградата между двата балкона и се прехвърлил в съседния апартамент, където живеела 84-годишната Минка М.\r\nШумът от виковете и буйството му събудили живеещите във входа съседи, които подали сигнал на спешния телефон 112.\r\nПристигналият на място полицейски екип разбил вратата на жилището на пенсионерката, но било късно. Жената била мъртва. Убийството ѝ било извършено с множество удари.\rВ апартамента било намерено и тялото на Цветан, който се самоубил чрез включени кабели в електрическия контакт. По първоначални данни мъжът е страдал от психично заболяване.\r\nРазпитани са свидетели на действията на 24-годишния мъж. Днес ще бъдат извършени аутопсии на двете тела и назначени експертизи за установяване причините за смъртта им. Действията по разследването продължават.\r\nДосъдебно производство за извършеното убийство с последвалото  самоубийство на мъжа ръководи Окръжната прокуратура във Варна.", "date": "2018.03.21", "title": "Поредният психар в действие: Уби баба с юмруци, самоуби се с жици!"}
{"url": "https://www.dnes.bg/zvezdi/2018/03/21/selena-gomes-zanemarila-tialoto-si-fenovete-i-ujas.371345", "text": "Селена Гомес бе подложена на унищожителни критики, след като папараци я заснеха на яхта по бански.\r\nАктрисата се забавлява с приятели на борда на луксозна круизна лодка, а кадрите разкриват, че не е в най-добрата си физическа форма.\r\nСамо може да се гадае дали килограмите отгоре не са следствие на поредната раздяла с Джъстин Бийбър.\r\nФеновете обаче не са доволни от нейната визия и я съветват да се погрижи за тялото си. Нападките провокираха актрисата да напише емоционален пост.\r\n\"Митът за красотата – това е мания за физическо съвършенство, което съсипва съвременните жени. Това е безкраен цикъл на безнадеждност и себеомраза, тъй като ние се опитваме да следваме несъществуващо определение за безупречност, което се приема в обществото. Не искам да се доказвам на никого\".\r\r\n                    \r\n                    Много медии отбелязват, че причината за натрупаното тегло не е разгулен начин на живот, а най-вероятно заради заболяването на певицата. Селена страда от лупус, който оказва влияние върху теглото ѝ.\r\nОще снимки на Селена може да видите на ", "date": "2018.03.21", "title": "Селена Гомес занемарила тялото си. Феновете й: Ужас!"}
{"url": "https://www.dnes.bg/usa/2018/03/21/zapodozreniiat-za-eksploziite-v-ostin-se-e-samoubil.371363", "text": "Заподозреният за шест експлозии на самоделни бомби в района на Остин, в южния американски щат Тексас, се е самоубил снощи при опит на полицията да го залови. Това съобщиха местни медии, цитирани от световните агенции.\r\nСпоред някои публикации заподозреният се е самовзривил северно от тексаската столица, но в други пише, че той е бил застрелян от полицаи.\n\n\r\nОт началото на месеца в Остин станаха поредица експлозии на взривни устройства, при които загинаха двама и бяха ранени четирима души.\r\nЗаподозреният извършител на атентатите е бил проследен по сигнала на неговия мобилен телефон. \r\n/БТА/", "date": "2018.03.21", "title": "Заподозреният за експлозиите в Остин се е самоубил "}
{"url": "https://www.dnes.bg/eu/2018/03/21/nai-mnogo-afganistanci-poiskali-ubejishte-v-bylgariia.371330", "text": "Най-голям брой кандидати за убежище у нас са регистрирани от Афганистан - 1050 души, сочат данни от анализ на Евростат за броя на кандидатите за убежище за първи път в страните на ЕС през 2017 г. На втора позиция по брой кандидати за убежище за първи път са били граждани от Ирак - 955, а на трета позиция са били сирийците - 940 души, отчита европейската статистика.\n\r\nЗа първите два месеца на тази година у нас са потърсили убежище общо 224 лица, като най-голям е бил броят на сирийците - 150, следвани от представителите на Ирак - 35 и на Афганистан - 20. Статут на бежанец са получили около 60 души, хуманитарен статут - 98, а отказ е бил даден на около 180 лица.\n\r\nСпоред данни на Държавната агенция за бежанците за 15-годишен период най-голяма е групата на лицата, които са потърсили убежище у нас от Афганистан - около 25 хиляди души. Втора по численост е групата на лицата от Сирия - около 21 хиляди, а трета - от Ирак - около 19 хиляди.\r\n                    \r\n                    \r\n\n\r\nБлизо 650 хиляди лица са кандидатствали за пръв път за международна закрила в ЕС през 2017 г., отчита анализът на Евростат. Това е близо наполовина от лицата, които са кандидатствали за убежище в ЕС през 2016 г., когато техният брой е надхвърлил 1,2 милиона души.\n\r\nСирийците /102 400 кандидати за първи път/, иракчаните /47 500/ и афганистанците /43 600/ продължават да бъдат основно лицата, търсещи международна закрила в държавите-членки на ЕС през 2017 г.\n\r\nНай-голям брой сирийци са потърсили убежище в Германия - близо 50 000 души, в Гърция - около 16 000 и в Австрия - над 7 000 души.\n\r\nГермания е страната с най-голям брой кандидати за убежище през миналата година - над 200 000 души или около 30 на сто от общия брой на всички лица, търсещи убежище в ЕС. По брой лица търсещи убежище следват Италия - 127 хиляди /или 20 на сто/, Франция - 91 хиляди /или 14 на сто/, Гърция - 57 хиляди /или 9 на сто/ и Великобритания - 33 хиляди /или 5 на сто/.\n\r\nАнализът на Евростат отчита и някои интересни подробности относно националността на лицата, търсещи убежище в някои страни на ЕС: например най-компактната група лица, търсеща убежище в Испания, е от Венецуела - над 10 000 молби за убежище. Във Франция най-голям е броят на молбите за убежище на представителите от Албания - около 12 хиляди, в Италия - кандидатите за убежище са най-много от Нигерия - близо 25 000, в Полша - най-компактна е групата от Русия - над 2 000 души и т.н.\n\r\nОбщо 222 хиляди души са получиха статут на бежанец в ЕС през 2017 г. на първа инстанция, 159 хиляди са получили статут на субсидиарна закрила /като жертви на военни конфликти/, а 63 хиляди са получили разрешение за пребиваване по хуманитарни причини, отчита Евростат. \r\n/БТА/\r\n ", "date": "2018.03.21", "title": "Най-много афганистанци поискали убежище в България"}
{"url": "https://www.dnes.bg/muzika-drugi/2018/03/21/za-ceniteli-emblematichni-imena-na-scenata-hills-of-bass.371361", "text": "Едва ли има друг музикален жанр в света, който да обединява в себе си толкова много стилове и в същото време да бъде така категорично разпознаваем. Рок, хардкор, пънк, джаз, соул, рага, реге, етно, хип-хоп, хаус... Всички те присъстват в Дръм енд бейс и джънгъл музиката. Вече над 30 години тази култура бележи постоянно развитие и разрушава бариерите между различните стилове. Почти няма голям фестивал в света, който да пропусне представители на тази енергична музика в своята програма, а динамичното развитие на Hills of Rock води след себе си до съвсем естественото добавяне на една нова и специална сцена с тематичното име Hills of Bass.  \n\r\nВ двете вечери на фестивала – 20 и 21 юли, ще вземат участие само емблематични имена, които ще превземат сцената след полунощ с мощен, качествен звук и уникална мултимедия.\r\n                    \r\n                    \r\nПотвърдените 17 участници са категорична заявка за едно невероятно шоу. Ще можем да се насладим на ексклузивни изпълнения от Goldie, High Contrast, Matrix & Futurebound, Friction, Calyx & Teebee, Agressor Bunx, Dynamite MC и Linguistics, а към тях ще се присъединят и родните HMSU артисти - L 33, High Roll, Ogonek, Acidtrip, Targy, EXo и Faith.\n\r\nGoldie е най-разпознаваемото лице на дръм енд бейс и джънгъл музиката от началото на нейното съществуване. Едва ли има друг човек, който да е повлиял повече за оформянето на тази култура, а работата му през годините с икони от ранга на Дейвид Бауи, Ноел Галахър, Sex Pistols и много други е само част от доказателствата за това.\n\r\nВсички, които вече са закупили, или предстои да закупят двудневни и тридневни билети за Hills of Rock 2018 имат възможност да останат след полунощ и да гледат изпълнителите на сцената Hills of Bass на 20 и 21 юли без да доплащат за това. Същото важи и за закупилите промоционални билети.\n\r\nТези, които желаят да посетят само сцената Hills of Bass, могат да закупят двудневен билет за след полунощ на цени:\n\r\n- 25 лева до 31.03.2018\r\n- 35 лева до 20.06.2018\r\n- 45 лева до 20.07.2018\r\n- в дните на фестивала – 20 и 21 юли, единичният билет ще бъде на цена от 35 лева, а двудневният – 50 лева.\r\n ", "date": "2018.03.21", "title": "За ценители: Емблематични имена на сцената Hills of Bass"}
{"url": "https://www.dnes.bg/obshtestvo/2018/03/21/bivsh-letec-ot-sinemorec-do-papata-ela-da-vadim-krysta-na-bogoiavlenie.371335", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБившият 91-годишен летец от Синеморец Янко Янков покани папа Франциск да присъства на ритуала по спасяването на Светия кръст. Той изпратил официална покана до дипломатическият представител на папата у нас.\n\r\nВ прикрепено писмо Янков посочва, че е формиран комитет, който цели сближаване на Католическата с Православната църква.\r\nСлед 67 години прекъсване традицията в Синеморец да се скача за спасяването на кръста на Богоявление се възражда. От 3 години Янко Янков е най-възрастният участник в ритуала. Споделя как тази година е скочил за реликвата редом до младите.\r\nПрез 2019 г. празникът Богоявление в Синеморец ще се отбележи на 19 януари по стар стил.\r\r\n                    \r\n                    \"Трябва да има сближаване между Католическата и Православната църква. За тази цел трябва да бъдат хвърлени мостове. Един от тези мостове е ритуалът, който ние изпълняваме\", подчерта Янков пред .\r\nТой е изпратил писма и до президента, българския патриарх и е потърсил съдействие от Атлантическия клуб. В Синеморец вече е създаден инициативен комитет за посрещането на папата и местните силно се вълнуват.\r\nВ поканите до държавните и църковните ръководители Янков посочва още, че участието им в ритуала ще популяризира Синеморец като туристическа дестинация.\r\n ", "date": "2018.03.21", "title": "Бивш летец от Синеморец до папата: Ела да вадим кръста на Богоявление!"}
{"url": "https://www.dnes.bg/health/2018/03/21/zashto-kosata-pobeliava-prejdevremenno.371359", "text": "Побелялата коса е знак за старостта, но не е съвсем така. Обикновено посивването е характерно за хората между 30 и 50-годишна възраст, но поради стрес, напрежение и други рискови фактори, се наблюдава и в по-ранна възраст.  \r\nКолкото и да е неприятен за мнозина, процесът на побеляване на косата е съвсем естествен. Меланинът е пигментът, от който зависи цвета на космите. Колкото повече остаряваме, толкова повече количеството му в космения фоликул намалява и косата става по-сива. Но какво се случва, ако  имаме бели косми на младини? \r\n \r\n\r\n \r\nСивата коса може да е знак за различни болести в организма, за които дори не подозираме. Най-често хора с ендокринни проблеми имат бели косми много по-рано в сравнение със здравите хора. Автоимунни заболявания, рак, сериозни инфекции, също увреждат космените фоликули. \r\n \r\nЛипса на витамин В12 е една от основните причини за белите коси в по-ранна възраст. Ако забележим тази промяна, тя трябва да ни алармира да си направим изследвания за някакъв дефицит в тялото. \r\n \r\nВитамин В12 се намира само в животинските продукти като месо, риба, яйца и мляко. Тук проблем може да имат веганите, които не употребяват месо. Но за тях са измислени хранителните добавки, които са много ефективни. Ако бъде установен недостиг, лекарите предписват какво количество от витамина трябва да се взима.\r\n \r\n\r\n ", "date": "2018.03.21", "title": "Защо косата побелява преждевременно?"}
{"url": "https://www.dnes.bg/sofia/2018/03/21/120-metra-ulica-500-000-leva-kyde-v-kv-vitosha.371348", "text": "Пословичен с лошата си инфраструктура столичния кв. \"Витоша\" скоро ще се сдобие със 120-метрова улица. Половин милион лева ще даде Столичната община, за да направи още един вход към квартал квартала по ул. \"Васил Арнаудов\". \r\nПричината е, че в квартала почти няма общинска собственост, а жилищните сгради там са строени без улична регулация. Затова, за да направи инфраструктура, общината трябва да изкупи или отчужди частни имоти, попадащи в обхвата на бъдещата улица.\r\nХората от квартала от няколко месеца протестират срещу лошата инфраструктура, липсата на улици, тротоари, детски площадки и зелени площи.\n\n\n\r\r\n                    \r\n                    На последния протест преди десетина дни дори заплашиха, че ще спрат да плащат данъци на общината. Те настояват за цялостно планиране на квартала. Недоволството им е провокирано и от задръстванията, защото има само два изхода от квартала. Те са през улиците \"Екатерина Ненчева\" и \"Асен Разцветников\", които водят към \"Симеоновско шосе\" и по \"Филип Кутев\", която излиза на бул. \"Черни връх\".\r\n\"Основният проблем е, че в миналото тук са строени сгради, без да е приложена улична регулация. Ние тепърва трябва да придобиваме частни имоти, за да направим улици и тротоари. Това са бивши земеделски земи, които са реституирани. Подобен проблем има не само в кв. \"Витоша\", но и в \"Манастирски ливади\" и \"Кръстова вада\". За да не се допускат повече такива случаи, съм спрял издаването на разрешения за строеж, без нужните за улици и инфраструктура части от имота да са отчуждени или дарени на общината от инвеститорите\", обясни пред \"\" главният архитект на София Здравко Здравков.\r\nТака заради това изискване през 2017 г. инвеститори са дарили на общината над 21 000 кв. м.\r\nВсъщност в кв. \"Витоша\" има само 3 общински терена, сочи справка от общината. На един от тях беше построена детска градина за 2,5 млн. лв. На другите два общината ще направи детска площадка и спортно игрище. Те ще струват общо 140 000 лв. Идейните проекти са представени на инициативния комитет.\r\nХората от квартала ще имат пълна свобода да решат в рамките на предвидените средства как точно да изглеждат спортната и детската площадка. Ще се съобразим с техните искания, обясни кметът на район \"Лозенец\" Любомир Дреков.\r\n\"Всеки от кварталите в район \"Лозенец\" има различни проблеми. Основната ни задача е да предлагаме решения и да работим за отстраняването им. Това се отнася и за кв. \"Витоша\". За съжаление, поне на този етап много малка част от работата ни е видима за жителите му. Основните поблеми там са липсата на инженерна и социална инфраструктура, защото дълги години там не се е прилагала улична регулация и не са останали общински терени. Решаването на тези проблеми изисква време, защото процедурите са сложни, и много средства. Затова заедно с живеещите в квартала определяме най-приоритетните обекти. Те са заложени в програмата на Столичната община и са предвидени за реализация в краткосрочен и дългосрочен план\", каза Дреков.\r\nЗаложени са и 4 млн. лв. за ремонт на три големи обекта в квартала, които ще се направят тази година. Предвижда се обновяване на ул. “Филип Кутев” от бул. “Черни връх” до ул. “Могилата”, ще се ремонтира и кръстовището с ул. “Могилата”, както и отливният канал от бул. “Черни връх” до корекцията на р. Драгалевска.\r\nИначе с инициативния комитет на квартала лично два пъти се среща и столичният кмет Йорданка Фандъкова. Днес отново ще има среща.\r\nПреди няколко месеца ръководството на общината и инициативният комитет изготвиха списък с конкретни задачи и проекти. Част от тях вече са изпълнени – изградено е осветление на 13 улици, поставена е мантинела по бул. “Симеоновско шосе”, правят се джоб за спиране на градския транспорт и спирка, изгражда се и тротоар от детската градина до зоопарка. Изпълнението на другите искания пък се е забавило, тъй като през зимата няма как да се строи. В последните 4-5 месеца в квартала са инвестирани около 250 000 лв., казаха от общината.\r\nИначе местните данъци, които постъпват от кв. “Витоша”, са 400 000 лв. Това са приходите от данъците върху имотите, автомобилите и от налога за придобиване на имущество, обясниха от Столичната община. ", "date": "2018.03.21", "title": "120 метра улица = 500 000 лева. Къде? В кв. \"Витоша\"!"}
{"url": "https://www.dnes.bg/akoshtete-vqrvaite/2018/03/21/djef-bezos-na-razhodka-s-kuche-robot.371350", "text": " \r\nВ YouTube се появи видеоклип, в който се вижда как основателят на компанията \"Амазон\", милиардерът Джеф Безос, извежда на разходка куче-робот, предаде сайтът на CNBC.\r\nГледката приличаше на сцена от научнофантастичен филм. Необичайната си поява Безос направи по време на годишната конференция на \"Амазон\". \r\nРоботизираното куче Спот мини бе конструирано от фирмата \"Бостън дайнамикс\".То стана много популярно миналия месец. Тогава Спот мини беше заснет как е обучен да отваря и придържа вратата, за да може през нея да се измъкне неговият приятел, също робот. Видеоклипчето стана много популярно и за месец набра над 9 милиона гледания в YouTube.\r\n/БТА/\r\n ", "date": "2018.03.21", "title": "Джеф Безос на разходка с куче – робот!?"}
{"url": "https://www.dnes.bg/muzika/2018/03/21/legendata-enio-morikone-s-finalen-koncert-prez-noemvri.371390", "text": "Легендарният италиански композитор на филмова музика Енио Мориконе ще изнесе последния си концерт във Великобритания през ноември, съобщи Контактмюзик.\r\nПреди оттеглянето си в края на годината 89-годишният Мориконе за последен път ще дирижира изпълнение на свои композиции пред британска публика на 26 ноември в лондонската зала \"02 Арина\". Към него ще се присъединят чешкият Национален симфоничен оркестър и симфоничният хор на Крауч Енд, Лондон.\r\nЗа 60 години като филмов композитор Енио Мориконе е създал музиката за продукции като \"За шепа долари\", \"За няколко долара повече\", \"Добрият, лошият и злият\", \"Имало едно време на Запад\", \"Имало едно време в Америка\", \"Професионалистът\", \"Недосегаемите\", \"Лолита\".\r\r\n                    \r\n                    \"Още от първата ми изява във Великобритания имам свидни спомени за концертите ми в страната. Британската публика винаги ме е посрещала изключително топло. Затова реших, че трябва да изнеса един последен концерт в Лондон, преди да се оттегля в края на годината\", споделя Енио Мориконе, цитиран от БТА.\r\nПредставлението в британската столица е част от световното турне \"60 години музика\", в рамките на което Мориконе изнесе над 40 концерта в 30 града в Европа през последните няколко години. За шоутата бяха продадени над 500 000 билета.\r\nБилетите за последния концерт на Енио Мориконе във Великобритания ще бъдат пуснати в продажба в петък.", "date": "2018.03.21", "title": "Легендата Енио Мориконе с финален концерт през ноември"}
{"url": "https://www.dnes.bg/stranata/2018/03/21/s-golf-v-nasreshtnoto-mlad-myj-zagina-zad-volana.371342", "text": "25-годишен мъж загина при тежка катастрофа край Котел вчера. Инцидентът е станал около 17:30 часа на път II-48.\r\nМладият мъж от Бургас бил зад волана на \"Фолксваген Голф\", когато внезапно навлязъл в лентата за насрещно движение. Там се сблъскал с \"Рено\", управлявано от 55-годишен хасковлия, съобщи \"Дарик\".\r\nСлед сблъсъка шофьорът на Голфа бил откаран в болницата в Сливен с тежки наранявания и опасност за живота. По-късно мъжът починал.\r\nШофьорът на \"Рено\"-то е изпробван за употреба на алкохол  - пробата е отрицателна.\r\nПо случая е образувано досъдебно производство.\r\n ", "date": "2018.03.21", "title": "С Голф в насрещното: Млад мъж загина зад волана"}
{"url": "https://www.dnes.bg/sport/2018/03/21/oshte-500-hil-ot-biudjeta-za-svetovnoto-po-voleibol.371397", "text": "Правителството отпусна 500 000 долара за 2018 г. за организирането и провеждането на Световното първенство по волейбол за  мъже.\r\nБългария е съдомакин заедно с Италия на големия спортен форум  през есента на 2018 г. Общата сума на изплатените от кабинета средства  за организацията му в периода 2016-2018 г. е 5 000 000 долара.\r\nСветовното първенство по волейбол за мъже е едно от най-престижните състезания в света. В него ще участват най-силните отбори по волейбол и поради това интересът е огромен както от страна на българските зрители, така и на тези от чужбина, мотивират се от правителствената пресслужба.\r\n ", "date": "2018.03.21", "title": "Още $500 хил. от бюджета за Световното по волейбол"}
{"url": "https://www.dnes.bg/sofia/2018/03/21/v-podzemiiata-na-istoriiata-razhodka-v-koridorite-pod-mavzoleia.371373", "text": "\n\r\nПреди по-малко от 19 години една сграда, построена за 6 дни, станала символ на тоталитарния култ, рухва. Мавзолеят на Георги Димитров е разрушен и така част от историята от близкото ни минало става на прах, макар и трудно.\r\nКоридорите под сградата обаче и до днес са там. В последните близо 20 години не много хора са влизали, но това скоро ще се промени - заради решение на комисията по култура на Столичната община, а именно подземията да станат филиал на Софийската градска художествена галерия.\r\nИдеята общината да дари пространствата под мавзолея на Софийската градска галерия е от 2015 г. Тогава обаче се казва, че подземията нямат собственик и не са отбелязани в плановете и кадастъра на града. Тогава Столичната община започва процедура, за да ги получи безвъзмездно, и от миналата година е техен собственик.\r\r\n                    \r\n                    Днес зам.-кметът по култура и образование Тодор Чобанов разходи фотографи из подземята и показа помещенията.\r\nГалерията ще се помещава в контролната зала, откъдето е управлявано осветлението в стаята със саркофага на Георги Димитров. Там все още стоят контролното табло и генераторите, а се виждат и следи от взривовете, с които Мавзолеят бе разрушен.\r\nИ макар че сега входът е меко казано неугледен, ще бъде изграден такъв откъм \"Гранд хотел България\", а текущият инвентар в бъдещия музей ще бъде дарен на Политехническия музей и Музея за история на София", "date": "2018.03.21", "title": "В подземията на историята: Разходка в коридорите под Мавзолея"}
{"url": "https://www.dnes.bg/obshtestvo/2018/03/21/ms-reshi-shefkata-na-nap-shte-vzema-s-10-poveche.371371", "text": "Министерският съвет определи 10% увеличение на основната месечна заплата на изпълнителния директор на Националната агенция за приходите.\r\nОт 1 април т. г. Галя Димитрова ще получава 4070 лева, съобщиха от правителствената пресслужба.\r\nОт там се мотивират с водещия принос на ръководителя на приходната агенция за успешното изпълнение на основните стратегически и оперативни цели на НАП за 2017 г., свързани със събираемостта на приходите, доброволното изпълнение на задълженията и предоставяните електронни услуги.\r\nСпоред Закона за НАП, възнаграждението на изпълнителния директор на агенцията се определя от Министерския съвет.", "date": "2018.03.21", "title": "МС реши: Шефката на НАП ще взема с 10% повече"}
{"url": "https://www.dnes.bg/knigi/2018/03/21/vyrhovnoto-zlo-vyv-velikiiat-bog-pan.371402", "text": "Човекът винаги е изпитвал нужда да даде име на върховното зло, прокрадващо се в душата му, да му даде лик и същност, разбираеми за самия него. Готов да коленичи пред порока, той си го представя като козите крака на Луцифер; готов да го призове с магия, той чертае с кръв кръгове за Бафомет; готов да пожертва дори ближния заради своите собствени бъднини, той реже туптящи сърца пред олтара на Апух; готов сам да го обладае и да се почувства обладан, той завира лице между гърдите на сукубус; готов да носи крушение на своите врагове, той дава дъщерите си за невести на Ноденс... Човекът винаги иска да види върховното зло с очите си. Готови ли сте да видите бог Пан?\r\nСъставител и преводач на изданието \"Великият бог Пан\" е Слави Ганев, който в увода към книгата разкрива част от мистериите и обстоятелствата, които довеждат до появата на едно от най-важните произведения в историята на жанровите изкуства: \"Ако има нещо, което променило битието на Артър Макън и го откъснало от самотния му живот, изпълнен с проучвания, хартия, мастило и думи, то се случило по съвсем тривиален начин – при нанасянето в новата му квартира.\r\r\n                    \r\n                    Така през 1887 г. се запознал с Ейми Хог, с която сключили брак още същата година. Ейми била учителка по музика, обожавала литературата и театъра и се оказала основна причина Макън да разбере нещо твърде ценно в живота: как се живее.\r\nСъвпадение или не, освен всички социални контакти, в които бил въвлечен от съпругата си, писателят претърпял и още една рязка промяна – стилът му станал осезаемо различен. Той захвърлил архаичните си разбирания за литературата, почерпени от старите книги, които по-рано предпочитал, и заложил на новото, на бързото действие, на резките обрати, на абстракцията, позволяваща му да не смила всеки детайл, преди да го достави на читателя.\r\nУвлечен от творенията на Р. Л. Стивънсън и А. К. Дойл, започнал да прибавя готика и ужас в сюжетите си, а вечерите, прекарани над прашни средновековни томове, окултна литература и алхимия, направили произведенията му уникални съчетания от литературната традиция на няколко епохи.\r\nСредновековната мистика срещнала мрака на готиката и любовта й към псевдонауката, към техническия напредък, а те заедно се влели в трактатите на уморени от живота розенкройцери и магьосници, търсили векове наред философския камък. Родил се космическият ужас, който по-късно бил възприет от десетки други подражатели...\"\r\nСтивън Кинг, Кларк Аштън Смит, Оскар Уайлд, Х. Ф. Лъвкрафт, Питър Строб,  Хорхе Луис Борхес и Рейчъл Клайн са само част от авторите, чието  творчество е пропито от влиянието, преклонението и атмосферата на  легендарната новела \"Великият бог Пан“, която уелският писател Артър  Макън създава през 90-те години на XIX век.", "date": "2018.03.21", "title": "Върховното зло във \"Великият бог Пан\""}
{"url": "https://www.dnes.bg/sofia-film-fest/2018/03/21/u-licata-mimo-morski-ot-pesen-v-izpoved-sinko-moi.371153", "text": "\n\r\n\r\n\r\nВ идилична реалност на пораснали хипита ни въвежда филма на Павлина Иванова \"Синко мой\", част от документалната програма на София Филм Фест, чиято последна прожекция по време на форума е на 21 март във Френски културен център от 20:30 часа.\r\nРежисьорът постепенно ни вмъква в света на музикантите от група \"Тюрбаните\". Боси деца, усамотена къща в Нортъмбърланд, звуци от птици, животни неусетно се смесват с етно музика. Времето и мястото са специални за групата. Музикантите са се събрали, за да създадат първия си самостоятелен албум. А камерата ги следва, но не наднича нахално, само присъства.\r\r\n                    \r\n                    \r\nТе са минимум 7, но може да стигнат до 12-13 на участия. Рошави, дългокоси и дългобради, с тюрбани или без. Спокойни, в хармония със себе си. Начинът им на живот е заразен. Павлина Иванова ни оставя да усетим тяхното всекидневие. Виждаме ги като изключително беззлобни, несъстезателни характери.\r\n\"Тюрбаните преследват мечтите си. А те са свързани с музиката, и категорично не с постигането на материални облаги или социална позиция. Подобен шанс за общуване е изключително приятен, защото сваля огромно напрежение. - обяснява режисьорът - Почувствах се изключително добре, защото ние дойдохме с всичките си ограничения, които си носим в нормалния живот от София и в един момент общуването с тези хора, които цял ден говорят за музика и правят музика, бе на друго ниво. Изобщо не се интересуват еднакви ли са им чорапите, блузата отива ли си с панталона. Изключително освобождаващо е да говориш с такива персонажи, насочващи вниманието към много по-важни неща, а именно да общуваш с топлота, да си фокусиран в значимите неща. Срещата с тях бе терапия за нас\".\n\r\n\"Тюрбаните\" пътешестват из различни страни. Самите те също идват от разни места - Иран, Ирак, Испания, Германия, Франция, Гърция и... България. Попълнението от наша страна е на познатия у нас предимно с \"Луди жаби\" Мимо Морски от \"Джанго Зе\".  Музикантът всъщност отдавна гравитира между Лондон и България, а музикалните му трансформации след \"Жабите\" се множат.\r\n\r\nИменно по време на един такъв гастрол с друга група се среща с Павлина Иванова. Засичат се на музикален фест в Родопите, създаден от англичани и предназначен предимно за чужденци. Двамата се познават още като ученици във Варна и така се стига до идеята за филма. Старото им познанство по никакъв начин не обременява сюжета на филма. Виждаме Мимо в неговото моментно състояние – на човека, който чака и онзи, който не може да се прости с миналото, който не е преодолял своите вътрешни препятствия.\r\n\"Той си носи този багаж, но през времето търси различни начини да го погледне отстрани, да се успокои, да прецени ситуациите по различен начин\", отбелязва Павлина. Що се отнася до филма, режисьорът решава да проследи музиканта във Великобритания.\r\n\"Водихме се от събитията. Знаехме, че Мимо се подготвя с \"Тюрбаните\" за албум. Въпросът е, че не знаехме кога ще започнат работа по него, тъй като им трябваха средства. Започнаха да ги търсят с Crowdfunding ( платформа за събиране на средства). Парите дойдоха страшно бързо, явно имат много поддръжници. И към момента на очакването на албума, стана ясно, че на път е да се появи и едно бебе. Така чакането се свърза с още нещо\", разказва Павлина. \r\nТя и екипът й трябва да се включат веднага. \"Бяхме се насочили към документално наблюдение. Освен обща посока, не сме имали сценарий. Оставихме се на техния процес, който да води нашия\", разказва режисьорът.\r\nПо думите й, не е било трудно да се свържат и с останалите от групата. В началото е съществувал известен дискомфорт, но \"Тюрбаните\" бързо свикват с екипа.\r\n\"Те бяха твърде погълнати в работата си, за да мислят пречим ли им или не. А ние не им пречихме, не ги карахме да правят нещо специално. Просто бяхме там\", описва процеса Павлина.\r\n\r\n\"Синко мой\" проследява създаването на песен на групата. Първоначално е дадена на Паблос – гъркът, но на неговия език не звучи добре и се стига до решението да се пее на български. Мимо открива шанс за себе си. И докато в началото следваме неговите проби - къде успешни, къде смешни, то постепенно осъзнаваме, че в парчето Морски влага своето минало, настояще и очакване за бъдещето. Покрай измислянето на фразите, на словосъчетанията, музикантът разкрива себе си.\r\nПроцесът на създаване на песента се превръща в негова изповед. Надеждата, която влага в появата на второто му дете, преминава през тъгата по първото, останало в България, разделил се с него от момента, когато живота му продължава в странство.\r\n\"Обичахме да играем на криеница и после, като заминах, той ходел да ме търси на същите места, на които ме е откривал по-рано – зад вратата, под леглото, в шкафа...\", разказва Морски.\r\nМимо е искрен до болка. Размислите му пътешестват из неговите странствания в живота, пречупват се през разбирането му за бохемство и разкриват мечтата му да се установи на едно място - да има дом и някой, който да го посрещне в него.\r\nНепринудено, покрай неговите разкази, достигаме и до тези на останалите му колеги. Всеки един от \"Тюрбаните\" носи своята история, дълга, колкото живота, а героите успяват да я съберат в по едно изречение. Без многословност, с повече музика, \"Синко, мой\" докосва с непосредствеността си, с персонажите и тяхната колоритна душевност, с чудната им музика, с изненадите, които среща Мимо, разхождайки се из Англия. От  усамотението им в просторната къща, ще видим музикантите и на големите сцени, с многобройната публика, а Павлина Иванова ги следва: \"Не помня трудното, а само приятното от процеса\", пояснява тя.\r\nТюрбаните свириха след първата прожекция в препълнената зала \"Люмиер\". Последва концерт в Пловдив и Истанбул, а филмът замина за родния град на Мимо и Павлина - Варна.\r\n\"Още нямаме ясни планове какво ще правим от тук нататък. Започваме да пращаме филма по фестивали, а специално за българската публика ще направим всичко възможно да се види добре\", обещава режисьорът. А що се отнася до Тюрбаните, то техните изяви из България тепърва предстоят.\r\n \r\n", "date": "2018.03.21", "title": "У-лицата: Мимо Морски от песен в изповед: \"Синко мой\""}
{"url": "https://www.dnes.bg/index/2018/03/21/aziia-za-nachinaeshti-razkazi-za-dalechniia-iztok.371400", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПътеписецът Доника Ризова разказва за екзотичните си преживявания около земното кълбо.\r\nЗа пътуванията си до Австралия, Виетнам, Южна Корея и Карибите – гост в \"\" на  е водещата на предаването \"Фамилно\".\r\nЗащо в Чеджу – островът на смарагдите \"няма врати, няма крадци и няма бедняци\" и как живеят хората във Виетнам?\r\nС какви истории се сблъсква пътуващият журналист?\r\n ", "date": "2018.03.21", "title": "Азия за начинаещи – разкази за Далечния Изток"}
{"url": "https://www.dnes.bg/akoshtete-vqrvaite/2018/03/21/vsichki-gi-haresvat-neustoimi-sa-nai-charovnite-zodii.371394", "text": "Има хора, които стават симпатични навсякъде и всички ги харесват. Те умеят да се представят добре пред непознати и да изглеждат интригуващи. \r\nТова обикновено са личности със сложен характер, които понякога срещат трудности в общуването с близките, но за сметка на това имат много познати и \"фенове\". Вижте кои са те:\r\n\r\n\r\n \r\nВодолеите никак не държат някой да ги хареса непременно, но със своята непринуденост и естествено поведение стават всеобщи любимци.\r\n \r\nОколните често се допитват до тяхното мнение, защото инстинктивно усещат, че въздушният знак е надежден съветник и винаги е добронамерен.\r\n \r\nВодолеите обичат да се забавляват, да се усмихват и да общуват с околните. Те са приветливи и сладки и никой не може да устои на този чар.\r\r\n                    \r\n                     \r\nЛъвовете държат да бъдат уважавани и почитани. И някак наистина успяват да спечелят възхищението на околните. Те са горди и уверени – изглеждат така сигурни във всичко, което правят и говорят.\r\n \r\nТе имат излъчване на лидери – хора, на които другите инстинктивно се доверяват и започват да следват техните стъпки, идеи и желания.\r\n \r\nОгненият знак има естествена красота – чар, който ги отличава от тълпата. И жените мъжете имат ослепителна усмивка и заразяващ смях. Обикновено имат красиви тела, държат на външния си вид и изглеждат винаги ведри и енергични.\r\n\r\n", "date": "2018.03.21", "title": "Всички ги харесват! Неустоими са! Най-чаровните зодии"}
{"url": "https://www.dnes.bg/notifikacii/2018/03/21/myj-prebi-jena-i-otvleche-detoto-i-spipaha-go.371380", "text": "Мъж отвлече 6-годишно дете, а преди това преби 32-годишната му майка.\r\nПрестъплението е било извършено вчера в брезнишко село. Сигналът в полицията бил подаден от пострадалата жена.\r\nПред униформените тя разказала, че била пребита от мъжа, с когото живее на семейни начала. След това той отвлякъл сина й.\r\nЖената е от Симитли, но е дошла на работа в Брезнишко, уточнява БТА.\r\nПолицаите предприели издирвателни действия и заловили насилника. 48-годишният престъпник бил заловен в Симитли. Заедно с него било и детето.\r\nНасилникът е задържан за 24 часа, а детето е настанено при роднини на майката. Мъжът не е баща на детето, уточняват от полицията.\r\nОбразувано е досъдебно производство под ръководството на Окръжна прокуратура - Перник и работата по случая продължава.\r\n ", "date": "2018.03.21", "title": "Мъж преби жена и отвлече детото й! Спипаха го"}
{"url": "https://www.dnes.bg/akoshtete-vqrvaite/2018/03/21/merilin-i-kleopara-zaveshtaha-kak-da-bydem-krasivi.371393", "text": " \r\nКлеопатра е известна със своите бани с прясно мляко. Тя обичала да си прави маски с мляко и розова вода на лицето и врата. Ако решите да опитате, оставете да подейства за 10-15 минути. Млякото има едни от-най-добрите хидратиращи съставки.\r\n \r\n\r\n \r\nЕгипетската царица е известна и с друга процедура, която прави кожата мека и създава равен тен. Това е комбинацията на прясно мляко с мед. Тези съставки може да смесите за маска на лицето или да ги добавите във ваната, когато се къпете (2 литра мляко и малко мед).\r\n \r\nЗа да се отърве от мъртвите клетки и съживи кожата на тялото си, Клеопатра заръчвала на слугите да обтриват кожата й с пилинг маска от морска сол и сметана (2 лъжици сол и 3 лъжици заквасена сметната). Масажирайте 5 минути и изплакнете.\r\n \r\n", "date": "2018.03.21", "title": "Мерилин и Клеопара завещаха: Как да бъдем красиви!"}
