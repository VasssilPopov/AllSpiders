{"url": "https://www.dnes.bg/akoshtete-vqrvaite/2018/02/08/3-syveta-pri-bezsynie-kak-da-se-spravim-s-tozi-problem.367465", "text": "Познато ли ви е мъчителното среднощно събуждане, което проваля целия ви сън, а на сутринта сте уморени, сякаш изобщо не сте спали?\r\nПричините за подобен проблем могат да бъдат най-различни, като силен стрес, температурата на помещението или някакъв звук от мобилното устройство. Като начало е добре да го оставяте по-далеч от вас и да избягвате взирането в телефона непосредствено преди лягане.\r\nИзследвания сочат, че 7-8 часа сън е най-добрата продължителност за почивка през нощта. По-малко от това няма да бъде достатъчно, но и прекалено дългият сън не е полезен, той също води до главоболие и чувство на умора.\r\n \r\nНо какво да правим, ако се събуждаме през нощта и не можем да заспим отново:\r\n\r\nТова е ужасно трудно, защото мозъкът ни е програмиран постоянно да търси някакви решения и да обмисля преживявания, но ако искате да заспите, просто отхвърляйте всяка мисъл, която ви дойде на ум. Според специалисти, трябва да затворите очи, да се отпуснете и да не мислите за нищо.", "date": "2018.02.08", "title": "3 съвета при безсъние. Как да се справим с този проблем?"}
{"url": "https://www.dnes.bg/notifikacii/2018/02/08/i-bush-mladshi-ubeden-rusiia-se-mesila-v-izborite-v-sasht.367527", "text": "Според бившия президент на САЩ Джордж У. Буш \"има доста ясни улики, че руснаците са се намесили\" в американските президентски избори през 2016 г., предаде Асошиейтед прес.\r\nБуш заяви това днес в Абу Даби, категорично опровергавайки твърденията на съпартиеца си републиканец Доналд Тръмп, който отрича Москва да се е опитвала да повлияе на вота.\r\nМакар че не спомена името на президента Тръмп, Буш явно отхвърли опитите му за затопляне на отношенията с Русия, както и изявленията му за имиграцията.\n\n\n\n\n\r\n\"Има доста ясни доказателства, че руснаците са се намесили. Дали са повлияли на резултата е друг въпрос\", каза Буш. \"Проблем е, че чужда държава е намесена в нашата избирателна система. Демокрацията ни е добра само докато хората й вярват\", добави той.\r\nБуш критикува и решението на Тръмп да отмени програмата на администрацията на бившия президент Барак Обама, позволяваща на млади имигранти, живеещи в САЩ незаконно, които са били доведени като деца, да останат в Америка.\r\n\"Америка е техният дом. Те имат право да се уреди положението им\", каза 43-ият президент на САЩ. Буш призна, че се е опитал да реформира \"куцащата\" имиграционна система на Америка, но се е провалил.\r\n\"Има хора, желаещи да заемат работни места, нежелани от американците. Американците не искат да берат памук на 105 градуса (по Фаренхайт), но има хора, които искат да сложат храна на масата на семейството си и са готови да вършат тази работа. Длъжни сме да им кажем благодаря и добре дошли\", каза той.\r\nГоворейки за руския президент Владимир Путин, Буш използва израза \"zero-sum\". Той не мисли \"как и двамата да спечелим\", а само \"как аз да спечеля, а ти да загубиш\", обясни бившият президент на САЩ. С друг идиом Буш описа Путин като човек, който вечно е гневен, понеже смята, че е третиран несправедливо или изпитва чувство за малоценност. \"Причината да се държи така е, че изчезването на Съветския съюз го тревожи. Следователно много от неговите стъпки целят възвръщането на съветската хегемония\", обясни Буш. \r\nТой наблегна също на необходимостта да бъдат подкрепени НАТО и другите алианси на САЩ по света. По думите му Путин постоянно \"натиска, изпробвайки слабостта\". \"Затова НАТО е много важна\", каза Буш.\r\nПрез 2008 г. Буш стана първият действащ президент на САЩ, посетил ОАЕ. Днес той произнесе реч на конференция, организирана от института \"Милкен\", базиран в Калифорния център за икономически анализи.\r\nБуш направи изявленията си в разговор с Майкъл Милкен, който през 80-те години беше известен като \"краля\" на високорисковите облигации. През 1990 г. той се призна за виновен в нарушение на закона за гаранциите и прекара 22 месеца в затвора. Освен това бившият икономист сключи споразумение с американската борсова комисия, по силата на което плати глоба от 200 милиона долара и му беше забранено да извършва подобни операции до края на живота си. Според сп. \"Форбс\" състоянието на 71-годишния бивш финансист се оценява на 3,6 милиарда долара.", "date": "2018.02.08", "title": "И Буш младши убеден: Русия се месила в изборите в САЩ"}
{"url": "https://www.dnes.bg/balkani/2018/02/08/nai-malkoto-bebe-v-syrbiia-edva-350-grama-no-e-boec.367446", "text": "Бебе, тежащо едва 350 грама, се роди в Белград. Това е най-малкото оцеляло новородено в Сърбия. \r\nБебето се е родило преди три седмици в гинекологична клиника в 28-ата седмица. Здравословното състояние на момиченцето е добро, съобщи д-р Снежана Ракич, шеф на родилното в клиниката.Бебето е родено с тегло едва 350 грама поради застой в растежа му.\"Застоят в растежа е много рядък и може да е в резултат на различни причини, най-честите от които са генетични аномалии, хипертония. При това бебе става дума за много тежък застой. Толкова малки са бебетата обикновено преди 20-ата седмица\", каза Ракич.Тя посочи, че в 28-ата седмица бебетата обикновено тежат един килограм.За щастие, обясни Ракич, при бебетата със застой в израстването обикновено се стига до ускорено съзряване на белите дробове и останалите органи и благодарение на това новороденото е дошло на бял свят и сега е в сравнително добро състояние.Бебето е преместено в Института по неонатология, диша и се храни нормално. Здравето на майката също е добро и тя е изписана от болницата, пише сръбският \"Блиц\".Преди това момиченце рекордът за най-малко бебе беше на Вук, роден през 24-ата седмица поради лекарска грешка и тежък само 470 грама. Вук сега е на пет години.", "date": "2018.02.08", "title": "Най-малкото бебе в Сърбия: Едва 350 грама, но е боец!"}
{"url": "https://www.dnes.bg/mish-mash/2018/02/08/duhovnostta-e-v-kryvta-na-tezi-zodii.367505", "text": "За духовните хора основната цел в живота е да бъдат любезни и внимателни не само към самите себе си, но и към останалите. Те са изключително загрижени за земята и всички нейни обитатели, тъй като добре знаят, че всички ние сме едно и уважават това единство.Между духовността и астрологията има връзка. Всички зодиакални знаци са духовни в някаква степен, дори някои да проявяват недоверие или скептицизъм към традиционната религия или философия. Всеки вярва в нещо.Кои обаче са най-духовните сред тях? Представителите на тази зодия на пръв поглед изглеждат огнени и страстни, но това само прикрива тяхната чувствителност и духовност. Докато се наслаждават на своята самота на моменти, те знаят, че никога не са сами и са част от нещо по-голямо.Скорпионите са склонни да се доверяват на собствената интуицията си и да действат според нея. Те без страх могат да изразят чувствата си, тъй като са самоосъзнати и уверени.Кои са останалите четете на ", "date": "2018.02.08", "title": "Духовността е в кръвта на тези зодии"}
{"url": "https://www.dnes.bg/world/2018/02/08/luks-i-znamenitosti-kan-razshiriava-plaja-pred-kroazet.367461", "text": "В Кан, няколко месеца преди 71-ия Кинофестивал, багери навлязоха на плажа пред прочутия булевард Кроазет, за да го обновят и разширят за къпещите се, но и за двайсетината щателно подбрани ресторантьори, които ще обслужват клиентела от звезди и участници в конгреси, пише Франс прес.\r\nПлажът на френския Лазурен бряг, който за повече от километър върви по протежение на един от най-известните булеварди в света с неговите палми, луксозни хотели и престижни бутици, на места се е свил до ширина само от 5 до 15 метра. \"Целта е да станат 30-40 метра\", каза Филип Базен от фирмата за комунално строителство \"Тама\". Зад него подвижна канализация с дължина 300-400 метра, свързана с баржа в морето, изхвърля с оглушителен шум по 5000 куб. м пясък на час, колкото 200 камиона.\r\nТам, където по време на Кинофестивала всичко е само лукс, коктейли и знаменитости, сега от ноември работят земекопни машини за разстилане на 85 000 куб. м пясък, колкото 4-5 олимпийски басейна, които се доставят от кариера в района на Тулон, Югоизточна Франция.\r\nОперацията по презареждане на пясък струва над 10 милиона евро. Тя е необичайно мащабна, но не е нещо непознато в Кан.\r\nМитът на Кроазет, който се зароди с Кинофестивала в Кан и носи значителни приходи на местната икономика и конгресната й дейност, всъщност до голяма степен се гради на един изкуствен плаж, създаден в началото на 60-те години за привличане на туристи и опазване на пътя от морските приливи.\r\nСега отново пясъкът е само първият етап от по-обширен проект за превръщане на Кроазет в \"луксозното, автентично и ексклузивно лице\" на Кан и \"двигател на проявите\" в града, докато районът Ла Бока по на запад ще остане царството на семейните плажове с по-приемливи цени, обясни кметството.\r\n\"Когато всичко приключи и с извършваните от едно десетилетие ремонти в четири- и петзвездните хотели, ще имаме един съвсем обновен Кроазет. Ще е нещо уникално в света!\", радва се Мишел Шевийон, председател на синдиката на хотелиерите в Кан и собственик на плажа \"Кроазет бийч\".\r\nДо 2020 г. всички заведения като неговото ще бъдат срутени и наново построени по строги изисквания за постигане на \"по-добра архитектурна приемственост и хармония\", посочва Кристоф Фиорентино, заместник-кмет на Кан за благоустройството и бреговата ивица. Пет парцела дори ще бъдат премахнати, за да се спази законът за съкращаване на застрояването на бреговата ивица от 75 на 50 процента в този район.\r\n\"Ще останат само 23 заведения и ще има около 200 м обществен плаж повече. Работим и по проблемите с миризмите и обработката на отпадъците, за да се избегне твърде големият брой торби за отпадъци\", каза той.\r\nЗа ресторантьорите, на които е делегирано общественото обслужване на плажовете, това е гарантиран джакпот, ако имат нужните средства. В края на 2017 г. концесиите бяха подновени за максимален срок от 12 години срещу такса за участие от 500 000 евро и очаквани огромни инвестиции, от 800 000 до 1,5 милион евро на заведение.\r\n\"Дванадесет години за изплащане на инвестициите е твърде малко, идеалното щеше да е от 18 до 20 години. Добре, че банките ни подкрепят\", обяснява Патрис Русел от плажното заведение \"Ондин\".\r\nЗа него наемът на чадъри и шезлонги е маловажен, основното перо в оборота му идва от консумацията в заведението му благодарение на етикета \"Майстор-ресторантьор\" и по време на фестивала, когато плажът се приватизира от марка сладоледи за интервюта през деня и купони вечерта.\r\nПатрис Русел вече чака с нетърпение периода след ремонтите. \"Ще повишим нивото, ще има много омари и трюфели\", казва той.\r\nКметството пък обещава да организира аперитиви \"Плажни партита\" с единна тарифа, за да могат всички, включително местните жители, да се възползват от новия плаж./БТА/", "date": "2018.02.08", "title": " Лукс и знаменитости: Кан разширява плажа пред \"Кроазет\""}
{"url": "https://www.dnes.bg/stranata/2018/02/08/pochina-georgi-gegov-izpylnitelen-direktor-na-bulgartransgaz.367531", "text": "Почина Георги Гегов - изпълнителен директор на \"Булгартрансгаз\" ЕАД , съобщи тъжната вест Министерството на икономиката  преди минути.\"В този изключително труден момент семейството на господин Гегов моли да бъде уважена скръбта им и правото им на уединение\", се казва още в изявлението.Георги Гегов е починал в следствие на влошено здравословно състояние, се пояснява в съобщението, изпратено до медиите.Георги Гегов е роден през 1976 година. Завършва УНСС като магистър по \"право\", както и \"стратегическо, икономическо развитие на енергийния пазар\" в Energy Delta Instituteр Гьонингер, Холандия.", "date": "2018.02.08", "title": "Почина Георги Гегов - изпълнителен директор на \"Булгартрансгаз\""}
{"url": "https://www.dnes.bg/obrazovanie/2018/02/08/psiholog-vsiako-chetvyrto-dete-sys-strah-na-uchilishte.367497", "text": "Всяко четвърто дете в България отива на училище със страх и напрежение, че може да му се случи нещо. Това каза психологът Иван Игов пред \"Фокус\" за случаите на агресия и насилие от страна на младежи и мерките за справяне с проблема.Хубавата новина е, че ставаме по-чувствителни към тези теми. Но статистиката показва, че в последните 5-6 години нещата у нас не са се променили, обясни той.\"Тормозът е висшата форма на насилие, едно дете е подложено на насилие поне веднъж седмично. В България това е между 25 и 27%, което означава, че всяко четвърто дете отива всяка сутрин на училище със страха и напрежението, че може да му се случи нещо\", обясни Игов.Лошото е, че случаите стават по-драматични, включително и убийства, които са извършени от непълнолетни, или случаи, които се записват и след това пускат в социалните мрежи, каза психологът.\"Повиша се процентът на насилието в интернет чрез социални мрежи и телефони. Бройката на тези случаи не е висока, но те започват да стават обществена заплаха, защото много деца отиват на училище със страх, а властите, както и цялото общество сякаш няма механизъм да се справи с това“, посочи още той.Игов допълни, че агресорите започват да се хвалят с това, което правят, без да имат чувството за вина или чувството, че извършват проява, която е в разрез с обществените норми.\"Интернет започва все повече и повече да се превръща в място, където децата се опитват да покажат своята индивидуалност и своето различие. Едно време можеше да се похвалиш само на приятелите, на съучениците, сега можеш да се похвалиш на целия свят\", допълни той.Игов определи, че липсата на чувствителност у подрастващите към мъчение, страдание на друго дете е обезпокоителна тенденция. Това означава, че емпатията, чувството на съпричастност в децата започва да закърнява.Независимо дали едно дете е насилник или обект на насилие в училище, това дете е жертва, каза психологътТърсенето на терапевтична помощ при прояви на агресия от подрастващите е задължителна, защото децата-насилници в училище след това имат два пъти по-често проблеми със закона, отколкото останалите.\"Ние си отглеждаме бъдещите насилници днес, ако не им обърнем внимание, но не с наказание, а като погледнем на тези деца като на жертви. На жертви на нашето общество, което ги е научило на насилие“, коментира той, като отбеляза, че по данни на неправителствените организации в една трета от семействата в България се наблюдават форми на насилие.", "date": "2018.02.08", "title": "Психолог: Всяко четвърто дете – със страх на училище"}
{"url": "https://www.dnes.bg/health/2018/02/08/otkliuchva-li-harakteryt-vi-agresiia-u-kuchetata.367471", "text": "Проучване на екип от университета в Ливърпул, Англия, доказва, че рискът от ухапване от куче зависи пряко от особеностите на характера ни. Английските учени установяват и една специфична група хора, които се отличават с най-висок риск да станат жертва на такъв инцидент. Оказва се, че хората, склонни към депресивни състояния и повишена тревожност, напълно несъзнателно провокират агресивно поведение отстрана на кучетата. Опасността за тях е около 3 пъти по-висока. Допълнителното раздробяване на групата на най-застрашените хора показва още една интересна особеност. Рискът от ухапване от четириногите зависи и от пола на човека, като по-застрашени в това отношение са мъжете. Така се оказва, че в най-рисковата група за ухапване от куче попадат мъжете, страдащи от хронична тревожност или склонни към депресивни състояния.  ", "date": "2018.02.08", "title": "Отключва ли характерът ви агресия у кучетата?"}
{"url": "https://www.dnes.bg/notifikacii/2018/02/08/shal-shapka-odeialo-piongchang-posreshta-gostite-s-olimpiiski-stud.367362", "text": "\nОстават броени часове до официалното откриване на зимните олимпийски игри в Пьонгчанг, а по-голямата част от спортистите вече са в олимпийската столица. Оказа се обаче, там ги очаква една доста неприятна изненада – студа.Когато говорим за зимна олимпиада едва ли някой очаква много топло време, но игрите в Южна Корея може да останат в историята като най-студените в последните повече от 2 десетилетия. \nОчакванията са през деня градусите да не надвишават минус 10 градуса, а през нощта те ще спаднат до внушителните минус 20.Затова никак не е изненада, че шалове, шапки, одеяла, дебели якета и ръкавици са неизменна част от облеклото на всеки гост на олимпийската столица. Домакините дори представиха специални одеяла и наметала, които да помогнат на гостите си да преодолеят проблема със студа.Оплакванията обаче не са малко. Доста скиори вече се оплакаха, че заради бруталният студ в Пьонгчанг някои от тях са били принудени да изхвърлят ските си на боклука след тренировъчните спускания.\"Не може да направим нищо за студа. Снегът прилепва в основата на ските и ги изкривява. Един от треньорите каза, че са изхвърлили ските на боклука след днешните тренировки\", коментира Крейг Рандел от техническия екип по поддръжка на пистите, за когото това е трета Олимпиада.От мразовитата обстановка в Пьончан се оплака и звездата на австрийските ски Марсел Хиршер. По думите му ледените кристали, в които се превръща снегът, буквално разрязват ските.\"Снежинките стават остри като бръсначи на минус 20 градуса и режат основата на ските. Затова всяко спускане е с нов чифт ски\", коментира Хиршер, който е фаворит за златото в слалома.Повечето от спортистите на Великобритания пък вероятно ще откажат да участват в церемонията по откриването на зимните олимпийски игри в Пьончан в петък, съобщава \"Дейли Мейл\". Причината е очакваното студено време и температура от минус 21 градуса.Ръководството на британския отбор се безпокои за здравето на спортистите и не препоръчва участието им в церемонията, особено на тези състезатели, които имат стартове в първите дни на олимпийските игри.На церемонията по откриването на игрите в 13 часа българско време в петък се очаква да присъстват най-малко 40 000 души.", "date": "2018.02.08", "title": "Шал, шапка, одеяло...  Пьонгчанг посреща гостите с Олимпийски студ"}
{"url": "https://www.dnes.bg/notifikacii/2018/02/08/vse-po-goliam-risk-priblijava-voenen-sblysyk-evropa-rusiia.367425", "text": "Подкопаването на споразуменията за оръжеен контрол, разполагането на допълнителни оръжия и напрежението около учения на въоръжени сили увеличават риска от непреднамерен военен сблъсък между Европа и Русия, предупреждава годишният Мюнхенски доклад за сигурността, цитиран от Ройтерс.\r\nДокументът, озаглавен \"До ръба - и обратно?\" ще бъде публикуван официално днес в навечерието на традиционната Мюнхенска конференция по сигурността, която тази година ще се проведе от 16 до 18 февруари.\r\nДокладът споменава засилващия се натиск върху споразумения за ядрено разоръжаване като Договора за ликвидиране на ракетите със среден обсег и запазващите се безпокойства за сигурността в Централна и Източна Европа.\r\n\"При това злокобно състояние на нещата е напълно възможно погрешни оценки или неразбирателства да доведат до непреднамерен военен сблъсък\", подчертават авторите.\r\nДокладът определя конфликта в Украйна като огромна пречка за деескалиране на напрежението между Русия и Запада. Решението на Съединените щати да доставят нападателни оръжия на Украйна вероятно ще бетонира сегашното положение на задънена улица, прогнозират авторите.\r\nДържави в Източна Европа изпитват затруднения в \"една среда на оспорвана сигурност\", хванати между Европейския съюз и НАТО, от една страна, и Русия, от друга, във време, когато политиката на ЕС Източно партньорство \"загуби пара\" и има малки шансове НАТО да приеме нови членове в близко бъдеще, констатира докладът. \r\nНякои държави членки на ЕС са все по-скептични за по-нататъшната европейска интеграция, като Унгария и Полша са в пряка конфронтация с Брюксел. Германия - обикновено сила за европейската интеграция - до голяма степен отсъства от дебата поради вътрешни причини, пишат авторите.\r\nДокладът все пак установява и положителни тенденции - по-високия икономически растеж в ЕС, реформирането на НАТО и засилването на военното сътрудничество по източния фланг на Алианса.\r\n\"Предстоящата година ще покаже дали опитите за постигане на компромис и амбициозните предложения за реформи ще се превърнат в конкретни действия и решения за поправяне на дефектите в ЕС\", пише в заключение в документа.\r\nОколо 500 високопоставени политически и военни лидери от Европа, САЩ, Русия, Близкия изток и Африка ще обсъдят на конференцията в Мюнхен в края на следващата седмица предизвикателствата пред сигурността.\r\n /БТА/", "date": "2018.02.08", "title": "Все по-голям риск приближава! Военен сблъсък Европа – Русия?"}
{"url": "https://www.dnes.bg/politika/2018/02/08/bezplaten-apartament-za-cial-jivot-ne-mo-to-si-go-iska.367499", "text": "Около 130 жилища се \"задържат\" в София от военнослужещи неправомерно. Това отчете министърът на отбраната Красимир Каракачанов пред ресорната парламентарна комисия.Той обясни, че министерството продължава да връчва заповеди за напускане на ведомствени жилища от военни, които не са на активна служба.\nИ макар в част от случаите да става въпрос за нарушения, в друга – става въпрос за случаи, които самото министерство не е решило.Красимир Каракачанов обясни, че се търси \"човешкият компромис\" във всеки един от случаите.\"От друга страна обаче, има военнослужещи и проблемът не е само в София – Министерството изпитва нужда от жилища за действащите военнослужещи. Ние трябва да се съобразим и с това. Трябва да се съобразим и със закона, защото голямата опасност беше – ако ние не бяхме пуснали предизвестията, да започне едно масово придобиване по давност\", призна той.В края на миналата година Каракачанов обясни, че има 4142 военни, които се нуждаят от жилища, от тях 1319 са в София.Тогава той обясни, че неговите подчинени изготвят предупреждения за напускане за тези, които нямат правно основание на живеят във ведомствени апартаменти, гонят самонастанилите се, но имало и няколко случаи, при които не било морално да се пъдят хората.Като пример посочи една баба на 91 г., която няма никакво правно основание да живее в апартамент на МО, но според него \"нито ще е морално, нито човешко, да я изхвърлиш преди зимата на улицата, защото няма кой да се грижи за нея\".В същото време обаче имало фрапиращи ситуации на злоупотреби. Внуци на починали военни живеели в апартаменти на МО, дадени на вече покойните. Освен това не плащали нито вода, нито ток, нито наем при това с години.\"Има и случаи, при които военен си купува от МО апартамента, прехвърля го на деца и внуци и взима нов от министерството, който ползва неправомерно\", допълни Каракачанов.", "date": "2018.02.08", "title": "Безплатен апартамент за цял живот? Не, МО-то си го иска"}
{"url": "https://www.dnes.bg/temida/2018/02/08/cacarov-ima-podozreniia-koi-e-porychiteliat-na-adrian-zlatkov.367524", "text": "Главният прокурор Сотир Цацаров заяви пред медиите, че има съответните подозрения кой е поръчителят на отвличането на Адриан Златков от миналата година. По думите му има данни за още хора замесени в престъплението.\n\n\n\n\n\r\nТой отказа да коментира решението на съда от днес, който поради липса на конкретни доказателства, пусна под парична гаранция Ивайло Борисов - Ториното и трима други, обвинени, че са подпомогнали извършителите на отвличането. И допълни, че за съда би говорил \"или добро, или нищо\".\r\nГлавният прокурор обясни, че подобен тип деяние се доказва трудно, като според него е извършена огромна работа по случая, за да се съберат данни и подготвят доказателства. Цацаров каза още, че няма да провери дали прокурори са оказали натиск на обвиняеми да дадат показания срещу Ториното, предаде БТА.\r\nНа въпрос за това дали има напредък в разследването на случаите с убийството на бизнесмена Петър Христов и служителя в Национална агенция приходи Иво Стаменов главният прокурор призова за още малко търпение.\r\nСотир Цацаров коментира още, че ще направи проверка на Шуменската прокуратура, ако лидерът на БСП Корнелия Нинова подаде сигнал и представи информацията, която има. Той допълни, че е имало проверка по сигнал за документно престъпление и каза, че едва ли може да се говори, че се проверява партийна дейност.\r\nЗа ситуацията в Ихтиман главният прокурор Сотир Цацаров заяви, че обстановката там е притеснителна. И допълни, че защитата на обвиняемите е направила отвод на цялата прокуратура в града, но разследването е възложено и на прокуратурата в Елин Пелин.\r\nГлавният прокурор коментира също, че е притеснителен фактът, че има данни за подаване на сигнали срещу кметове в прокуратурата и полицията, на които не е отреагирано или е отреагирано по начин, по който сигналите да бъдат затворени. Като допълни, че такива случаи ще бъдат проверени. И каза още, че документите от ДАНС, намерени у кмета на Септември, са преминали през прокуратура и МВР, и така \"са стигнали до нощното шкафче на кмета\".", "date": "2018.02.08", "title": "Цацаров: Има подозрения кой е поръчителят на Адриан Златков"}
{"url": "https://www.dnes.bg/izlojbi/2018/02/08/shediovrite-v-parij-koi-sa-nai-dobrite-muzei.367498", "text": "Малко градове могат да се похвалят с културното наследство и богатството от изкуство, с които може да се похвали френската столица. С повече от 200 институции, посветени на тези благородни занимания, в града на любовта със сигурност може да се намери по нещо, което да отговаря на всеки вкус.\r\nКои обаче са най-добрите музеи и галерии в Париж?\r\n\r\nТова е истински рай за феновете на френското изкуство от 19-ти век. Музеят д'Орсе е дом на най-важната колекция от импресионисти и постимпресионисти в света, включително на шедьоври на Сезан, Моне и Гоген.\r\nМузеят се помещава се в бивша жп гара.\r\n\r\nРешението кои от всички 35 хиляди произведения на изкуството да разгледате в музея може да бъде доста трудно, затова помислете предварително. \r\nЗа мнозина най-голяма атракция представляват Венера Милоска и Мона Лиза. За други това са шедьоврите на Рембранд и Микеланджело. Каквото и да решите, лесно можете да посетите известния музей с целодневен билет.Вижте още музеи в Париж в", "date": "2018.02.08", "title": "Шедьоврите в Париж. Кои са най-добрите музеи?"}
{"url": "https://www.dnes.bg/obshtestvo/2018/02/08/mvr-to-ne-razpoznalo-lampite-na-nso-to-radeva-se-vozela.367526", "text": "Това е кола на НСО, просто колегите от патрула не са забелязали лампите отзад. Тъй като става въпрос за вечерно време, голяма кола, затъмнена, полицаите тръгват след нея. При проверка се открива, че е кола на НСО, возела се е вътре първата дама. Не е имало гонка, не е имало препречване. Това заяви вицепремиерът и министър на отбраната Красимир Каракачанов относно информацията, че две патрулки са преследвали \"Мерцедес\"-а на първата дама Десислава Радева снощи в София.\n\n\n\n\"За пореден път полицаи са обект на посегателство. Двама полицаи са нападнати от една група цигани. Имало е акция за издирването на 4 лица. Твърди се, че при тази проверка е починало лице. Това, което аз знам е, че на адреса, където е починало лицето, не е имало полицаи\", коментира вицепремиерът размириците в Ихтиман, където бяха нападнати полицаи.\r\n\"Аз обаче задавам въпроса до кога българският полицаи ще бъде нападан от хора, които смятат, че могат да правят всичко в държавата? Човекът с униформа е поставен да пази обществения ред, а не да бъде нападан и бит от самозабравили се граждани\", отсече вицепремиерът пред bTV.\r\nТой добави, че в закона пише, че личността на служителите на реда е неприкосновена и е крайно време е да опишем какво означава тази неприкосновеност на полицая. \r\n\"Кажете ми в коя нормална европейска държава гражданин си позволява да удря или бие полицай?\", запита Каракачанов. \r\n\"Ако една част от населението на България продължава да смята, че може да напада служители на държавата, които си изпълняват служебните задължения и това ще им се размине, защото били от друг етнос или с по-различно ниво на грамотност, това не може да се позволява повече. Трябва да е ясно, че ти нямаш право да пипаш полицая с пръст и санкцията за това е строга\", смята Каракачанов.\r\n ", "date": "2018.02.08", "title": "МВР-то не разпознало лампите на НСО-то, Радева се возела"}
{"url": "https://www.dnes.bg/sofia/2018/02/08/verijna-katastrofa-blokira-simeonovsko-shose-v-sofiia.367528", "text": "Катастрофа между два автомобила е станала на бул. \"Симеоновско шосе\", в посока кв. \"Симеоново\", предаде \"Фокус\".\r\nОпашката от автомобили достига до гара \"Пионер\", движението е напълно блокирано. На място все още няма полицейски екипи.", "date": "2018.02.08", "title": "Верижна катастрофа блокира \"Симеоновско шосе\" в София"}
{"url": "https://www.dnes.bg/stranata/2018/02/08/kucheta-na-slujba-po-plajovete-v-nesebyr-i-slynchev-briag.367492", "text": "Девет кучета ще бдят за крадци по плажовете на Несебър и Слънчев бряг това лято. Те ще обикалят през нощта с патрулиращите полицаи, за да се осигури спокойствието на туристите. Освен това, част от командированите от вътрешността на страната униформени, също ще идват в РУП- Несебър с обучени да ловят крадци кучета, пише \"Труд“.\r\nКражбите по плажа са сред най-често срещаните престъпления през сезона. \r\nДокато се къпят в морето, чужди и родни туристи оставят вещите си без надзор и така дават \"зелена светлина” на обирджиите. \r\nТе най-често са от вътрешността на страната, дошли заради струпването на много хора през летния сезон в курортите. \r\n\"Крадците са много изобретателни. Миналото лято заловихме няколко, които използваха следната схема: заравят се почти целите в пясъка, за да не ги забележи никой и когато, да речем, влюбена двойка реши да се усамоти през нощта, не ги забелязва. Щом туристите влязат в морето, крадците изскачат от пясъчните си скривалища и ги обират до шушка”, разкриха криминалисти. \r\n\"Хитреците” обаче били свегкавично разкрити именно благодарение на кучетата.", "date": "2018.02.08", "title": "Кучета на служба по плажовете в Несебър и Слънчев бряг"}
{"url": "https://www.dnes.bg/notifikacii/2018/02/08/sled-akciiata-v-ihtiman-oshte-chetirima-v-aresta.367513", "text": "Шестима души от Ихтиман са задържани за последните два дни. При акцията в града днес са арестувани четирима, каза директорът на областната полиция Георги Григоров и уточни, че те нямат връзка с арестуваните баща и син, които са обвинени за нападението над униформени.\n\"Четиримата арестувани днес са оперативно интересни\", каза Григоров и увери, че няма напрежение в града и всичко е спокойно.По-рано днес от прокуратурата оповестиха, че са задържани баща и син за нападението над униформени в Ихтиман. \r\nДвамата мъже остават в ареста. Инцидентът с нападението над полицай стана преди два дни. Първо синът оказал съпротива срещу полицейски служител. Агресивният мъж дърпал и скъсал униформата на младши автоконтрольор от града, след което го ударил в лицето. Според прокуратурата действията на мъжа се отличавали с изключителна дързост.Баща му е обвинен, че по същото време на ул. \"Дунав\" също дърпал за униформата полицай, скъсал пагоните и джоба и му нанесъл удар в лицето. Целта била да спре полицаите, които проверявали сина му.Прокуратурата ще поиска от съда в Ихтиман да остави и двамата мъже в ареста за постоянно.\r\n ", "date": "2018.02.08", "title": "След акцията в Ихтиман – още четирима в ареста"}
{"url": "https://www.dnes.bg/politika/2018/02/08/proverkata-sreshtu-cherven-chinovnik-po-signal-na-partien-drugar.367507", "text": "Вътрешният министър Валентин Радев заяви, че проверката на прокуратурата в Шумен и изискването на документи и списъци от БСП е по сигнал на активист на левицата.По-рано днес червените алармираха, че държавен служител е бил уволнен, защото е член на БСП и обвиниха прокуратурата в политическа поръчка. Те поискаха проверка от страна на главния прокурор и отговор на какво основание икономическа полиция се занимава с това кой е член на БСП и кой е присъствал на партийни форуми.\"Един активист или член на БСП пише сигнал до прокуратурата срещу друг член или активист на БСП в Шумен. В сигнала пише да се провери дали е вярно, че при кандидатстването си в комисията за конфликт на интереси, този другият, и излъгал в декларацията си, че не е членувал в БСП\", обясни шефът на МВР.\nТой допълни, че според новия антикорупционен закон член на комисията не може да бъде член на политическа партия, активист или извършвал политическа дейност. В този смисъл, ако този служител е излъгал в декларацията, това би било нарушение. Затова МВР е разпоредило на икономическа полиция да провери има ли такова невярно съдържание в декларацията, допълни Радев.\"Не бива така да се поставя под съмнение работата на шуменската дирекция. Не приемам такова отношение към работата на МВР. Ние изпълняваме точното постановление на прокуратурата. Никъде нямаме грешка. Ако те имат нещо вътрешно политическо, да си го решават на друго ниво, да не обвиняват структури като МВР\", настоя вътрешният министър.", "date": "2018.02.08", "title": "Проверката срещу червен чиновник – по сигнал на партиен другар"}
{"url": "https://www.dnes.bg/sport/2018/02/08/koi-shte-ni-predstavia-v-piongchang-pavel-angelov-sheini.367443", "text": "Dnes.bg продължава да ви представя , които ще се състезават за страната ни на предстоящите зимни олимпийски игри в ПьонгЧанг.Павел Ангелов трябваше да ни представя на Зимните Олимпийски игри в Сочи 2014, след като името му беше обявено от Българската федерация по шейни. В последния момент обаче той беше сменен със Станислав Беньов, така че Пьончан ще е дебют на подобен форум за Ангелов.Той не е слаган сред фаворитите в Южна Корея, но въпреки това е смятан за най-добрия български спортист в тази дисциплина и се надява на успешно представяне.", "date": "2018.02.08", "title": "Кой ще ни представя в Пьонгчанг? Павел Ангелов, шейни"}
{"url": "https://www.dnes.bg/politika/2018/02/08/narushava-li-pravilata-shefyt-na-voenna-akademiia-karakachanov-ne.367472", "text": "Позволява ли си своеволия и превишава ли си правомощията генерал-майор Груди Ангелов, началник на Военна академия \"Г. С. Раковски\"? Тези въпроси задава червеният депутат Николай Цонков към министъра на отбраната Красимир Каракачанов и настоява, че има сериозни нарушения в академията и са подадени повече от 50 жалби и сигнали до военното министерство. От своя страна пък вицепремиерът Каракачанов напълно отхвърля всички твърдения и ги опровергава.Депутатът от БСП изнася данни, че са прекратени трудовите договори на голям брой цивилни служители и са назначени нови, близки до началника лица, без да се спазва установения ред. Той също посочва, че не се заплаща на служителите за положения извънреден труд и е премахната денонощната охрана на академията и е заменена с лица на граждански договор. Цонков допълва и че има сигнали за ползване на служебен автомобил от зам.-началника на Военна академия за лични нужди.Съобщава се и за трансформиране на академични длъжности и неакадемични, промяна на военни звания по длъжностно разписание – от майор се трансформира в капитан, както и създаване на несвойствени за висше училище структури и длъжности като \"Офис на началника на Военна академия\".В писмен отговор обаче Каракачанов твърдо отхвърля тези твърдения и настоява, че началникът на Академията не извършва нерегламентирани и своеволни действия и че проверките не се установили нарушения.Министърът отчита, че за 2017 г. за прекратени договорите на 49 цивилни служители, от тях – по собствено желание 12, поради изтичане на срока на договора 12, в срока на изпитание – 5, придобили право на пенсия – 13 и 7 след упражнено право на пенсия. Новоназначените отговарят на изискванията и нямат близки или родствени отношения с началника на академията, категоричен е Каракачанов.Той отрича и денонощната охрана да е премахната и обяснява, че има 24-часово оперативно дежурство с постоянно наблюдение на сградите на Военна академия. Министърът на отбраната определя като недостоверна информация и това, че не се заплаща извънредният труд. Той допълва, че през 2017 г. само един служител е положил извънреден труд и той е отчетен и заплатен. Проверките не потвърждават и информацията, че зам.-началникът е използвал служебна кола за лични нужди.Структурното звено \"Офис на началника\" е създадено през 2017 г. чрез преструктиране на съществуващи звена по препоръка на външен одитор и напълно съответства на нормативната уредба, обяснява още Каракачанов. Той допълва и че е трансформирана само една вакантна академична длъжност в неакадемична - \"Началник на сектор \"Международна дейност\". При промяната на военни звания пък е следвана буквата на закона, допълва  вицепремиерът.", "date": "2018.02.08", "title": "Нарушава ли правилата шефът на Военна академия? Каракачанов: Не!"}
{"url": "https://www.dnes.bg/eu/2018/02/08/ep-za-mesteneto-na-strelkite-da-se-napravi-zadylbochena-ocenka.367494", "text": "Европейският парламент прие резолюция, в която призова за задълбочена оценка на настоящата смяна между зимно и лятно часово време. Документът бе гласуван с 384 гласа \"за\", 153 \"против\" и 12 въздържали се.\r\nЕП отчита, че множество проучвания не са успели да стигнат до заключителен резултат, както и че съществуват опасения за човешкото здраве. \r\nЗатова ЕП призовава Европейската комисия да извърши задълбочена оценка и, ако е необходимо, да представи предложение за промяна. Действащата директива влезе в сила през 2011 г. и предвижда въвеждане и отмяна на лятното часово време съгласувано в ЕС за целите на вътрешния пазар.\r\nПревключването на часовника напред-назад води до умора, недоспиване и намалена трудоспособност за много европейци, заяви евродепутатът Момчил Неков (социалисти и демократи), цитиран в съобщение на ЕП. \r\nМярката, въведена у нас през 1979 година, губи своята актуалност и основното си предимство - икономическата полза. Според някои оценки българинът пести годишно едва между 60 стотинки и левче от тази промяна. \r\nСпоред сектор \"Здравеопазване\" рисковете от катастрофи и здравословни последици са в пъти по-големи. В ЕС ефектът от негативните тенденции се равнява на 131 милиарда евро. \r\nСтатистиката у нас сочи, че в дните след превъртането на стрелките повикванията към Бърза помощ нарастват с 12 на сто, а инфарктите - със 75 на сто. \r\nВреме е Европейската комисия в най-кратки срокове да промени директивата за лятното часово време, добави той./БТА/\r\n ", "date": "2018.02.08", "title": "ЕП за местенето на стрелките: Да се направи задълбочена оценка!"}
{"url": "https://www.dnes.bg/stranata/2018/02/08/vyzrastna-jena-postrada-pri-vzriv-na-gazova-butilka-v-kiustendil.367522", "text": "Възрастна жена от Кюстендил е пострадала в дома си при взрив на газова бутилка, съобщиха от МВР.\r\nИнцидентът е станал преди обед в жилище в квартал \"Колуша\" в града.\r\nПо думите на д-р Анелия Георгиева, директор на \"Спешен център\" – Кюстендил, най-вероятно става въпрос за неправилно боравене с газов котлон.\r\nБутилката се е взривила и предизвикала изгаряния по тялото и лицето на 79-годишната жена. \r\nТя е с около 30% изгаряния и е транспортирана в клиниката по изгаряния в \"Пирогов\" в София, пише \"Фокус\".", "date": "2018.02.08", "title": "Възрастна жена пострада при взрив на газова бутилка в Кюстендил"}
{"url": "https://www.dnes.bg/temida/2018/02/08/syd-za-podkupniia-glaven-arhitekt-na-asenovgrad.367516", "text": "Главният архитект на Асеновград Константин Атанасов е предаден на съд за вземане на подкуп от 8000 лева, съобщиха от Пловдивската окръжна прокуратура. \r\nСпоред събраните доказателства през ноември 2016 г. той поискал от управител на на банков офис в Асеновград 10 000 лева.Месец по-късно - на 19 декември, парите му били предадени чрез посредника Митко Захариев.Атанасов ги взел, за да съгласува идеен проект за реконструкция и преустройство на бивш хотел в многофункционална сграда със смесено предназначение.Разследващите твърдят, че главният архитект е извършил деянието с изнудване и със злоупотреба на служебното положение, като заявил на банкера, че Захариев трябва да бъде нает като консултант.В момента Константин Атанасов е на свобода с парична гаранция от 5000 лева.Наложена му е забрана да напуска страната. Същите мерки са предприети и спрямо Митко Захариев, обвинен като помагач за рушвета.", "date": "2018.02.08", "title": "Съд за подкупния главен архитект на Асеновград"}
{"url": "https://www.dnes.bg/akoshtete-vqrvaite/2018/02/08/lunata-v-zodiiata-kakvo-ni-nosi-tia.367469", "text": "Вероятно всички вие сте добре запознати с вашия слънчев знак и характеристика, но астрологията далеч не се базира само на него.\r\n \r\nЗодиакалният слънчев знак носи определени качества, но всеки от нас казва, че някои от тях не са характерни за него. Каква е причината за това? В наталната ни карта има и други планети, които оказват влияние, но сега ще се запознаем с влиянието на Луната.\r\n \r\nЛуната е свързана с вашите чувства, подсъзнание и интуиция. Тя определя отношението ви към дома и семейството, миналото и детството ви. Ако не знаете положението на луната в хороскопа си, може да изчислите това в някои сайтове в интернет, като попълните датата и часа на своето раждане. Вижте луната в първите 6 знака (втора част очаквайте скоро):\r\n \r\n \r\nЛуната в Овен се управлява от Марс – планетата на агресията и войната. Ето защо хората с луна в този знак вероятно са войнствени и могат да причинят много вреди, когато са ядосани. Но това има и положителна страна – те са много страстни и умеят да се борят за кауза. Тези хора обичат да бъдат в движение и са независими.\r\n \r\n Хората с Луна в Телец се радват на качествените неща, но не и по повърхностен начин. Те търсят и изпъчват сигурност. Работят упорито и се възползват от плодовете на труда си, като живеят в спокойна среда. Тези хора инвестират куп енергия и време в своите връзки. Винаги може да се разчитате на тях, защото не се предатели.\r\n \r\nЗа тях животът е купон! Обичат да общуват и са много социални. Имат естествена енергия, която не се нуждае от презареждане. Винаги засмени и обичат да се шегуват. Когато изразява своите емоции, луната Близнаци е много добра в писането. Те имат нужда от сродна душа или направо от много сродни души!", "date": "2018.02.08", "title": "Луната в зодията: Какво ни носи тя?"}
{"url": "https://www.dnes.bg/notifikacii/2018/02/08/dokoga-tesla-shte-se-bori-s-gravitaciiata-tuk-na-zemiata.367440", "text": "Tesla буквално лети след успешното изстрелване на най-мощната ракета на Илон Мъск, с която бе изведена и личната кола на милиардера. Обаче отчетът за приходите на компанията в четвъртото тримесечие показва, че предизвикателствата на Земята продължават да са факт, пише The Wall Street Journal.Tesla отчита приходи от $3.3 млрд. и коригирана загуба от $3.04 за акция. Тази загуба бие анализаторите, които прогнозираха загуба от $3.11. Но цифрите показват, че загубата се покачва, тъй като за предходното тримесечие акциите загубиха по $2.92 от стойността си.\nВ последното тримесечие на 2017 г. компанията понася загуби на стойност $657 млн.  спрямо $123 млн. през същото тримесечие на 2016 г.Освен тези цифри компанията за е-автомобили има все пак и с какво да се похвали. Изхарченият кеш е бил $277 млн., което е значително подобрение спрямо предишните тримесечия. Друг плюс е, че Tesla успя да избегне понижение на прогнозната си за производството на Model 3 за трети пъти в последните три месеца.По-малко изхарченият кеш се дължи на включването на клиентски депозити в паричния поток, но това е заблуждаващо, тъй като те не идват от текущи продажби.Междувременно е налице тревожна тенденция по отношение задълженията на компанията - колкото повече автомобили продава, толкова по-нисък става маржът на печалба. Към днешна дата той е 13.8% или с около 8% по-малко на годишна база. Рентабилността и тази година е съмнителна, тъй като прогнозите на Tesla за тази година са за 100 000 доставки от по-старите модели - S и X, които носят по-добра печалба от Model 3, но са с 1000 по-малко от 2017 г. и то с вече падналия марж.Въпреки че от Model 3 се очаква много, ще трябва да се направят съществено съкращаване на разходите и подобрения в ефективността на производството, за да могат маржовете на печалба поне да бъдат постоянни, след като не могат да се увеличават. А все по-голямата конкуренция в сектора чрез заявките на водещи автомобилни компании за тази година най-вероятно ще допринесе за още свиване на маржовете.Но всички тези цифри изглежда не притесняват инвеститорите на Мъск и Tesla продлъжава да се радва на свободен достъп до капиталовите пазари.Обаче шансовете на Tesla да се превърне в устойчив и печеливш бизнес, който не се нуждае от постоянно финансиране, за да оцелее, изглеждат по-малки от това да се прати спортна кола в орбита.", "date": "2018.02.08", "title": "Докога Tesla ще се бори с гравитацията, тук на Земята?"}
{"url": "https://www.dnes.bg/health/2018/02/08/koga-i-kak-da-dohranvame-bebeto.367474", "text": " Консултирайте се с лекуващия лекар на детето, ако имате някакви притеснения във връзка с храненето му и наддаването му на тегло. Ето някои насоки, че кърмата на бебето не му е достатъчна: След раждането в първите 5 дена детето губи около 10% от рожденното си тегло. След този период то започва да наддава по около 30 грама на ден в първия един месец. Около втората седмица след раждането то трябва да е възстановило рожденното си тегло. Ако това не се случи, може да е признак, че кърмата не му е достатъчна.След кърмене не усещате гърдите си празни и меки.По-малко от 6 мокри пелени за период от 24 часа, след като бебето е навършило 5 дневна възраст.Раздразнителност, неспокойствие, плач или унесеност, летаргия през по-голямата част от деня.  Новороденото все още няма добре изграден режим на хранене. Техниката на кърмене също не се е усъвършенствала напълно. От друга страна производството на кърма от майката все още се нагажда спрямо нуждите и режима на кърмачето. Поради тези причини повечето консултанти по кърмене препоръчват да се отложи дохранването за известно време. Така давате възможност на Вас и на детето да създадете добър режим на хранене и стимулирате производството на кърма.  ", "date": "2018.02.08", "title": "Кога и как да дохранваме бебето?"}
{"url": "https://www.dnes.bg/eu/2018/02/08/goliamata-koaliciia-tova-li-e-nachaloto-na-kraia-za-merkel.367491", "text": "Погледнато отвън, съобщението, че двете водещи германски партии са се споразумели по условията за голяма коалиция, се посреща с облекчение. Страната чака от 6 дълги месеца да се състави работещо правителство и най-накрая има такова. Онези, които желаят нещата да вървят както обикновено, ще бъдат въодушевени. Ангела Меркел ще продължи да бъде канцлер и тя ще продължи да движи нещата по същия правилен начин без много шум и без големи очаквания, както нейният народ е свикнал, пише \"Вашингтон пост“.\r\nПри по-внимателен поглед обаче нещата изглеждат различно. Меркел излиза от последните коалиционни преговори с драматично отслабени позиции. Тя е била принудена да плати изключително висока цена на нейните партньори в преговорите от левоцентристката Германска социалдемократическа партия (ГСДП), и редовите членове в собствения й Християндемократически съюз (ХДС) едва ли ще забравят това скоро. (Открит е и въпросът, че 460 000 социалдемократи предстои да гласуват за коалиционното споразумение, а рискът те да не го одобрят е сериозен.)\r\nВ миналото останаха дните, когато Меркел можеше да формира германския политически пейзаж така, както желае. Дори и да запази поста си на канцлер, краят на нейната ера вече се вижда.\n\n\nПостигнатото в сряда коалиционно споразумение представлява невзрачен компромис, отразяващ променящия се и деморализиран електорат. Собствената партия на Меркел спечели 33 на сто от гласовете на парламентарните избори през септември - спад с 8,5 процента в сравнение с резултата от 2013 г., а социалдемократите събраха 20 на сто. Това бе най-лошото представяне на двете големи партии след Втората световна война.\r\nПечелившият от разочарованието на избирателите обаче е ясен: крайнодясната \"Алтернатива за Германия\" (АзГ), която в резултат на изборите се оказа трета по сила партия. Със своите 12,6 на сто от гласовете тя не само влезе в парламента, но и успя да оглави три парламентарни комисии.\r\nВъзходът на АзГ се дължи в голяма степен на свръхщедростта, проявена от Меркел по време на бежанската криза от 2015 г., когато 1,1 млн. имигранти нахлуха в Германия само за една година. Ще бъде ли в състояние новото правителство да формулира цялостна и реалистична имиграционна политика, която да може да подкопае привлекателността на крайната десница? \r\nАко нещо следва от сегашното коалиционно споразумение, то отговорът е \"не\". То слага таван от 220 000 на броя на имигрантите, които могат да влязат в страната всяка година - брой, който едва ли ще успокои германските избиратели, опасяващи се от ефекта на масовата имиграция.\r\nТова е само една от няколкото сфери, в която отслабената позиция на Меркел я принуди да отстъпи терен на социалдемократите, които ще поемат контрола над три ключови министерства - на финансите, на външните работи и на труда. Редакторът на един от водещите вестници сполучливо го нарече \"първото правителство на ГСДП, оглавявано от канцлер от ХДС\". Християндемократите успяха да задържат министерството на отбраната, чиято сегашна титулярка Урсула фон дер Лайен е възможна наследничка на Меркел.\r\nТака че да, Меркел ще стане канцлер още веднъж. Но ужасното представяне на нейната партия на изборите през септември и небалансираните условия на коалиционното споразумение пораждат недоволство в редиците на ХДС, което вероятно ще намери израз веднага, след като започне новият й мандат.\r\nМного социалдемократи в същото време се безпокоят, че (участието в) голямата коалиция ще навреди най-вече на тяхната партия (както вече е ставало в миналото, когато Меркел присвои много от най-популярните идеи на социалдемократите).\r\nАми бъдещето? По-младите германци, прекарали по-голямата част от живота си с Меркел начело, явно гледат на нещата по-различно. При неотдавнашни проучвания сред германци на възраст между 12 и 25 г., цели 69 процента от тях са съгласни с израза: \"На политиците не им пука какво мисля аз\". Това е знак за дълбоко отчуждение от сегашната система от политически партии, и може да има нещо общо с факта, че средната възраст на членуващите в политически партии в Германия е 60 години.\r\nКакто показва възходът на АзГ, Германия никога не се е нуждаела така остро от нови политически идеи. Парадигмата, че повечето германци не са склонни към промени и просто искат да се върви напред по инерция, повтаряйки стари коалиции, се опровергава от анкетите. Едно неотдавнашно проучване показа, че само 51 на сто от избирателите одобряват четвърти мандат за Меркел. Само преди 6 месеца те бяха 70 на сто. 46 на сто са против четвърти мандат. Ако тази тенденция се запази, канцлерството на Меркел вероятно ще се превърне в отегчително недоволно мърморене.\r\nЕдно нещо е ясно: макар че тази нова голяма коалиция претендира да предлага \"ново начало\", малцина вярват, че тя е в състояние да изпълни обещанието си. Най-вероятният сценарий е просто нов опит мандатът да се изкара някак си. Както забеляза един коментатор, проблемите за двете водещи германски партии едва започват. Страната заслужава нещо по-добро. /БТА/\r\n ", "date": "2018.02.08", "title": "Голямата коалиция: Това ли е началото на края за Меркел?"}
{"url": "https://www.dnes.bg/index/2018/02/08/kydrav-tymnokoj-i-sineok-chedyrmen-praroditeliat-na-britancite.367450", "text": "  Странни външни белези е притежавал прародителят на всички британци, живял по техните земи преди 10 хиляди години, предава Франс прес.\r\nСпоред учените праисторическите индивиди, които са обитавали Острова, са били с много тъмен цвят на кожата, косите им са били къдрави, а очите - сини. \r\nТака изглежда реконструкцията на Чедърмен, чийто скелет е бил открит в едноименната пещера в югозападната част на Англия.\r\nСамо преди няколко години реконструкцията на лицето му изглеждаше доста по-различна. Тогава той беше с черни коси, но кожата му беше много по-бяла, а очите – кафяви.\nПо думите на Крис Стрингър, директор на изследователския отдел към Лондонския природонаучен музей, мнозина биха се учудили от външния вид на своя прародител.\"Мнозина се изненадват при сегашния вид на Чедърмен, живял преди 10 хиляди години по нашите земи. Той е бил доста мургав и с много сини очи!\"\r\nПоследните открития са били направени с помощта на два фактора. На качеството на взетия ДНК материал, който е бил много добре запазен за толкова древен скелет, и на усъвършенстваната техника по разчитане на генома.\r\nГенетичният материал е бил взет чрез отвор в черепа, от който е било извлечено малко количество костен прах. Самият скелет е бил открит в пещера, в която температурата се е задържала на постоянни нива, а въздухът е бил студен и сух. Това е позволило ДНК-то да се запази в толкова добро състояние.\r\nНа базата на последните получени данни холандски специалисти реконструираха лицето на Чедърмен в триизмерен вариант. Той е принадлежал на популация от ловци-събирачи, дошли от Близкия изток и мигрирали към Северна Европа в края на последната ледникова епоха. В наши дни около 10 процента от бялото британско население носи чертите на тези свои прародители./БТА/", "date": "2018.02.08", "title": "Къдрав, тъмнокож и синеок! Чедърмен – прародителят на британците"}
{"url": "https://www.dnes.bg/obshtestvo/2018/02/08/kazarma-vseki-vtori-bylgarin-vyodusheven-zashto-li.367454", "text": "Близо 60% от българите смятат, че военна доброволна служба би сработила и гледат с надежда на идеята, коментира пред \"Фокус\" социологът Първан Симеонов.По думите му широко е одобрението на обществото за всякакви идеи, включващи повече ред, дисциплина и патриотизъм, като те са почти автоматично приемани.\n\n\n\n\n\"Това е напълно закономерно на фона на следните няколко факта. Първо, в годините назад, като че ли военното образование, онова обучение, което дава възможност да знаем какво да правим в извънредна ситуация, такава на бедствия и аварии, дори във военна ситуация - това обучение е занемарено и обществото би приело всяко усилие зa възстановяването на неговата ефективност.\r\nВторо - при новите глобални заплахи, при все по-непредвидимия свят, при проблемите, които има Западния свят, при все по-ясната терористична заплаха, която се превръща в ежедневие, ясно е, че хората търсят форма на сигурност. Те го разглеждат и като лична, и като национална сигурност, и като елементарно ниво на знание за това какво да правим. Те го разглеждат като свое право. Правото на безопасност. Не на последно място хората със сигурност биха одобрили правото да бъдем полезни на страната си\", обясни той.Първан Симеонов добави, че предизвикателство при въвеждането на доброволна военна служба, биха били конкретните резултати, за които обществото ще настоява.\"Важно е да се видят и какви ще са обществените преференции, които доброволците ще ползват. Въпреки всичко населението одобрява отделянето на средства за модернизация на военните сили\", заключи социологът. \r\n ", "date": "2018.02.08", "title": "Казарма? Всеки втори българин въодушевен! Защо ли?"}
{"url": "https://www.dnes.bg/temida/2018/02/08/sydiat-bylgarin-v-ispaniia-za-bludstvo-s-maloletna.367502", "text": "Българинът Коста К. ще бъде предаден на Испания, за да бъде съден за блудство, реши Пловдивският апелативен съд.Срещу него е издадена Европейска заповед за арест от Окръжния съд във Валенсия. Заподозрян е в извършване на блудство спрямо малолетно момиче, осъществено през 2013 година в Испания, съобщиха от Съдебната палата в Пловдив.За това деяние испанският закон предвижда наказание до десет години лишаване от свобода. В началото на месец декември миналата година мъжът е задържан от полицията в Димитровград.По искане на българския съд, испанските власти са дали уверения, че ако съдебният процес приключи с осъдителна присъда, обвиняемият ще бъде върнат в страната ни, за да изтърпи наложеното наказание. Спрямо Коста К. е взета мярка за неотклонение \"задържане под стража\".Решението на Пловдивския апелативен съд е окончателно и не подлежи на обжалване.\r\n ", "date": "2018.02.08", "title": "Съдят българин в Испания за блудство с малолетна "}
{"url": "https://www.dnes.bg/politika/2018/02/08/borisov-osvobodi-zam-ministyr-naznachi-nov.367520", "text": "Премиерът Бойко Борисов е освободил по негова молба Милко Теофилов като заместник-министър на туризма, считано от 15 февруари.\r\nНа длъжността е назначен Любен Кънчев, съобщиха от правителствената пресслужба.Той е магистър по френска филология от СУ \"Св. Климент Охридски\", има и втора специалност \"Български език и литература\".Над 30 години е работил на различни позиции в БНТ. От 2012 г. е заместник-кмет в община Костинброд с ресори образование, култура, социални дейности, спорт и туризъм.", "date": "2018.02.08", "title": "Борисов освободи зам.-министър, назначи нов "}
{"url": "https://www.dnes.bg/football/2018/02/08/trus-na-gerena-bukarev-napusna-levski.367493", "text": "Мениджърът на Левски Асен Букарев изненадващо подаде оставка, съобщи официалният сайт на клуба. Причина за решението не се съобщава, като раздялата е по взаимно съгласие. \"ПФК Левски и мениджърът и координатор на спортно-техническата дейност Асен Букарев се разделят по взаимно съгласие.\" Клубът благодари на г-н Букарев за всеотдайната работа през последните години в ролята му на помощник-треньор и главен мениджър и му пожелава много лични и професионални бъдещи успехи\", гласи съобщението. Букарев напуска \"Герена\" по-малко от три месеца, след като стана мениджър на клуба.  ", "date": "2018.02.08", "title": "Трус на \"Герена\"! Букарев напусна Левски"}
{"url": "https://www.dnes.bg/sofia/2018/02/08/resheno-podzemiiata-na-mavzoleia-galeriia.367460", "text": "Внесли сме решение подземието на бившия мавзолей да се превърне в галерия за съвременно изкуство, обяви заместник-кметът на Столична община Тодор Чобанов.\r\n\"Още през 2013-2014 г. започна подготовката за конкурсна процедура за \"Зона-3\" – това е зона, която обхваща цялата градина, площадното пространство пред Царския дворец и съседни територии. Търси се цялостно решение, което да доведе до подобряване на градската среда и в контекста на този конкурс много сериозен проблем се оказа подземното пространство под бившия мавзолей, което никак не е малко като площ\", обяви Чобанов, цитиран от \"Фокус\". \r\nПо думите му тогава се оказало, че останките от подземните нива на мавзолея не съществуват в правния мир. \"Тогава изпратихме запитвания до всички институции дали имат претенции към този обект, но те казаха, че нямат и тогава общината изготви акт за собственост\", каза още той.\r\nСпоред оценката на заместник-кмета това е най-добрата съдба на този обект с оглед на това, че от едната му страна се намира Националната художествена галерия, а от другата - Софийска градска художествена галерия. \"Смятаме, че по този начин по естествен път в идеалния център на София се е оформил музеен квартал. И това изисква там да се появи и място, което по-сериозно да бъде ангажирано със съвременно изкуство\", подчерта Чобанов. \r\nВнесеното решение вече е съгласувано с Министерството на културата. \"Идеята се приема много добре от художествената общественост – хората, които ще бъдат двигателите на процеса. По този начин ще засилим и туристическия интерес към идеалния център на София\", каза още заместник-кмета. Той обаче уточни, че на този етап все още не е ясна стойността на проекта.\r\n ", "date": "2018.02.08", "title": "Решено: Подземията на мавзолея – галерия!"}
{"url": "https://www.dnes.bg/obshtestvo/2018/02/08/sreshtash-ulicata-a-ne-chovechnostta-edna-sydba-koiato-e-nichiia-rabota.367477", "text": "\nСигнал за възрастен мъж в безпомощно състояние бе подаден във Facebook групата \"\". Случайни минувачи, които забелязали нуждаещия се господин, опитали да му помогнат, когато се сблъскали с поредния абсурден казус - работа на коя българска институция е привидно обикновен случай като този?Когато от Спешна помощ, от полицията и Центъра за кризисно настаняване на бездомни хора отговарят, че не влиза в техните задължения да се погрижат за човек, изпаднал в нужда, който е паднал на земята и вероятно има нужда преди всичко от медицински преглед.Изпаднали в безнадеждност от абдикирането на държавата, от функциите, които трябва да изпълнява, от липсата на човечност и съпричастност, станалите свидетели на случилото се отправят последна надежда... към Господ. Когато безсилието и отчаянието настъпят, идва моментът на вярата - вярата в това, че хуманността е все пак човешка черта.\"Днес излязох от работа по обяд, да хапна и да разгледам едно магазинче! Картината, която заварих пред магазинчето, бе този бездомен човечец, паднал, че му призляло. Имаше мъж, който се опитваше да го вдигне и се притекох на помощ, но неуспешно. Питах го какво се е случило и той през сълзи ми разказа, че са викали бърза помощ и полиция, но отказали да направят каквото и да е било и си тръгнали от мястото. Съседка от блока слезе и даде спешен номер за приютяване на хора без дом, веднага се обадих... но там ми казаха: \"Съжаляваме, но ние приемаме и се грижим за бездомни само за през нощта, осигуряваме само нощуване!\", разказва разочарован потребител в социалната мрежа.Дамата се пита в такъв случай към кого да се обърне и полага ли изобщо грижа държавата за тези нещастни хора. След това са я посъветвали да се обадят... отново на тел. 112.\"Да уточня: човекът не беше пил, не е пиянде, а просто осиротял, нещастен, самотен, изоставен от родината си сиромах... Сърцето не ми издържа... Един от мъжете, който се опитваше да го вдигне, се разплака с големи сълзи, като малко дете от картинката... Моля се на Бог нещо да промени този жесток и шибан свят, и безчовечност\", се посочва още в публикацията.", "date": "2018.02.08", "title": "Срещаш улицата, а не човечността: Една съдба, която е ничия работа"}
{"url": "https://www.dnes.bg/notifikacii/2018/02/08/na-germanska-magistrala-se-poiavi-dupka-dylga-95-metra.367464", "text": "  Огромна дупка на магистрала в Северна Германия достигна 95 метра дължина  и 10 метра ширина, съобщи днес транспортното министерство на провинция  Мекленбург - Предна Померания, цитирано от ДПА.\r\nЕксперти на пътностроителните служби в провинцията очакваха дупката,  появила се на магистрала А20 близо до село Трибзеес, да се увеличи, но  не можеха да посочат кога.Първоначално едната лента хлътна с няколко метра, а след няколко седмици се наложи магистралата да бъде затворена и в двете посоки и трафикът да бъде пренасочен по обходни маршрути.\r\nПропадането е причинено от торфено мочурище под трасето, но експертите все още не са наясно защо се е появила толкова голяма дупка.\r\nИма предположения, че подпорите, използвани при строителството, не са достатъчно силни, че изпълнителите не са били надлежно проверявани или просто, че са направени погрешни изчисления.  /БТА/", "date": "2018.02.08", "title": "На германска магистрала се появи дупка, дълга 95 метра"}
{"url": "https://www.dnes.bg/football/2018/02/08/doping-skandal-vyv-futbola-hvanaha-dvama-rusnaci.367480", "text": "Руският защитник Руслан Камболов е един от двамата футболисти, разследвани от ФИФА по подозрение за нарушаване на антидопинговите правила, съобщи вицепремиерът на Русия Виталий Мутко. Камболов, 28-годишен, е играч на Рубин Казан, с два мача за руския национален отбор. Другият заподозрян за допинг е бившият младежки национал Иван Княжев. \"Получихме списък от ФИФА с имената на 11 футболисти и сега двама от тях - Камболов и Княжев, са разследвани\", каза Мутко пред ТАСС.  ", "date": "2018.02.08", "title": "Допинг скандал във футбола: Хванаха двама руснаци"}
{"url": "https://www.dnes.bg/notifikacii/2018/02/08/kim-kndr-e-voenna-sila-ot-svetovna-klasa.367475", "text": "Разполагаща с ядрено оръжие, Северна Корея е военна сила от световна класа, заяви севернокорейският ръководител Ким Чен Ун на състоялия се днес в Пхенян военен парад, в навечерието на откриването на Зимните олимпийски игри в Южна Корея, предаде Франс прес.\r\n\"Ние вече сме в състояние да демонстрираме пред света статута си на военна сила от световна класа\", заяви пред ликуващото множество на площад \"Ким Ир Сен\" севернокорейският лидер.\nПо време на парада беше демонстрирана междуконтиненталната балистична ракета от нов тип \"Хвасон-15\", предаде ТАСС. В репортажите на централната севернокорейска телевизия били показани няколко пускови установки на \"Хвасон-15\". В парада са участвали също танкове, обикновена и ракетна артилерия, бронетранспортьори.\r\nПредставители на южнокорейското министерство на отбраната съобщиха пред журналисти, че по техни данни днешният парад е бил доста скромен, продължил е само час и половина и за разлика от друг път не е бил предаван пряко. Военният парад през април миналата година продължи почти три часа, припомня ТАСС. /БТА/\r\n ", "date": "2018.02.08", "title": "Ким: КНДР е военна сила от световна класа!"}
{"url": "https://www.dnes.bg/temida/2018/02/08/maika-ubiva-novorodenoto-si-na-studa-sydyt-2-g-uslovno.367444", "text": "Майка на новородено, която го убила като го оставила на студа веднага след раждането, получи присъда от 2 години условно с 5-годишен изпитателен срок.Това съобщи Окръжният съд в Хасково, където казусът на Невена Тенева от димитровградското село Сталево, бе решен на втора инстанция.На първата инстанция в Районен съд - Димитровград майката получи наказание 2 години затвор ефективно, но сега защинтикът й обжалва присъдата.\n\nНа първи срещу втори януари 2016 година Невена родила момиченце в дома си в Сталево. Преди това прикривала бременността си и обяснявала на познати, че е напълняла.След раждането майката и на две други деца скъсала пъпната връв на бебето. След това го омотала в парцал, изнесла го навън и го оставила в студа върху куп струпани камъни.\r\nПризори вързопчето вече било замръзнало. Тя го прикрила с боклуци, а след няколко дни го сложила в чувал от въглища. \r\nПочти месец по-късно кметът на селото съобщил в полицията за ширещата се в населеното място мълва за криминално раждане, а в хода на проверката родителката признала за стореното.\r\nБратчетата на новороденото са изведени от дома на майка си още в нощта, когато е разкрито убийството и са настанени от социалните в приемно семейство\r\nСегашната присъда на Невена Тенева е окончателна и не подлежи на обжалване или протест.", "date": "2018.02.08", "title": "Майка убива новороденото си на студа! Съдът: 2 г. условно!"}
{"url": "https://www.dnes.bg/politika/2018/02/08/bylgariia-poiska-fabrika-na-svetoven-avtoproizvoditel.367473", "text": "През тази година имаме амбицията да направим нещо, което не е правено никога досега. България ще излезе на световните пазари и ще заяви, че иска фабрика на световен производител, обяви президентът (2012-2017) Росен Плевнелиев, цитиран от \"\".Изказването му дойде на среща на автомобилния клъстер България.\r\nПо думите на Плевнелиев обиколката ще започне още следващия месец, като делегацията ще бъде начело с министъра на икономиката Емил Караниколов. \r\nПърви ще са европейските производители от Германия и Великобритания, а след това и  държави като Южна Корея и Индия. \r\nПо време на срещата председателят на клъстера арх. Любомир Станиславов обяви, че до края на годината ще бъде създаден прототип на автомобил почти само от части, произведени в България. \r\nТова ще бъде автономен автомобил и ще има за цел да покаже способностите на страната ни в автомобилното строене.Министърът на икономиката Емил Караниколов представи данни, според които делът на автомобилния сектор в брутната добавена стойност е 3,6 на сто и се е увеличил през последните 10 години повече от 4 пъти. Фирмите в брашна са над 130 и създават заетост на над 30 000 души. Министър Караниколов подчерта, че от голямо значение за ефективната работа на автомобилния сектор е кадровото му осигуряване. За тази цел в страната функционират 17 висши училища, 103 професионални гимназии, 1 частен колеж и 5 средни общообразователни училища с професионални паралелки, подчерта икономическият министър.", "date": "2018.02.08", "title": "България поиска фабрика на световен автопроизводител"}
{"url": "https://www.dnes.bg/stranata/2018/02/08/otkriha-obnovenata-sgrada-na-tyrgovskata-gimnaziia-v-stara-zagora.367490", "text": "С тържествен водосвет, отслужен от старозагорския митрополит Киприан, беше открита изцяло реновираната сграда на Търговска гимназия \"Княз Симеон Търновски\" в Стара Загора. \r\nИзвършеният ремонт е по Оперативна програма \"Региони в растеж\" и е на стойност 1 317 331 лева с ДДС, с което изцяло е реновирана сградата на най-старото професионално училище в града.\r\n\"Днешният ден е празнична дата в 97-годишната история на училището. Този ден поставя началото на нов етап на сградата в която се обучават бъдещите икономисти на България\", каза в приветствието си към гостите директорът на гимназията Снежана Танева. \r\nДълги години ремонтът на сградата бе спиран от проблеми със собствеността й, който обаче бе решен от общината преди година.\r\nСлед промените триетажната сграда на Търговската гимназия е с повишена енергийна ефективност, подобрен е достъпа на хора с увреждания до нея, подобрени са условията за работа на преподаватели и административно-технически персонал. \r\nИзградена е и оповестителна инсталация, пожароизвестителна централа, нова отоплителна инсталация, вентилация и климатизация на физкултурния салон, засадени са иглолистни дървета, декоративни храсти, многогодишни цветя, поставени са бетонови кашпи, пейки, кошчета, волейболни стойки и врати за минифутбол. \r\nУчилищният двор има две обособени зони- за отдих, с алея и зеленина, и площадка за спорт. \r\nПрез учебната 2017/2018 година в сградата се обучават 672 ученици от 46 педагози.\r\nНа откриването присъстваха още областният управител Гергана Микова, председателят на Общински съвет Стара Загора Таньо Брайков, секретарят на общината Делян Иванов, зам.-кметовете Иванка Сотирова, Красимира Чахова и Янчо Калоянов, общински съветници, началникът на РУО Татяна Димитрова, ректорът на ТУ проф. Иван Въшин и др.", "date": "2018.02.08", "title": "Откриха обновената сграда на Търговската гимназия в Стара Загора"}
{"url": "https://www.dnes.bg/stranata/2018/02/08/slynce-gradusite-se-vdigat-utre-no-za-kratko.367458", "text": "През нощта над по-голямата част от страната облачността ще намалее  до предимно ясно време. Минималните температури ще са между 0 и 5  градуса, според прогнозата на НИМХ-БАН.Утре ще преобладава слънчево време с временни увеличения на  облачността. Ще духа до умерен вятър от запад-северозапад. Максималните  температури ще са от 10 до 15 градуса.Над Черноморието ще преобладава слънчево време с временни увеличения  на облачността. Ще духа до умерен вятър от запад-северозапад.  Максималните температури на въздуха ще са от 11 до 14  градуса.  Температурата на морската вода ще е 5-7 градуса. Вълнението на морето ще  бъде 2-3 бала.Над планините ще преобладава слънчево време с временни увеличения на  облачността. Ще духа силен вятър от запад-северозапад. Максималната  температура на височина 1200 метра ще е около 3 градуса, на 2000 метра -  около минус 3 градуса.Атмосферното налягане слабо ще се повиши и ще бъде близко до средното за месеца.В събота, 10 февруари, ще има значителна облачност. Вятърът ще се  ориентира от север-североизток, ще е слаб до умерен. Привечер от юг ще  започнат валежи, които през нощта срещу неделя ще обхванат почти цялата  страна; в Южна България ще са от дъжд, в Северна и планинските райони -  от сняг.Минималните температури ще са между минус 3 и 2 градуса, а  максималните - между 5 и 10 градуса.В неделя, 11 февруари, през по-голямата част от деня валежите ще  продължат. В Дунавската равнина и по високите полета в Западна България  ще се образува нова снежна покривка.Температурите ще са почти без  дневен ход - между 0 и 5 градуса. В източните райони вятърът ще се  усили. В Североизточна България, Централна и Източна Стара планина, и в  Родопите  валежите ще са по-интензивни ще има условия за снежни виелици и  навявания. (БТА)", "date": "2018.02.08", "title": "Слънце, градусите се вдигат утре, но за кратко"}
{"url": "https://www.dnes.bg/politika/2018/02/08/levicata-biasna-chinovnik-uvolnen-zashtoto-e-chlen-na-bsp.367482", "text": "БСП хвърлиха ново обвинение към властта и настояха, че държавен служител в Шумен е бил уволнен, защото е член на БСП. Заради това от левицата се обръщат към главния прокурор с искане да назначи вътрешна проверка в Районната прокуратура в Шумен и да се провери дали случаят е политическа поръчка.\r\n\"Член на БСП, който е бил държавен служител, е уволнен от служба заради това, че е член на партията. Образуват му проверка и го обвиняват, че е нарушил закона, който казва, че държавният служител не може да бъде член на ръководен орган на партията\", каза соцлидерката Корнелия Нинова.\r\nСпоред нея обаче няма нарушение, тъй като в устава на партията пише, че ръководният орган на БСП е Националният съвет, а този човек не е бил негов член.\r\nНинова уточни, че въпросният служител, чието име не назова, е бил служител в комисията по конфликт на интереси и е член на БСП в Шумен.\r\nОт левицата питат на какво основание районната прокуратура е разпоредила на икономическа полиция да води разследване и да изисква информация кои лица са присъствали на делегатски събрания на БСП, кои лица са участвали в общински съвети и кои членуват в БСП.\r\n\"Откога икономическа полиция не се занимава с корупция, а с това кой е член на БСП и кой е участвал в партийни форуми? Ако кажеш нещо срещу властта, върху теб се изсипва цялата държавна машина\", отсече Нинова.\r\nТя настоя, че очаква от Цацаров вътрешна проверка по случая и отговори защо прокуратурата е превишила правомощията си да иска такава информация от партия.", "date": "2018.02.08", "title": "Левицата бясна: Чиновник уволнен, защото е член на БСП"}
{"url": "https://www.dnes.bg/notifikacii/2018/02/08/dizelovo-gorivo-po-nano-tehnologiia-vyzmojno-e.367466", "text": " Дизелово гориво, произведено по нано технология и бездимна печка на дърва – това са част от иновациите, представени от български компании на 21-я Европейски форум по екоиновации, който се проведе в София.В столицата и другите български градове основните замърсители на въздуха в момента са битовото отопление и автомобилният трафик. Заради трайно повишените нива на фини прахови частици (ФПЧ) Европейската комисия (ЕК) започна наказателна процедура срещу България.Иновацията на българската компания NanoBoost намалява вредните емисии от автомобилите, разказа пред Investor.bg основателят на компанията Юлиян Стоянов. Патентованият от него метод представлява добавяне на наномодифицирани структури към дизела. Продуктът може да се прилага и като дизелово гориво, и като добавка.Юлиян Стоянов изрично уточни, че не продава такова гориво, а търси производител, който да внедри иновацията.Горивото е тествано в лабораторията на Техническия университет във Варна. Дори без катализатор на двигателя сериозно се понижават димността, въглеродният двуокис, въглеводородите, азотните оксиди и други емисии.Преработката на вече произведено дизеловото гориво оскъпява крайния продукт, но това се компенсира от намаления разход на гориво с до 5%, показват тестовете. „Увеличихме КПД-то на двигателя и снижихме разходите на горивото“, разказва Юлиян Стоянов.Живко Стефанов, основател на стартъп компания, внедрява изобретението на американски архитект, който при пътуване в Африка използва глинен цилиндър, за да повиши ефективността при готвенето на открит огън. След това в САЩ доразвива идеята си, като покрива цилиндъра от термоизолационен материал с втори метален и така се получава печка за отопление на дърва.В българския вариант – печката „Гамера“, температурата на дима и газовете се повишава до 1 000 ℃, което води до тяхното пълно изгаряне и допълнително топлоотделяне.Така наречената „ракетна“ печка създава собствена тяга, което позволява димните газове да излизат хоризонтално и така върху тръбата може да се изгради глинена пейка, която допълнително да топли къщата.„Благодарение на пълното изгаряне се получава повече енергия в сравнение със същото количество дърва в обикновена печка. На изхода пък имаме много чисти газове“, обясни пред Investor.bg Живко Стефанов.Според производителя ако за отоплението на една къща по принцип са необходими 5 куб. м дърва на сезон, то с „ракетната“ печка разходът намалява до 1,5 куб. м.На форума български студенти, участвали в състезанието Shell Eco-marathon, показаха електроболиди, които могат само с 1 kWh да изминат 400 км. С едно зареждане на батерията пробегът е 90 км, а максималната скорост, която електромобилите достигат, е 36 км/ч, съобщава екоминистерството.Друг пример за екологично придвижване са представените от варненската фирма Eljoy електрически велосипеди, при които въртенето на педалите се подпомага от електродвигател.На форума бе показан ръчно изработен електровелосипед с дървена рамка. Батерията му се зарежда на всеки 60 км пробег, а максималната скорост, която развива, е 25 км/ч. В момента компанията работи и по инсталиране на система за наемане на електровелосипеди в София.Иновация, която допринася за намаляването на вредните емисии, е създадената от друга българска фирма - „Експертите“, машина за почистване на филтри за фини прахови частици. Целта е по достъпен и устойчив начин да бъдат рециклирани филтри DPF/FAP за дизелови автомобили и катализатори.На екофорума беше показана и бързозареждаща станция за електрически превозни средства. В зависимост от модела на автомобила зареждането може да стане за около 1,5-2 часа, което е до два пъти по-бързо, отколкото със стандартните зарядни станции, обясниха производителите от „Елпром ЕМЗ“.От „Соларпро“ демонстрираха решения за фотоволтаично захранване на мрежата на градския електротранспорт.Куриерската компания „Спиди“ обяви, че започва да доставя пратки в София с електромобили.", "date": "2018.02.08", "title": "Дизелово гориво по нано технология? Възможно е!"}
{"url": "https://www.dnes.bg/obrazovanie/2018/02/08/uchenicite-v-razgradsko-v-gripna-vakanciia-ot-utre.367476", "text": "Учениците в област Разград излизат в грипна ваканция от утре, 9 февруари, съобщиха от Регионалната здравна инспекция. Причината за обявяването на ваканцията е увеличението на заболеваемостта сред учащите.По данни на здравната инспекция процентът на отсъстващите от училище деца поради заболяване е надхвърлил 30 на сто.Учениците ще се върнат в класните стаи на 13 февруари, вторник.Грипна епидемия започна да набира сила от средата на януари. Много  области в страната обявиха грипна ваканция за учениците, спряха плановите  операции, детските и женските консултации, свижданията в болниците и профилактичните имунизации.На много места грипът отмина и децата се върнаха в класните стаи.Според епидемиолога проф. Мира Кожухарова обаче грипната епидемия не е свършила. Тази година тя е много интензивна, обясни лекарят пред Bulgaria ON AIR. ", "date": "2018.02.08", "title": "Учениците в Разградско – в грипна ваканция, от утре"}
{"url": "https://www.dnes.bg/akoshtete-vqrvaite/2018/02/08/raiat-na-zemiata-shri-lanka-kakvo-da-vidim-tam.367467", "text": "Забележителната крайбрежна ивица на Шри Ланка се отличава с палмови гори и много ситен пясък, а водата е винаги топла и кристално чиста.\r\n \r\nНасред тропическите плажове и гори можем да се насладим на луксозни кафенета и бутикови хотели. Мястото е идеално за сърфисти, но има по нещо за всеки. Островът предлага много забавления и приключения сред природата.\r\n \r\n \r\nВероятно не веднъж сте си представяли как се пренасяте на екзотично място, където по цял ден лежите на плажа под някоя палма и се наслаждавате на коктейли, слънце и невероятна гледка.\r\n \r\nШведската двойка Петер и Лин го направиха. И дори останаха там завинаги. Посещавайки различни краища на света, поредното място, към което се отправили била Шри Ланка. Двойката останала пленена от красотата на острова, а сега води успешен блог, който вдъхнови лагери за сърф и йога.\r\n \r\nСгушено в буйната растителност на джунглата е село Аханга. Това е перфектното място за енергични приключенци, търсещи вълнуващи, активни преживявания, както и неограничен запас от кокосови орехи.\r\n \r\nТам може да отседнете в бутикови хотели, които надхвърлят всички очаквания. Автентична обстановка и съвременни удобства, екзотична храна и пресни сокове – кой може да устои на това. ", "date": "2018.02.08", "title": "Раят на Земята: Шри Ланка! Какво да видим там?"}
{"url": "https://www.dnes.bg/politika/2018/02/08/bez-duma-invalid-v-zakonodatelstvoto-negativna-e.367489", "text": "Депутатите окончателно заличиха думата \"инвалид\" от българското законодателство. Те гласуваха на второ четене тя да бъде заменена с \"лица с увреждания\".Промените в Закона за държавните такси бяха предложени от параолимпиеца Михаил Христов от БСП и касаят 9 закона.\nМотивите на вносителите бяха, че думата \"инвалид\" има негативно значение и се асоциира с невалиден, лишен от законна сила, недействителен, болен.\"Промените са терминологични, премахнахме една неадекватна дума в българското законодателство\", коментира червеният Крум Зарков и благодари на единодушието в залата.Павел Шопов от \"Атака“ обаче не видя смисъл в промяната и я нарече \"безсмислено действие в пленарната зала“. Според него със смяната на думата нищо няма да се промени, а се показва загриженост за хората, без да има истинска грижа за тях.\"Защо се налага тази промяна. Думата е дума, от която никой не бива да се засяга. Щом е толкова важно, направете го, но какво ще произтече от това?“, запита Шопов.", "date": "2018.02.08", "title": "Без дума \"инвалид\" в законодателството. Негативна е!"}
{"url": "https://www.dnes.bg/cars/2018/02/08/volvo-se-pohvali-s-nai-silnata-godina-v-istoriiata-si.367486", "text": "2017 година e била най-силната година като продажби в цялата история на Volvo Cars, показва публикуваният отчет на шведската компания. Печалбата й също се е увеличила с 28% на годишна база, най-вече благодарение на засиленото търсене в Китай.Volvo, която от 2010 е собственост на китайския холдинг Zhejiang Geely, отчита рекордна печалба за четвърта година поред. През 2017 оперативната печалба е 14.1 млрд. шведски крони, или 1.76 млрд. долара.\r\n\"Нашият бизнес се преобрази напълно от 2010 насам и сега набираме скорост за една фаза на глобален, устойчив растеж\", коментира главният изпълнителен директор Хакан Самуелсон при оповестяването на данните.\r\nГлавният източник на растеж за шведите е китайският пазар, където продажбите са се увеличили с 26% спрямо 2016. Общо за годината компанията е пласирала 571 577 автомобила, със 7% повече от миналата година.Целта, заложена от Самуелсон, е до 2021 продажбите да достигнат 800 000.\r\nМеждувременно холдингът Geely купи 8% от производителя на камиони AB Volvo, някогашния собственик на Volvo Cars. Китайците са в процес на придобиване на акции и от Daimler с надеждата, че ако натрупат достатъчен дял, ще подтикнат германците към съюз в областта на електромобилите.", "date": "2018.02.08", "title": "Volvo се похвали с най-силната година в историята си"}
{"url": "https://www.dnes.bg/obshtestvo/2018/02/08/nov-problem-za-policaite-kubinkite-im-stiskat.367485", "text": "Близо 65 на сто от полицаите у нас твърдят, че кубинките, които ползват, не са удобни. Това сочи изследване, представено от най-големия полицейски синдикат. Неговият председател Валентин Попов пък увери, че СФСМВР не търси конфронтация, а партньорство с МВР.Целта на всички е униформените да са добре облечени и обути, каза той, цитиран от БТА.Половината от полицаите казали, че изпитват болка от ползването на предоставените от МВР обувки, а 80 процента от полицаите твърдят, че кубинките пропускат вода. \r\nПрез зимата 60 на сто от полицаите казват, че краката им измръзват, а още по-голяма част заявят, че още в първата година обувките се късат.\r\nНад 80 процента от полицаите заявяват, че не се чувстват добре защитени със служебните обувки. А половината от участвалите в изследването са категорични, че не са удовлетворени от предоставените кубинки.\r\nСпоред експерта в областта Свен Селигер близо 15 процента от полицаите у нас сами си купуват служебни обувки и не ползват служебните. Всички цифри показват, че предоставените от МВР обувки не отговарят на съвременните изисквания и нужди на полицаите.\r\nЗаместник-председателят на СФСМВР Илия Кузманов заяви, че диалогът между синдикати и министерство постепенно се подобрява.\r\nЦената на кубинките, които МВР дава, са на цена над 100 лева, но на свободния пазар има с около 30 процента по-ниска цена за идентичен продукт. \r\nЗа това от СФСМВР обмислят да предложат нов вариант на ведомството за снабдяване. По думите на Селигер ако конкретен продукт може да се носи двойно повече време , то цената е оправдана. \r\nВ същото време от синдиката вече водят и разговори за качеството на униформите.", "date": "2018.02.08", "title": "Нов проблем за полицаите – кубинките им стискат!"}
{"url": "https://www.dnes.bg/sofia/2018/02/08/absurd-lekari-spasiha-jena-lechenieto-i-10-bona-nzok-dava-420-lv.367424", "text": "\r\n                        \r\n                        \r\n                        \r\n                    Лекарите от столичната болница \"Света Анна\" спасиха 43-годишна пациентка с рядка инфекция на очите. За лечение от над 10 хиляди лева обаче, болницата ще получи едва 420 лв.На 25 януари Силвия се събужда с оток на очите и висока температура. Посещава личната си лекарка, която ѝ поставя диагноза алергия и я изпраща вкъщи.След като ѝ е било отказано лечение в няколко болници, Силвия е откарана в УМБАЛ \"Св. Анна\". Оказало се, че за два дни жената е развила много силна инфекция, която води до тежка некроза на тъканите и тотално обезобразяване на лицето, съобщава .Разходите по цялостното лечение ще надминат 10 хил. лева, а от здравната каса болницата ще получи едва 420 лева. Защо се получава това лекарите нямат ясно обяснение.\r\n ", "date": "2018.02.08", "title": "Абсурд! Лекари спасиха жена – лечението й 10 бона, НЗОК дава 420 лв."}
{"url": "https://www.dnes.bg/notifikacii/2018/02/08/sekretar-na-trymp-sdade-posta-tormozil-dvete-si-bivshi.367422", "text": "Високопоставен сътрудник на президента на САЩ Доналд Тръмп подаде оставка заради обвинения в домашно насилие от страна на две бивши негови съпруги, предаде Асошиейтед прес.\r\nВ изявление Роб Портър, секретар на Белия дом, отговарящ за персонала, нарече тези твърдения \"скандални\" и \"просто фалшиви\". \r\nТой увери, че е бил откровен и е казал истината, но обяви, че въпреки това ще напусне президентството след преходен период.\r\nДве бивши съпруги на Портър го обвиниха във физически, словесен и емоционален тормоз. \r\nЕдната от тях разказа, че той я душил и удрял през петгодишния им брак. Другата се оплака, че е била обиждана от него по време на техния меден месец. \r\n(БТА)\r\n ", "date": "2018.02.08", "title": "Секретар на Тръмп сдаде поста, тормозил двете си бивши"}
{"url": "https://www.dnes.bg/stranata/2018/02/08/tejka-katastrofa-krai-ruse-raneni-sred-tiah-i-dete.367432", "text": "Тежка катастрофа затруднява движението по главния път София - Русе. На около 20 километра преди дунавския град лек автомобил е катастрофирал, съобщава БНР.\r\nИма пострадали, сред които и дете. Движението е затруднено и се регулира от полицията.\r\n ", "date": "2018.02.08", "title": "Тежка катастрофа край Русе, ранени – сред тях и дете"}
{"url": "https://www.dnes.bg/obrazovanie/2018/02/08/jrebii-taka-reshavat-priema-na-pyrvolaci-s-ravni-tochki.367423", "text": "Жребий ще отсява кандидат-първокласниците, в случай че децата имат равен брой точки и се конкурират за място в софийско училище. Това стана ясно от проекта за нова система за прием в първи клас в София, представен от зам.-кмета по образованието доц. Тодор Чобанов в комисията по местно самоуправление и нормативна уредба към Столичния общински съвет. Той обаче уточни, че не вярва да се стигне до подобни ситуации.\r\nОсновна тежест в класирането тази година ще адресната регистрация в близост до училището и кандидатите ще бъдат разделени в четири групи, като в първата ще бъдат деца регистрирани преди повече от 3 години, а в последната – живеещи извън района на училището. Адресната регистрация няма да се точкува, пише \"Монитор\".Вместо това приоритетно ще се приемат децата от първа група и при наличие на свободно места, ще се преминава последователно към следващите три. Допълнителни критерии ще бъдат допускани само в случай, че има хлапета от една и съща група, които са повече от свободните места в дадено училище.\n\n\r\nСтолична община добави три нови критерия към групата на допълнителни в проекта за прием. Две бонус точки ще получават децата от многодетни семейства. Останалите два са за полусираци и хлапета от приемни семейства, които ще получават съответно 2 и 1 точки.Друга промяна е, че се увеличава преднината за децата, които имат кака или батко в желаното училище – от 16 на 22 точки. За кандидат-първолак с двама починали родители са отредени пет точки, а за дете с трайни увреждания над 50% - шест точки.\r\nПо време на заседанието на комисията бе зададен и въпросът защо при кандидатстването се иска адресът на детето, а не на един от родителите. Чобанов заяви, че това предвижда наредбата на Министерството на образованието. Той каза, че са се обърнали към образователното ведомство по този въпрос, защото наистина се създавало проблем, ако детето се води на адреса на майката, а реално живее на този на бащата.От \"Московска\" 33 имат желание кандидатстването в 1-ви клас да става по електронен път, както е в детските градини, но това няма да може да се случи за предстоящата учебна година. Такава система може да заработи през учебната 2019-2020 г. или най-малкото да бъде тествана.", "date": "2018.02.08", "title": "Жребий – така решават приема на първолаци с равни точки"}
{"url": "https://www.dnes.bg/sofia/2018/02/08/spirat-vodata-v-chast-ot-centyra-na-sofiia-v-petyk.367433", "text": "На 9 февруари 2018 г. (петък) във връзка с подмяна на уличен водопровод на ул. „Тракия“, Център, община „Оборище“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\nул. „Тракия“ от бул. „Княз Александър Дондуков“ до ул. „Силистра“ и ул. „Победа“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тракия“ ъгъла с ул. „Силистра“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.02.08", "title": "Спират водата в част от центъра на София в петък"}
{"url": "https://www.dnes.bg/stranata/2018/02/08/ne-se-uspokoiavaite-gripyt-ne-si-e-otishyl.367426", "text": "\r\n                        \r\n                        \r\n                        \r\n                    \n\n\nТя подчерта, че броят на ваксините, които са използвани в България, е много нисък - едва около 2% от населението е ваксинирано срещу грипните вируси.Проф. Кожухарова посочи, че у нас водещ е грипният вирус тип Б - \"Ямагата\". Ако бихме се ваксинирали срещу грип, бихме били защитени - много условности има, отбеляза тя.\"Вчера излезе официално съобщение от водещите директори в областта на заразните заболявания в Европа. Те изразяват огромното си безпокойство, че имунизациите за грип стават все по-малко. Специално посочват, че децата до 5 години в много малко страни са в групите, за които се препоръчва имунизация\", обясни тя.Епидемиологът акцентира върху факта, че децата между 4 и 15 години са най-засегнати от грипа и боледуват най-често, защото нямат имунитет. Положителното е, че усложненията при тях се появяват много по-рядко, отколкото при възрастните.Проф. Мира Кожухарова каза още, че вероятността грипът да повали повторно не е много голяма, но все пак съществува.Тя посочи, че имунитетът е специфичен за вируса, който ни е разболял веднъж и може да бъдем повалени от друг вид грип.\r\n ", "date": "2018.02.08", "title": "Не се успокоявайте: Грипът не си е отишъл!"}
{"url": "https://www.dnes.bg/stranata/2018/02/08/myj-zagina-pri-tejka-katastrofa-krai-belotinci.367434", "text": "Един човек е загинал при катастрофа на път Е-79, край Белотинци. Движението в района е временно спряно, съобщават от МВР. Сигналът за пътния инцидент е подаден малко преди 6:00 часа тази сутрин.По първоначални данни челно са се ударили лек автомобил и лекотоварен бус. В резултат на удара е загинал водачът на леката кола, а другият водач е откаран в болнично заведение. Извършва се оглед, поради което пътни полицаи регулират движението на място.Има обходен маршрут в посока Монтана - Видин: по път III-112 Монтана - Доктор Йосифово - Тополовец - Добри дол, и по пътя II-11 Добри дол - Арчар - Дунавци. В посока Видин-Монтана обходният маршрут е по пътя III-114 Ружинци - Тополовец; и по пътя III-112 Тополовец - Доктор Йосифово - Монтана.", "date": "2018.02.08", "title": "Мъж загина при тежка катастрофа край Белотинци"}
{"url": "https://www.dnes.bg/notifikacii/2018/02/08/turciia-kupuva-ot-rusiia-helikopteri-ka-32.367428", "text": "Хеликоптери руско производство тип Ка-32 ще бъдат доставени в Турция.Договорът за сделката е бил подписан между руската Росавиация и турската Генерална дирекция за гражданско въздухоплаване по време на изложението Nais-2018.\r\nСпоразумението фактически създава подходящи условия за лицензиране на вноса на руски въздухоплавателни машини на турския пазар. Първата пратка хеликоптери Ка-32 ще бъдат доставени в Турция през тази пролет.\r\nС лиценза и останалата документация, които турската страна е дала за хеликоптерите Ка-32 на Росавиация, тя възнамерява да осигури режим на сигурност на руските машини като този на машините собствено производство.\r\nПреди това от руския хеликоптерен холдинг бе съобщено, че през тази година ще бъдат доставени 3 броя пожарогасителни хеликоптери Ка-32, единият от които е за фирмата Каан-Еър.\r\nХеликоптерите от типа КА-32 са многофункционални, ползват се за гасене на пожари, превози, за транспорт на болни и ранени, а също и при специализирани операции.\r\nРусия продава хеликоптери от този тип на Канада, Испания, Португалия, Швейцария, Китай, Южна Корея и Индонезия. /БТА/\r\n ", "date": "2018.02.08", "title": "Турция купува от Русия хеликоптери Ка-32"}
{"url": "https://www.dnes.bg/stranata/2018/02/08/stotina-natroveni-krai-plovdiv-pili-zastoiala-voda.367427", "text": "\r\n                        \r\n                        \r\n                        \r\n                    Близо 100 служители на завод за осветителна техника край Пловдив бяха натровени след консумация на застояла вода. До инцидента се стигнало заради авария в завода.Здравните власти започнаха проверка на случая, а предприятието спря работа заради големия брой заболели служители, съобщава.Работниците от завода са консумирали питейна вода от чешмите, която обаче била смесена със застояла вода от противопожарните кранове.В рамките на две седмици близо 100 служители са потърсили лекарска помощ заради стомашно неразположение.Те се притесняват да застанат с лицето си пред камера заради страх да не бъдат уволнени. От компанията заявиха, че в резултат на техническа неизправност се е стигнало до бактериално замърсяване на прясната вода и изразиха съжаление за случилото се.\r\n ", "date": "2018.02.08", "title": "Стотина натровени край Пловдив. Пили застояла вода"}
{"url": "https://www.dnes.bg/world/2018/02/08/osem-dushi-zaginaha-pri-stroej-na-metro-v-kitai.367453", "text": "Властите в Южен Китай съобщиха, че осем души са загинали, а трима са в неизвестност след срутване на строителната площадка на метролиния, предаде Асошиейтед прес.\r\nСпоред властите в град Фошан срутването станало снощи. Девет работници са спасени и са в стабилно състояние.\r\nФошан е промишлената столица на провинция Гуандун и се намира близо до финансовия център Хонконг.\r\nМястото на срутването е в центъра на града, под осемлентов път. Площ колкото две баскетболни игрища е потънала на дълбочина от 6 м, съобщи китайската телевизия.\r\nНа строежа била започнала да навлиза вода от течове на тръби, които работници опитали да запушат. Те обаче предизвикали спукване на тръбопровод и в резултат на получилото се след това избликване на вода се стигнало до срутването.\r\nСтроящата се в момента метролиния е дълга 23 км и преминава през целия град, който се намира северно от столицата на провинцията Гуанчжоу.\r\nВ хода на бързото разрастване на метромрежата в китайските градове често пъти се е стигало до срутвания и други фатални злополуки и макар и китайските власти да са постигнали значителен напредък в подобряването на трудовата безопасност, десетки загиват всяка година във фабрики, въгледобивни мини и транспортните мрежи, отбелязва Асошиейтед прес.\r\nПри последния случай при изтичане на газ в понеделник в стоманодобивно предприятие в Гуандун осем души загинаха, а десет бяха ранени.\r\nПрез 2015 г. при най-тежката промишлена авария за последните години най-малко 173 души загинаха в пристанищния град Тянцзин в резултат на неправилно съхранение на отровни вещества.\r\n /БТА/\r\n ", "date": "2018.02.08", "title": "Осем души загинаха при строеж на метро в Китай"}
{"url": "https://www.dnes.bg/health/2018/02/08/visoko-kryvno-zapek-tialoto-vi-ne-usvoiava-dobre-mesoto.367402", "text": "Обичате ли да хапвате месо и месни деликатеси? Независимо, че месото има редица ползи за здравето, съдържа и редица естествени химически токсини, наситени мазнини и елементи, които затрудняват разграждането му.Честата консумация на месо може да доведе до редица неразположения като тъмни кръгове под очите и подут стомах.Кои са останалите предупредителни знаци, че тялото ви не усвоява както трябва месото?Всеки има специфична храносмилателна система, която се основава на нашата генетика и хранителни навици. Ако сте променили начина си на хранене, хапвате повече месо в сравнение с преди и сте забелязали нередовно, затруднено изхождане, много е вероятно вашият запек да се дължи на честата консумация на месо.Месото е храна, която отнема повече време, за да бъде усвоена от тялото. Запекът може да се дължи на високото съдържание на желязо, което обикновено се среща в червеното месо (говеждо, свинско или агнешко).Освен това червеното месо е с ниско съдържание на фибри, което не благоприятства редовните движения на червата. Опитайте се да редуцирате консумацията на месо до 200 грама седмично, да не бъде пържено, осигурете си към него прием на зеленчуци, които са богати на фибри.Ако се чувствате гладни скоро след като сте се нахранили, това може да означава, че приемате твърде много протеини.", "date": "2018.02.08", "title": "Високо кръвно, запек? Тялото ви не усвоява добре месото"}
{"url": "https://www.dnes.bg/stranata/2018/02/08/diriat-napadateli-na-policai-v-romskata-mahala-na-ihtiman.367442", "text": "Акция на полицията се провежда днес сутринта в ромската махала на Ихтиман. Издирват се няколко души, свързани с нападението над полицаи, което стана преди два дни в града, съобщи БНР.\r\nДо момента не става ясно дали има задържани.Във вторник при опит да спрат неправоспособен водач, полицаи бяха  дърпани и удряни от жители на града.Трима души бяха задържани тогава за нападението - двама мъже и една жена.По-късно от МВР съобщиха, че акцията е за борба с криминалния контингент и срещу ескалация на напрежение в района. Полицейските действия са започнали в 6.30 часа тази сутрин и продължават. Минути преди 8 часа днес е получен сигнал, че на адрес, който не е бил обект на полицейски действия, е починал 65-годишен мъж. Смъртта му е констатирана от пристигналия на място медицински екип. Извършва се оглед. По случая е образувано следствено дело.", "date": "2018.02.08", "title": "Дирят нападатели на полицаи в ромската махала на Ихтиман"}
{"url": "https://www.dnes.bg/zvezdi/2018/02/08/fokusi-desi-banova-asistirala-na-astor.367435", "text": "Преди да стане говорителка на времето, Деси Банова е понатрупала малък опит и в света на магиите. Тя е асистирала на прочутия ни маг Астор, но пътищата им се разделили и тя застанала пред екрана с температурите, пише .\r\n\"Деси Банова ми беше асистентка, правихме фокуси. Когато се запознахме, бях с Орфи, имахме представление. И в разговор след него двамата се впечатлихме от Деси и ѝ предложихме да ни бъде асистент. За кратко беше, много ми помагаше на сцената, но не съм я рязал на две. За съжаление се разминахме после, защото отидох в чужбина по работа и после нещата се разсъхнаха. Но не съм лъгал нито нея, нито никого. Аз на сцената само мамя, иначе не\", заяви Астор пред \"България днес\".\r\nДеси Банова е едно от лицата, които са впечатлили с излъчването си мага. Тази година през ноември той смята да я покани с Росен Плевнелиев на двойния си юбилей – 75 години и 55 години на сцената. \r\nСпектакълът ще бъде в Народния театър.\r\nСветовноизвестният фокусник ще събере различни епохи, ще покани и своя учител Мистер Сенко, починал през 1987 г., да се появи на сцената и да свали главата си. Коронният номер на легендарния илюзионист ще бъде дублиран – Астор също ще отпрати главата си далеч по сцената. И не само това, ами тя ще заживее самостоятелен живот, като се впусне в разговор с асистентите и публиката.", "date": "2018.02.08", "title": "Фокуси: Деси Банова асистирала на Астор"}
{"url": "https://www.dnes.bg/notifikacii/2018/02/08/merkel-plati-visoka-cena-za-da-poluchi-goliama-koaliciia.367436", "text": "В Германия Ангела Меркел и Мартин Шулц постигнаха коалиционно споразумение, но се сблъскват с възражения в собствените си партийни редици. Номинирането на социалдемократ начело на финансовото министерство се приема зле в Християндемократическия съюз на канцлера и може да не е достатъчно, за да убеди социалдемократите да одобрят \"договора\" за управление, пише френският в. \"Монд\".\r\nАнгела Меркел плати висока цена, за да получи голяма коалиция, посочва в. \"Фигаро\". Договарянето на споразумението беше тежко и болезнено. Меркел, избрана преди повече от четири месеца с едва 32,9 процента от гласовете, трябваше да плати скъпо.\n\nВ последните часове на преговорите тя отстъпи редица ключови постове на социалдемократите, включително финансовото министерство. ГСДП получиха също министерствата на външните работи, на труда, на правосъдието, семейството и околната среда, а Християнсоциалният съюз - баварския партньор в консервативния блок на Меркел - се сдоби с министерството на вътрешните работи и си запазва транспортното ведомство. Останали само с министерствата на отбраната, на икономиката, здравеопазването и образованието, християндемократите ще имат ограничено влияние, подчертава \"Фигаро\".\r\nМеркел - коалиция, постигната с форцепс, гласи заглавие в регионалния френски в. \"Алзас\", а в. \"Юманите\" констатира, че Меркел и Шулц завинаги са обречени на голяма коалиция.\r\nСлед повече от четири месеца на сложни преговори, при които съдбата на Ангела Меркел и на Германия беше несигурна, вчера канцлерът обяви споразумение за ново правителство, пише В. \"Ню Йорк таймс\". \r\nСамо че Меркел, която е на власт от 12 години, изглеждаше по-скоро изтощена, отколкото ликуваща. Новата сделка със старите коалиционни партньори е точно това правителство, против което германците гласуваха през септември 2017 г. Тя превръща крайнодясната партия \"Алтернатива за Германия\" във водеща опозиционна сила в страната и има висока цена за канцлера, чието влияние драстично намалява и която беше принудена да отстъпи ключови министерства, отбелязва вестникът. Онова, което тревожи много германци обаче, не е непременно лоша новина за Европа, която зависи от години от стабилността в Берлин и чакаше в несигурност Меркел да сключи сделка, допълва \"Ню Йорк таймс\".\r\nМеркел получи своето правителство, но най-важното е какво ще се случва оттук нататък, предупреждава в. \"Вашингтон пост\". Двете големи партии в Германия най-сетне се договориха за ново правителство, оглавено от канцлера Ангела Меркел, което е едновременно и добра новина, и основание за тревога. Вестта донесе облекчение на мнозина германци, уморени от месеците на политическа несигурност. Тя бе приветствана и от Европейския съюз, който се надява на по-солидна подкрепа от Берлин, но новината крие причини за безпокойство за бъдещето на западната либерална демокрация. Фактът, че германските левоцентристи и десноцентристи бяха принудени да подновят коалиция, отслабила и двете политически формации, подчертава нарастващото влияние на крайните сили в политическия спектър и поражда тревога както в Германия, така и в други западни страни, че центърът в крайна сметка може и да не издържи, посочва всекидневникът.\r\nКонсервативният блок на Меркел най-сетне сключи коалиционно споразумение с левоцентристите от социалдемократическа партия за съставяне на правителство, но това е брак по сметка, а не по любов и със сигурност в него няма страст, отбелязва Би Би Си. Той е най-малкото зло, просто защото никоя от страните не харесва алтернативата: правителството на малцинството се смята за нестабилно, а нови избори биха довели до месеци на несигурност и може да ликвидират плановете на френския президент Еманюел Макрон да реформира еврозоната, допълва британската медия. /БТА/ ", "date": "2018.02.08", "title": "Меркел плати висока цена, за да получи голяма коалиция"}
{"url": "https://www.dnes.bg/notifikacii/2018/02/08/voenen-parad-v-phenian-den-predi-olimpiadata.367431", "text": "В столицата на Северна Корея се състоя военен парад, посветен на 70-годишнината от създаването на Корейската народна армия, съобщиха световните агенции, цитирайки източници от южнокорейското правителство и медии.Севернокорейската телевизия не излъчваше събитието на живо. На него не бяха поканени и чужди журналисти, но в Тwitter се появиха видео кадри, на които се виждат десетки камиони с войници, махащи към ликуващото множество, и друга военна техника.\r\nСпоред южнокорейски правителствен служител, цитиран от японската агенция Киодо и Асошиейтед прес, в парада на централния площад \"Ким Ир Сен\" в Пхенян тази сутрин са участвали най-малко 13 хиляди военни, десетки хиляди граждани, носещи цветя и скандиращи лозунги, и зрители, съобщи Асошиейтед прес.\r\nПо-късно Централната телевизия на КНДР излъчи кадри, на които се вижда лидерът на страната Ким Чен Ун да приема рапорта на командващия парада, след което се качва на трибуната, съобщи ТАСС.\r\nСъщият служител в Сеул, пожелал анонимност, каза още, че няма и информация дали Северна Корея е демонстрирала на парада стратегически оръжия, като междуконтинентални балистични ракети. Японската телевизия Ен Ейч Кей показа няколко видеосюжета и снимки, пуснати от чужденци в Тwitter, на които се вижда голямо струпване на бойна техника, в частност танкове, в района на централния площад.\r\nГоворителят на японското правителство Йошихиде Суга, коментирайки постъпващата от Пхенян информация, каза на пресконференция в Токио, че \"с голямо внимание следи действията на КНДР и в момента събира информация за състоялия се парад\".\r\nТой бе организиран в навечерието на официалната церемония за откриване на Зимните олимпийски игри в южнокорейския град ПьонгЧанг. Миналия месец Северна Корея обяви, че тази година ще отбележи годишнината от създаването на армията си на 8 февруари вместо на 25 април, когато по принцип се чества.\r\nВ репетициите за събитието, продължили няколко седмици на военно летище край столицата, са участвали, според някои медийни съобщения, около 12 000 войници и до 600 единици бойна техника. Отделно от това хиляди цивилни севернокорейци са репетирали на различни площади в столицата Пхенян с традиционни в такива случаи букети от изкуствени цветя, скандирайки и изписвайки с фигури актуалните за случая лозунги.\r\nСпоред някои анализатори организирането на военен парад в Северна Корея точно преди голямото спортно събитие в южната й съседка може да влоши атмосферата на помирение между двете корейски държави, създала се след решението за участие на севернокорейски спортисти в игрите.\r\nНа откриването на олимпиадата ще има високопоставени представители и на Сеул, и на Пхенян. Там ще бъде и американският вицепрезидент Майк Пенс, но Северна Корея изключи възможността за среща с американските представители.\r\n /БТА/", "date": "2018.02.08", "title": "Военен парад в Пхенян ден преди Олимпиадата"}
{"url": "https://www.dnes.bg/technology/2018/02/08/postijenieto-na-mysk-triumf-za-chovechestvoto.367437", "text": "Историческо постижение на частната космическа компания SpaceX! Тя изстреля в Космоса \"Фалкън Хефи\" - първата от типа свръхтежки ракети от 10 години насам. Това е еквивалентът на 18 самолета Боинг-747, а товарът на ракетата е първият личен е-автомобил на милиардера Илън Мъск.\n\n\r\n\"Мечтите на Илън Мъск се разпростират доста над това, но това е част от мечтата му хора да кацнат на Марс след 10-15 години. Ракетата излетя от площадката, достави електрическа кола в Космоса... Това се счита за огромен успех!\", коментира невероятното постижение астрономът от \"Музейко\" Тихомир Димитров.\r\nТой посочи, че първият електрически автомобил на Мъск в момента е на път към астероидния пояс между Марс и Юпитер, но няма да кацне на Марс.\r\n\"Не е хубаво неща, които ние произвеждаме, да се сблъскват с други места в Космоса\", отбеляза астрономът пред  и добави, че там може да има извънземен живот. По думите му колата ще се върти около Слънцето в продължение на 1 млрд. години, като бавно ще се разпада.\r\nТихомир Димитров е уверен, че след 10-15 години ще има космически туризъм. Това са реални неща - има хора, които работят над тях на Земята, подчерта той.\r\n\"В България сме създали Детски научен център - космическа академия за деца между 8 и 12 години, където задълбочено научават всичко за Космоса\", каза още той.\r\nВ студиото на \"България сутрин\" PR експертът Максим Бехар подчерта, че изстрелването на ракетата е много силен маркетинг за Мъск и Америка като технологичен лидер. По думите му историческото събитие показва също превъзходството на частния бизнес над държавата.\r\n\"При цялата липса на лидери на света, изведнъж виждаме в бизнеса колко е важно лидерството. Това е инвестиция в науката, която позиционира Америка много напред. Инвестицята може да бъде върната като брандинг и записване в историята\", обясни Бехар.\r\nТой бе категоричен, че Илън Мъск инвестира в бъдещото и историята. PR експертът е на мнение, че след време като отворим енциклопедиите, ще видим кой е направил първия частен полет и докъде е стигнал.\r\nСъздателят на платформата Уча.се Дарин Маджаров посочи, че има много други като Мъск, които правят сходни неща, но той създава най-добрия маркетинг.\r\n\"Мъск е рискувал толкова много. Постига много неща, но приема цялото нещо като игра. Виждаме какво носи цялото това забавление в работата му. Той е възвишен тип човек, вдъхновен отгоре\", коментира Маджаров.", "date": "2018.02.08", "title": "Постижението на Мъск – триумф за човечеството!"}
{"url": "https://www.dnes.bg/obrazovanie/2018/02/08/tehnikumi-gimnazii-kyde-da-uchat-decata-servitiori-li-iskame.367412", "text": "Протестите на родители се превръщат в неразделна част от образователния процес - един вид медийна родителска среща. Но наред с обичайните сюжети от криминалната хроника, с темите за тежките раници и за това дали учителите произнасят сакрално-мазохистичната дума \"робство\", в последните дни се зароди един конфликт, който заслужава сериозна дискусия. Става дума за опита на МОН да преструктурира приема в средните училища, така че намаляващите количества деца да се пренасочат от претоварените профилирани паралелки към професионалните.\r\nНа бунт \"срещу образователния геноцид\" се вдигна Враца в защита на своето училище \"Христо Ботев\", не закъсня и Русе с елитното \"Баба Тонка\". Обществено неспокойствие е обзело и градове като Сливен и Бургас. Министерството повтаря, че всичко ще става постепенно.\r\n\r\nОт едната страна стои желанието на публичните власти да правят образователна политика. Поглеждат от птичи поглед пазара на труда и констатират, че докато едни кадри има в изобилие, други все повече не достигат. Има математици и знаещи немски, но няма шлосери и хлебари. \r\nПри възприетата схема \"парите следват ученика\", която трансформира публичната услуга в нещо като пазарна стока, търсенето се концентрира в елитните училища, които набъбват неконтролируемо, докато по-скромните техникуми изпадат в порочен кръг - по-малко пари, по-малко качество, още по-малко пари, още по-лошо качество.\r\nЗвучи страшно, но може да се сбъдне: българите ще стават все по-бедни. Причината се крие в системата за средно образование - тя произвежда твърде много неграмотни деца, които са осъдени да живеят в бедност, пише в свой коментар за \"\" проф. Ивайло Дичев.\r\nДържавата обаче няма смелостта да каже, че цялата тази система е сбъркана, защото никакъв свободен пазар няма там, където 99% от образованието е държавен монопол. Има едни сакрални идеологически теми, които в България неизменно будят трепет - наред с \"робството\" сред тях е и пазарът. Само че държавно-монополистичната система на образованието се движи не от конкуренция и борба за качество, а от битка за бройки. А те пък се отпускат според познанства, според политически решения, ако щете дори, можем да ги разглеждаме и като функция от енергията на протестиращи родители.\r\nОт другата страна стоят гражданите, които виждат ситуацията от своята частна гледна точка. Готов ли си да обречеш детето си да работи цял живот като шлосер или хлебар? Ами ако поиска да учи нещо друго по-нататък? Дето се казва - от математик хлебар по-лесно се става, докато за обратното ще видиш доста зор. Ясно ли е изобщо при този бурно променящ се свят какво ще е нужно на децата утре и дали хлябът няма да се прави от роботи? Ако питате мен, най-голямата несигурност е в това дали изобщо се планира децата ти да останат тук. Елитните училища определено дават повече шанс за емиграция, особено езиковите профили.\r\nСамото професионално образование заслужава отделен размисъл. Техникумите бяха създадени по времето на соца заради големи предприятия по места, които междувременно изчезнаха, а държавата така и не се реши да инвестира сериозно в преобразуването им. А да правиш професионално образование за дребен бизнес прилича на абсурдизъм: малкият производител ще назначи трима шлосери, но къде да се дява цяла паралелка? И то година след година. В крайна сметка на шлосерите няма да им остане нищо друго, освен да работят като сервитьори - това ли искаме?\r\nАргументите, с които родителите контрират министерството, пак са вдъхновени от свещения пазар. Как така ще се пречи на свободния избор? Всяко дете трябва да следва интереса си, всичко друго ни връща към тоталитарната държава. Впрочем, по-старите вероятно помнят, че по времето на Живков тази тема беше също толкова актуална - всички искаха езикови училища, а режимът имаше нужда от работници. Помня, че в един момент бяха въвели едни професионални профили в гимназията, където посредством технологични евфемизми учениците се пренасочваха от чантаджийството към реалния сектор - така например кодираното название на краваря беше \"оператор на биологична единица4.\r\n\r\nДобре, свободен избор, само че ако ще е пазар, нека да е рошав - и родителите да бъдат така добри да си плащат за образованието на децата. Кой където иска, колкото, както. Публичното преразпределение на средства предполага политики, а не обслужване на абонаментен принцип. По същия начин беше съсипано висшето образование: отваряха все повече и повече университети, всеки от тях с всевъзможни специалности. Четири пъти повече магистърски програми от бакалавърските, навсякъде масовизация на професори, прием с тройки, борба за всеки студент.\r\nМисля, че е същото в елитните училища. Просто няма сила, която да спре процеса на роене - да закрие звена, да окрупнява институции (ако слееш две училища, единият директор ще остане без работа, нали така, млади математици?). Никой няма интерес от спиране на този процес, защото интересите на директорите и на родителите съвпадат. Вярно, че в момента бизнесът натиска, но икономическото оживление ще е до време, а образователните стратегии са дългосрочни. Нали помните как се присмивахме преди 10-20 години на инженерните специалности, за които нямало бъдеще? Пък и кой точно бизнес, какви хора го представляват, на базата на какви проучвания и стратегии искат дограмаджии, а не вулканизатори?\r\n\r\nЕдната възможност е да тръгнем откровено по пазарен път. Да даваме ваучери на семействата, които си плащат данъците, а децата да ги носят където решат. Ако пък бизнесът иска кадри, нека бъде така добър да дава стипендии, да сключва договори и да не ни занимава. Все повече свобода в програмите, стимули за частни училища, може би някакви квоти за социално слаби с помощта на филантропски фондове.\r\nДругата посока би предполагала да се върнем към образователните йерархии, каквито ги знаем от векове и в които хора като мен още вярват. В елитните гимназии би трябвало да се влиза трудно. Ако изведнъж много деца започнат да покриват високия критерий - чудесно. Но в такъв случай трябва да вдигнем критерия още повече и така в тези гимназии да влизат още по-добри деца. Принципът се нарича numerus clausus - ограничена бройка места, за които се борят желаещите. На толкова жители - толкова бройки за елитната математическа гимназия. И колкото повече желаещи има, толкова по-висок да става критерият. Това би означавало, че парите ще следват качеството, а не бройката, че училището - средно или висше - няма да е принудено да се бори за повече бройки, а за нещо съвсем друго.\r\n\r\nЧувам веднага възраженията. Пазарна шокова терапия в образованието - невъзможно, никой политик няма да посмее. Оценка на качеството звучи по-добре, ама кой да я прави? Да създадеш йерархия от хаоса върви против третия закон на термодинамиката, нали така, млади физици? Затова, боя се, ще си караме с тази противоестествена симбиоза между държавен монопол и пазар, ще припламват раздразнения, ще се коригират някакви бройки, а после дискусията пак ще се връща към въпроса дали отделяме достатъчно часове за \"Под игото\", заключава проф. Ивайло Дичев.", "date": "2018.02.08", "title": "Техникуми, гимназии... Къде да учат децата? Сервитьори ли искаме?"}
{"url": "https://www.dnes.bg/football/2018/02/08/hristo-stoichkov-na-52-ot-rodnata-marica-do-futbolniia-vryh.367345", "text": "\nНа днешния 8 февруари рожден ден празнува легендата на българския футбол Христо Стоичков.\r\nРоден през 1966 година в Пловдив, той започва да тренира в юношите на Марица. В своята дълга и успешна кариера той защитава екипите на Хеброс Харманли, ЦСКА, Барселона, Парма, Ал Насър, Кашива Рейсол, Чикаго Файър и ДС Юнайтед.\r\nЗа националния отбор на България играе в периода 1986-1999 година, като изиграва 83 мача и отбелязва 37 гола.\r\n\r\nСемейството на футболиста е от село Равно поле, Пловдивско.\r\nДебютът си във футбола Стоичков прави в мъжкия отбор на Завод \"Юрий Гагарин\" през 1981 г., а след това играе две години в Хеброс Харманли.\r\nКато войник служи в Стара Загора.\r\nПрез 1985 г. заради батални сцени в мач за купата срещу Левски е наказан да не играе футбол доживот, заедно с още популярни футболисти. По-късно наказанието му е намалено на 1 година.\r\nПрез 1990 г. подписва с Барселона, а по-късно печели и \"Златната обувка\".\r\nПрез 1992 г. печели КЕШ с екипа на Барселона, като на финала каталунците побеждават Сампдория.\r\nПред 1994 г. печели най-високото отличие във футбола - \"Златната топка\".\r\nСлед блестящото представяне на българския национален отбор по футбол през 1994 г. на световното първенство в САЩ, Стоичков е отличен с приз за голмайстор на първенството. Той отбелязва 6 попадения, колкото и руснака Олег Саленко.\r\nСлед края на състезателната си кариера, Стоичков поема и към треньорския пост. Камата ръководи националния отбор на България, отбора на Селта, Литекс и на ЦСКА.\r\nПрез май 2016 година по случай юбилея си, Камата организира зрелищен демонстративен мач на 20 май на националния стадион \"Васил Левски\". Сред гостите му има много легенди като Паоло Малдини, Карлос Валдерама, Даниеле Масаро, Хорке Кампос и много други.\r\nПрез септември 2017 година организира грандиозно шоу с мач между легендите на Барселона и легендите на родния футбол. Срещата се играе на градския стадион в Стара Загора.\r\nХристо Стоичков има 2 дъщери и внучка.", "date": "2018.02.08", "title": "Христо Стоичков на 52: От родната Марица до футболния връх"}
{"url": "https://www.dnes.bg/notifikacii/2018/02/08/mvf-sivata-ikonomika-v-bylgariia-e-30-pyrvenci.367413", "text": "Близо 30% е сивата икономика в България, показва изследване на Международния валутен фонд, в което са оценени 158 държави по света. През 2017 г. сенчестият сектор у нас заема 29,6%, като по този показател страната ни е на първо място сред 31 европейски икономики и се нарежда на челното място в Европейския съюз. Близо до нас са Турция с дял на сенчестата икономика от 27,2% и Румъния – с 26,3 на сто.\r\nСредното ниво на сивия сектор в България за периода 1991-2015 г. е 29,17%, показват още данните на МВФ. Най-нисък е бил делът му през 2015 г. – 20,83%, а най-висок – през 1993 г. – 36,05 на сто.\r\nПодобни показатели отново имат съседката ни Румъния, която за 10-годишния период държи среден дял на сивата икономика от 30,14%, и Малта – с 29,8%. Извън Евросъюза близки стойности са отчетени в Турция – 31,38%, и Бруней – 29,76 на сто.\r\nНай-добре през 2017 г. от европейските държави се представя Швейцария с едва 6% неформална икономика, Австрия – 7,1%, и Люксембург – 8,2%. \r\nНепосредствено след тях е Холандия с 8,4%. Гърция, чиято икономика и финанси, се сринаха през последното десетилетие, отчита дял на сивия сектор през миналата година от 21,5%.\r\nТрите най-сенчести икономики са Зимбабве – с 60,6%, Боливия – с 62,3%, и Грузия – с 64,9%. \r\nАвтори на изследването са икономистите Леандро Медина от африканския департамент на МВФ и Фридрих Шнайдер от Университета Кеплер в Линц. То е публикувано в серията доклади на МВФ Working Papers.\r\n ", "date": "2018.02.08", "title": "МВФ: Сивата икономика в България е 30% – първенци!"}
{"url": "https://www.dnes.bg/zvezdi/2018/02/08/fiki-chaka-rajdaneto-na-sina-si-shte-gledam-i-az.367414", "text": "Фолкидолът Фики Стораро очаква с нетърпение появата на първата си рожба. Близо четири месеца, след като каза заветното \"Да\" на изгората си Гюлджан, изпълнителят вече е приключил с приготовленията по посрещането на новороденото.\nЗа да изпита максимално удоволствието да стане баща за първи път, певецът ще присъства и на раждането на детето. \r\n\"Бебчето е момче, ще го кръстим на моя баща. Много съм щастлив и нямам търпение, да се случи този голям момент в моя живот. Обзавели сме детската стая, купили сме даже и играчки, само го чакаме да се появи. Той постоянно подритва. Майка ми и баща ми са по-нетърпеливи и от нас, това е все пак първо внуче. Много сме развълнувани цялото семейство\", сподели Стораро-младши пред Планета тв.\r\n22-годишният певец и чаровната му съпруга Гюлджан се готвят и за меден месец в Париж. \r\nВоаяжът до френската столица е подарък за младоженците от кумовете им Галена и Галин, които подкрепиха старта на семейния им живот и със солидна сума в плик.", "date": "2018.02.08", "title": "Фики чака раждането на сина си: Ще гледам и аз!"}
{"url": "https://www.dnes.bg/index/2018/02/08/receptata-dnes-uhanna-supa-s-teleshko-i-leshta.367324", "text": "500 грама телешко месо1 глава целина2 моркова1 голяма глава лук7 скилидки чесънвода или телешки бульон400 г пасирани домати1 чаена чаша лещачаена лъжичка риганчаена лъжичка розмаринсол, черен пиперолио Нарежете месото на малки парченца и го запържете до златисто в малко мазнина. Към него добавете нарязаните лук, моркови, чесън и целина. Когато зеленчуците поомекнат долейте вода или предварително сварен телешки бульон, както и лещата, ригана и розмарина. Накрая се слагат пасираните домати, сол и черен пипер.", "date": "2018.02.08", "title": "Рецептата Dnes: Уханна супа с телешко и леща"}
{"url": "https://www.dnes.bg/sofia/2018/02/08/ednata-topne-drugata-dvete-shefki-na-4-to-rpu-aut.367415", "text": "Ескалиращ конфликт между началничката Теменужка Капчина и главната дознателка Аделина Малакова е в основата на смяната на ръководството в 4-то РПУ в София, твърдят източници на \"\".\r\nДвете дами са подали заявления да напуснат постовете си. Теменужка Капчина отива на работа в Главната дирекция на полицията. От поста си по нейна молба е освободена и Малакова, която ръководи разследващите полицаи в управлението.\nКомисар Теодор Тасев, който беше зам.-началник, също напуска. На негово място идва досегашният началник на отдел \"Криминална полиция\" - 35-годишният Делян Гешев. Още не е ясно кои ще са титулярите на постовете на Капчина и на Малакова. Никой от напускащите обаче не е уволнен от МВР, и тримата ще бъдат преназначени на други длъжности.\r\nВ същото време от няколко месеца в районното тече проверка на \"Вътрешна сигурност\" към МВР. Сигналите срещу Капчина и Малакова са както от техни подчинени, така и от граждани, които са подавали жалби. \r\nНерегламентирани контакти с криминално проявени, тесни връзки с адвокати и покриване на преписки по различни престъпления са част от сигналите срещу тях. Освен това двете дами не пропускали възможност да говорят една срещу друга пред ръководителите на СДВР. \r\nКогато шефовете им разбрали, че женският конфликт е непреодолим, било взето решение да се разделят с постовете си и да се преместят на други.\r\nТеменужка Капчина стана началник на РПУ-то през 2015 г., когато Валентин Бучински оглави полицията в Перник. Била е директор на дома за временно настаняване на малолетни и непълнолетни, после и зам.-началник на 1-во РПУ. \r\nСъперничката ѝ, 42-годишната Аделина Малакова е от Търново, юрист и потомствен полицай, описват я колеги. Преди години кандидатствала за прокурор, но останала в МВР. Станала известна, когато музикантът от \"Ку-ку бенд\" Илия Илиев разказа в тв ефир как Малакова, тогава дознател в ГДБОП, дошла на проверка в негов имот. Когато той я питал защо, тя му отвърнала: \"Тоя ще кляка и ще лази, докато аз кажа!\"", "date": "2018.02.08", "title": "Eдната топне другата... двете шефки на 4-то РПУ аут!"}
{"url": "https://www.dnes.bg/stranata/2018/02/08/kaprizite-na-vremeto-uj-toplo-pyk-s-oblaci-i-dyjd.367417", "text": "Днес облачността ще е променлива, по-значителна в Северна България. Максималните температури ще са предимно между 9 и 14 градуса, съобщиха от Националния институт по метеорология и хидрология при БАН.\r\nНа места ще превали дъжд. Ще духа слаб до умерен западен вятър. Атмосферното налягане е малко по-ниско от средното за февруари и ще се понижи още.\r\nНад Черноморието в сутрешните часове облачността ще е значителна и на места, главно в северните райони, все още ще превалява. Около обяд облачността ще намалее до предимно слънчево. Сутринта вятърът все още ще е от юг, по-късно ще се ориентира от запад, ще е слаб до умерен. Максимална температура на въздуха 10-14 градуса. Температурата на морската вода е 6-8 градуса. Вълнението на морето ще е 2-3 бала.\r\nВ планините през деня облачността ще е променлива, значителна над Стара планина и с повече слънчеви часове над масивите в Южна България. На отделни места ще превали слаб дъжд, над 1800 метра - сняг. Ще духа до умерен, по билата и върховете - и временно силен западен вятър. Максималната температура на височина 1200 метра ще е около 4 градуса, на 2000 метра - около минус 1 градус.\r\n ", "date": "2018.02.08", "title": "Капризите на времето: Уж топло, пък с облаци и дъжд"}
{"url": "https://www.dnes.bg/obshtestvo/2018/02/08/poredna-gavra-deca-prevyrnaha-vrystnik-ot-dom-v-liulka.367416", "text": "Две момчета от Дом в Пловдив са се изгаврили със свой връстник от същото социално заведение, превръщайки го в... люлка.\r\n \r\nТе са го накарали да легне на земята, сложили са дъска върху гърдите му и са седнали в двата й края, за да се люлеят, съобщи пред \"Дарик\" зам.-председателят на Общинската комисия за борба срещу противообществените прояви на малолетни и непълнолетни Петко Василев.\r\n \r\nВ резултат на гаврата, използваното за люлка момче е било наранено и прегледано в болница и за щастие, травмите по него не са били сериозни. Спасено е от издевателството след намесата на други възпитаници на дома, допълни Василев.\r\n \r\nПри друг случай на насилие от страна на малолетни и непълнолетни, ученичка в пловдивско училище е била преместена в друго школо, заради заплахите и агресията от страна на своите съученици. \r\nТова се случва след като целият клас, в който момичето е учило, решава да избяга от час. Потърпевшата решила обаче да се върне и станала обект на агресия в социалните мрежи от страна на съучениците си.", "date": "2018.02.08", "title": "Поредна гавра! Деца превърнаха връстник от Дом в... люлка"}
{"url": "https://www.dnes.bg/akoshtete-vqrvaite/2018/02/08/stoi-ne-myrdai-shotlandski-chengeta-obsajdat-pliushen-tigyr.367418", "text": "Полицаи в Шотландия се отзоваха на сигнал на фермер, помислил, че голяма котка е влязла в обора с кравите му и 45 минути обсаждаха голям.. плюшен тигър, съобщи \"Ню Йорк пост\".\r\nНяколко екипа са били изпратени по спешност във ферма в Питърхед, Абърдийн, включително и въоръжено звено. Докато разберат обаче, че тигърът е играчка, минало доста време. \r\n\"Докато не сме сигурни точно за какво става дума, разглеждахме всички възможности\", каментира инспектор Джордж Гординър. \r\nПолицията описа инцидента като \"фалшиво повикване, направено с наистина добри намерения\". Говорителят обаче каза, че служителите на реда са имали \"ужасна смяна\".\r\nФермерът Брус Гръб отишъл да нагледа кравите си, докато посрещал гости. Тогава видял \"тигъра\" на рампата. \r\n\"Бях абсолютно трезв\", кълне се Гръб. \"Алкохолът няма нищо общо с това, че го помислих за истински\", допълва той. \r\nНе става ясно обаче защо при кравите е имало плюшен тигър.", "date": "2018.02.08", "title": "Стой, не мърдай! Шотландски ченгета обсаждат... плюшен тигър"}
{"url": "https://www.dnes.bg/za-da-se-razbirame/2018/02/08/3-greshki-koito-prechat-na-shtastieto-ni.367403", "text": "Колко често можете да изразите мнението си без страх? Независимо дали става въпрос за работната среда, сред приятели или в семейството? Премълчаването е една от най-честите грешки, които допускаме.Не само създаваме впечатление за безхарактерност, но така вредим и на себе си. Не сме съвършени и допускаме грешки. Важно е да се поучим от тях и да не ги повтаряме.Вижте още три грешки, които трябва да спрете да правите, ако искате да сте щастливи.Нищо не ни ограничава повече от това да бъдем с погрешните хора. За разлика от тях, подходящите хора са тези, които ви помагат в много отношения, като:Предлагат ви безусловна любов, оценяват ви като личност, като са ви приели с вашите слабости, недостатъци, особености и т. н.Добавят стойност към живота ми. Те ме правят по-добър човек чрез тяхната мъдрост, честност и опит.Непрекъснато растат. Хората, които ценят собственото си развитие, ще ви насърчават и вие да преследвате целите си, да бъдете по-уверени в себе си.Тези, които се наслаждават на живота. Техният оптимизъм, ентусиазъм и чувство за приключение са заразни.Хората, които са с мен не само в лошите моменти, но и в хубавите, за да се зарадват на моите успехи.", "date": "2018.02.08", "title": "3 грешки, които пречат на щастието ни"}
{"url": "https://www.dnes.bg/obshtestvo/2018/02/08/8-jeni-na-den-iadat-boi-mvr-pazi-10-000-jertvi-na-nasilnici.367419", "text": "МВР отговаря за спазването на близо 10 хил. ограничителни заповеди, издадени срещу насилници, които тормозят близките си, основно жени. \r\nСамо за последната 2017 година районните съдилища в страната са постановили близо 3000 такива, показва проверка на \"Монитор\", което прави по над 8 жени на ден. \r\nОбщият им брой през годините обаче е четири пъти повече, като част от тях изтичат периодично – около 2 хил., и се налага подновяването им, тъй като са издадени за определен срок или се обжалват. Така полицаите от районните управления трябва да отговарят постоянно за спазването на около 10 хил. ограничения. \r\nОсновната част от тях са срещу мъже, които тормозят жените си. Това най-често се изразява в побой и в заплашване на физическото им здраве и оцеляване.Според статистиките 7% от българските мъже смятат за нормално да бият жените си.", "date": "2018.02.08", "title": "8 жени на ден ядат бой! МВР пази 10 000 жертви на насилници"}
{"url": "https://www.dnes.bg/world/2018/02/08/bokova-sdade-iunesko-stava-daskalica-otiva-v-seul.367420", "text": "Бившият генерален директор на Организацията на ООН за образование, наука и култура (ЮНЕСКО) Ирина Бокова ще преподава в южнокорейски университет и ще оглави негов факултет от следващия месец, съобщи агенция Йонхап.\r\nУниверситетът Кюн Хи в Сеул съобщи, че е поканил Бокова, за да сподели своята експертиза и опит по ключови за света въпроси - от мира през мултикултурализма до глобализацията.\r\nОсвен че ще преподава в южнокорейското висше учебно заведение, тя ще оглави неговия факултет по изкуства и хуманитарни науки. Ирина Бокова ще изнася редовно лекции на студенти и ще участва в семинари и форуми по редица въпроси на глобалното развитие и гражданското общество. \r\nСледващата седмица българката ще получи почетна докторска степен по изследвания на мира.\r\nИрина Бокова бе генерален директор на ЮНЕСКО два последователни четиригодишни мандата до ноември. Тя е първата жена, заемала този пост, припомня Йонхап.\r\nЮжнокорейската национална информационна агенция отбелязва също, че българката има и голям дипломатически опит.\r\n ", "date": "2018.02.08", "title": "Бокова сдаде ЮНЕСКО, става даскалица, отива в Сеул"}
{"url": "https://www.dnes.bg/sofia/2018/02/08/tir-i-avtomobil-v-sblysyk-na-stochna-gara.367429", "text": "ТИР и лек автомобил са катастрофирали при кръговото кръстовище на Сточна гара, съобщи \"Фокус”. \r\nНяма пострадали, нанесени са само материални щети върху превозните средства. \r\nНа място все още няма екип на \"Пътна полиция\", движението не е затруднено.\r\n ", "date": "2018.02.08", "title": "ТИР и автомобил в сблъсък на Сточна гара"}
{"url": "https://www.dnes.bg/notifikacii/2018/02/08/po-bratski-erol-i-aidyn-na-syd-smenili-alkoholna-proba-i-samolichnost.367421", "text": "31-годишен мъж отива на съд, след като бил изловен, че е дал кръв за алкохолна проба вместо брат си, съобщи полицията в Шумен. Размяната станала ясна заради драстична разлика между показанията на дрегера, с който бил тестван шофьор и кръвната проба, която изпратили от Центъра за спешна медицинска помощ в Нови пазар.\r\nНа 26 януари полицаи от управлението в Каолиново спрели за рутинна проверка край село Тъкач \"Фолксваген\" с шуменски номера. Зад волана бил 36-годишният Ерол И. от Сини вир. Тъй като било петък, малко след 21:30, шофьорът бил тестван за алкохол. Дрегерът показал 1.09 промила алкохол в издишания въздух. Както си е редът дали на водача талон, с който в рамките на 2 часа да даде кръв за алкохолна проба.  \r\nПо инструкция кръвта се дава в най-близкия медицински център. Вместо в Каолиново обаче Ерол отишъл в Нови пазар. След няколко дни от тамошния ЦСМП в Каолиново се върнала пробата на шофьора, която била чиста като на младенец - нула с още две нули след запетайката.\r\nРезултатът се сторил съмнителен на полицаите и започнали проверка по случая. Оказало се, че на 26 януари в ЦСМП вместо Ерол се явил 31-годишният му брат Айдън. Дошъл с личната карта на батко си, представил се за Ерол и се оставил лекарят да му набучи вената. Двамата братя си приличали и докторът дори не се усъмнил, пише \"Монитор\".\r\nЗа извършено престъпление е образувано досъдебно производство за противозаконно използване на официален документ, издаден за друго лице, с цел да заблуди длъжностно лице или представител на обществеността. \r\nПо този текст законодателят е предвидил до 2  години затвор, пробация или глоба от 100 до 300 лева.", "date": "2018.02.08", "title": "По братски: Ерол и Айдън на съд, сменили алкохолна проба и самоличност"}
{"url": "https://www.dnes.bg/stranata/2018/02/08/zverski-udar-na-hemus-trima-zaginaha-pri-katastrofata.367451", "text": "Трима души са загинали при катастрофа, станала на АМ \"Хемус\", съобщиха от МВР.Сигнал за тежкия пътен инцидент е подаден малко преди 10:00 часа. По първоначални данни в района на село Невша в посока Варна лек автомобил е застигнал камион с ремарке и се е врязал в него.От удара трима души от колата са починали на място.Извършва се оглед, образувано е досъдебно производство. Работата по установяване на причините за инцидента продължава.Временно е затворена автомагистралата от Нови пазар до Ветрино. Въведен е обходен маршрут: пътен възел Невша - път I-2 – пътен възел Ветрино.", "date": "2018.02.08", "title": "Зверски удар на \"Хемус\", трима загинаха при катастрофата"}
{"url": "https://www.dnes.bg/stranata/2018/02/08/pametnici-na-razdora-da-se-razrushi-li-alioshata-v-burgas.367430", "text": "\r\n                        \r\n                        \r\n                        \r\n                    В Бургас поискаха паметника на Съветската армия да бъде разрушен. Идеята е предложение на СДС. През годините са правени и други опити монументът да бъде демонтиран. До този момент обаче винаги са били неуспешни.\"Опитвам се да разбера поради каква причина изобщо трябва да се занимаваме с идея, дошла от партия, която събира между 1 и 2%, а именно СДС. Това е партия, която очивидно няма никакъв друг начин да съществува политически, освен, ако не паразитира върху добрия стар телевизионен антикомунизъм\", отсече в студиото на \"България сутрин\" журналистът и депутат от БСП Александър Симов.Той бе категоричен, че на практика дискусия \"За\" и \"Против\" съветските монументи не съществува.\"Наблюдава се една обсебеност по темата на не повече от 100 хил. души в България. За всички останали в страната ни проблемът изобщо не е кризисен\", отбеляза още Симов.Не на това мнение обаче се оказа Евгений Михайлов от ДОСТ.\"Нормалните хора в България са на мнение, че комунистическият режим, датиращ от 1944 до 1989 година е бил престъпен. Още през 2000 година Народното събрание прие закон, който доказва това\", каза той.Пред  Евгений Михайлов коментира, че дългогодишните учители и преподавателите в университетите в страната ни години наред поднасят на учениците и студентите една \"лъжлива\", по думите му, история.\"Альошата\", както е известен и го наричат много бургазлии, се издига на около 20 метра височина в центъра на морския град. Построен е в началото на 50-те години на миналия век.През 2013 година група бургазлии искат с подписка \"Альошата\" да бъде премахнат. Като мотиви посочват, че той няма културно-историческа стойност и е символ на една отминала диктатура. Докладната обаче така и не стига до общинския съвет.Според активистите на СДС в Бургас в града изобщо не трябва да има символи на комунизма, а според социалистите в крайморския град, идеята за премахване на паметника се е зародила преди дни, при почитането на паметта на жертвите на комунизма.", "date": "2018.02.08", "title": "Паметници на раздора: Да се разруши ли \"Альошата\" в Бургас?"}
{"url": "https://www.dnes.bg/politika/2018/02/08/bsp-shefyt-na-dans-v-ns-da-obiasni-za-kmeta-na-septemvri.367438", "text": "Шефът на ДАНС Димитър Георгиев да бъде изслушан в Комисията за контрол на службите, за да обясни има ли пробив в системата за национална сигурност и как в нощното шкафче на кмета на Септември са се озовали секретни разработки на ДАНС. Това поиска от парламентарната трибуна червеният депутат Славчо Велков.\n\nПреди дни кметът на Септември Марин Рачев беше арестуван при спецакция, а при обиск бяха открити справки на ДАНС, които са се отнасяли за предприетите действия за купуването на гласове на местните избори през 2015 година.\r\nДокументите не били секретни, но били са служебно ползване.\r\nРачев беше задържан по обвинение в безстопанственост и след престой от 24 часа в ареста беше освободен под парична гаранция от 250 000 лева. Беше му повдигнато и обвинение за сключване на неизгодни сделки, защото фирмите, получавали поръчките от общината, се управляват от негови роднини, бивши съдружници или приятели.\r\nПри обиските беше открито тефтерче, в което кметът на Септември си записвал информация за фирмите, сумите на обществени поръчки, печалбите и редица други данни, които са нанесени със съкращения и тепърва ще се изясняват.", "date": "2018.02.08", "title": "БСП: Шефът на ДАНС в НС, да обясни за кмета на Септември"}
{"url": "https://www.dnes.bg/obshtestvo/2018/02/08/liubovta-ne-poznava-granici-dokazaha-go-stefan-i-ioana.367448", "text": "\r\n                        \r\n                        \r\n                        \r\n                    Това е разказ за една история за необятната сила на любовта... 22-годишният Стефан и неговата крехка приятелка Йоана са доказателство за това, че когато двама души се обичат няма невъзможни неща!\r\nТяхната съдба е достойна за сюжет на филм. Виждат тъмната страна на живота още като деца, но силната воля и любовта ги тласкат да търсят изход, разказва .\r\nВ изпълнения с препятствия свят на Стефан и Йоана надеждата никога не умира.\r\n22-годишното момче израства в институция. Малко след неговото раждане лекарите му поставят тежката диагноза - остеогенезис имперфекта, позната още като \"болестта на стъклените кости\".\r\nТака инвалидната количка става част от живота му, но ние можем да помогнем! Нужно е малко, за да са щестливи!\r\n ", "date": "2018.02.08", "title": "Любовта не познава граници: Доказаха го Стефан й Йоана!"}
{"url": "https://www.dnes.bg/politika/2018/02/08/borisov-vyv-vma-bili-mu-injekcii-na-kolenata.367456", "text": "Премиерът Бойко Борисов е бил по-рано днес във ВМА, където са му били поставени инжекции.Две от тях са на колената за укрепване на хрущяла и две на глезените - заради множеството травми, които Борисов има.Премиерът е известен със страстта си към футбола и неведнъж е бил опериран заради скъсан менискус на коляното.Той не е бил хоспитализиран във ВМА и след инжекциите си е тръгнал от болницата.Министър-председателят вече изпълнява служебните си задължения в Министерския съвет, информира пресслужбата му. ", "date": "2018.02.08", "title": "Борисов във ВМА, били му инжекции на колената "}
{"url": "https://www.dnes.bg/sport/2018/02/08/koi-shte-ni-predstavia-v-piongchang-iordan-chuchuganov-ski-biagane.367441", "text": "Екипът на Dnes.bg продължава ви представя , които ще бранят честта на страната ни в Южна Корея.Йордан Чучуганов е един от най-добрите ни ски бегачи в последните години, но пропусна Олимпиадата в Сочи 2014 заради тежка катастрофа. Той счупи таз, бедро и ръка и беше опериран и не успя да сбъдне мечтата си да вземе участие на Игрите в Русия.Благодарение на здравия му дух и воля сега той ще вземе участие в Пьонгчанг 2018 г. Носител е на купа \"Тополино\" (неофициално световно първенство за деца). Постижението се котира високо в ски бягането, като Чучуганов изпревари 151 участници в своята възраст (1996-1997 г.).Той вече е по-опитен състезател и основната му задача е добро представяне в Южна Корея.", "date": "2018.02.08", "title": "Кой ще ни представя в Пьонгчанг? Йордан Чучуганов, ски бягане"}
{"url": "https://www.dnes.bg/obshtestvo/2018/02/08/rodni-turisticheski-obekti-v-3d-izmerenie.367455", "text": "\r\n                        \r\n                        \r\n                        \r\n                    Български триизмерен проект привлича туристи на култови за страната ни обекти. 3D представянето им ги прави по-атрактивни и забавни.Първи в света iwalk пресъздават интерактивна карта на България и мобилно приложение към нея. Всеки, изтеглил го на своя смартфон, получава пълна информация за обекта, който желае да посети.\"Идеята на платформата е да накараме хората да отидат до обектите, а не  просто да я разглеждат в интернет и да четат за обектите. При посещението  системата дава точки, а достигайки до определен брой дори има и  награди\", сподели в студиото на \"България сутрин\" Димитър Игнатов, който  е автор на първата в света интерактивна 3D платформа.Нейните създатели са се погрижили изцяло за удобството на потребителя. Проектът представлява един иновативен пътеводител, който предлага маршрути, забавления, отдих и храна. Наред с тези важни предимства той ни запознава с велики хора от миналото и ни разказва митове и легенди, карайки ни да се потопим в един далечен и забравен свят.\r\nЗа четири години от своето съществуване проектът се развива изключително бурно. \r\nПрез изминалата 2017 г. младите ентусиасти от iwalk създадоха 3D възстановка на паметника \"Създатели на българската държава” в Шумен. В цялостен вариант платформата бе представена на 28 ноември миналата година, в чест на 36 години от откриването на мемориалния комплекс, припомни ", "date": "2018.02.08", "title": "Родни туристически обекти в 3D измерение"}
{"url": "https://www.dnes.bg/stranata/2018/02/08/pensioner-ot-dimitrovgrad-pomogna-na-mvr-s-10-bona.367445", "text": "Мъж от Димитровград стана поредна жертва на телефонна измама, съобщиха от МВР - Хасково.Вчера в 19 часа на стационарния му телефон позвънил мъж, който се представил за полицай.По схемата \"съдействие на полицията\" мнимият служител на МВР поискал от пенсионера да хвърли през терасата на жилището си наличните си пари.Така 76-годишният мъж бил измамен с 10 340 лева, които  около 22 часа хвърлил през терасата на дома си на булевард \"Христо Ботев\".", "date": "2018.02.08", "title": "Пенсионер от Димитровград \"помогна\" на МВР с 10 бона"}
{"url": "https://www.dnes.bg/mish-mash/2018/02/08/dokazano-vecherniiat-dush-po-polezen-ot-sutreshniia.367449", "text": "Душът рано сутрин освежава и подобрява работоспособността, а вечерният е полезен за съня. Американски  дерматолози препоръчват да се къпем в края на деня, за да отмием потта,  мазнините и алергените, съобщи в. \"Дейли мейл\".Освен по-добър сън, вечерният душ осигурява по-здрава кожа.Ако човек работи и е навън по цял ден, вечерта кожата е покрита с  всякакви алергени, които могат да я раздразнят. Затова е по-добре те да  бъдат почистени за през нощта. Тогава кожата се регенерира, мъртвите  клетки падат и се изграждат нови.Независимо от това дали душът се взима вечер или сутрин, лицето  трябва да бъде измито, за да не остават мазнини по възглавницата, което  предизвиква акне,  препоръчва д-р Самър Джейбър.Душът регулира телесната температура и така подобрява съня.  Научно е  доказано, че един душ 90 минути преди лягане първо затопля, а след това  охлажда тялото. Къпането вечер облекчава и стреса,  защото намалява  нивата на кортизола - стероиден хормон, който помага на тялото да  реагира на натоварване, регулира кръвната захар и  преборва инфекциите.\"Тялото естествено се охлажда с настъпване на времето за лягане.   Душът изкуствено покачва температурата и позволява по-бързо охлаждане,  което ускорява настъпването на съня\", каза д-р Джанет Кенеди. Вечерният душ също намалява напрежението в мускулите.Къпането два пъти дневно не е толкова лоша идея, ако е за по-кратко от 10 минути и водата е хладка. \r\nЗа мъжете, които се бръснат, сутрешният душ не е лоша идея, защото  топлината отваря порите и така се предотвратява врастването на космите.Дерматолозите са единодушни, че за кожата е по-полезна хладката  вода. Горещата намалява влагата в епидермиса и отнася много от  естествените лубриканти. (БТА)", "date": "2018.02.08", "title": "Доказано! Вечерният душ по-полезен от сутрешния"}
{"url": "https://www.dnes.bg/sofia/2018/02/08/trafik-greshen-pyten-znak-i-izlishna-bus-lenta.367457", "text": "За затруднен трафик по столичния бул. \"Ал. Малинов\", посока \"Цариградско шосе\",  в платформата за сигнали на Investor Media Group – Helpbook.\"Според знака, който е преди кръстовището на \"Малинов\" с \"Киприян\" и \"Филип Аврамов\", лявата лента на \"Малинов\" е само за направо, докато пътната маркировка и светофарите показват, че лявата лента е само за наляво.\r\nПонеже знакът се вижда пръв, шофьорите по \"Малинов\", които не познават маршрута и искат да продължат напред, отдалече се престрояват вляво, защото лявата лента е по-празна в повечето случаи, и после трябва да се престроят отново в средната лента, за да продължат в посока напред. Проблемът е, че второто престрояване се случва преди кръстовището, което затруднява движението в лентата за напред в пиковите часове\", се посочва в сигнала.Допълнително, трафикът бива затруднен и от напълно ненужна бус лента.\"Пак преди кръстовището има и около 20-ина метра бус лента, която е напълно ненужна и допълнително  затруднява трафика в натоварените часове, ако тя се спазва, още повече, че след кръстовището вече няма бус лента по \"Малинов\" в посока към Цариградско шосе\", подчертава още авторът на сигнала.Ако видите нередност, проблем, с който се сблъсквате всеки ден и искате да подадете сигнал - направете го онлайн в !Платформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.02.08", "title": "Трафик: Грешен пътен знак и излишна бус лента?!"}
{"url": "https://www.dnes.bg/obshtestvo/2018/02/08/borisov-otgovori-na-dps-niamam-taini-sreshti-vsichko-e-publichno.367447", "text": "Премиерът Бойко Борисов нямал тайни срещи, а хората винаги били информирани за международните му разговори и посещения в чужбина.Това заявява самият Борисов в писмен отговор на въпрос на депутата от ДПС Джейхан Ибрямов, който се интересува от неговата програма по време на еврошефството ни, като целта му била да осведоми избирателите за срещите на премиера.\"Политиката на воденото от мен правителство винаги е била прозрачна и открита. Още в първия ми мандат започва публикуването на стенограмите от заседанията на Министерски съвет. Няма случай, при който да не е разпространена информация за предстоящите ми срещи и за съдържанието на разговорите след приключването им\", обяснява Борисов.Той допълва, че програмата на българското председателство също е публична и е публикувана на сайта на ресорното министерство. Там били посочени и срещите с участието на Борисов.Като премиер на страна ротационен председател на ЕС той ще участва във всички заседания на Европейския съвет през първата половина на годината – на 22 и 23 февруари, на 22 и 23 март, на 28 и 29 юни в Брюксел.Отделно на 17 май в София ще е срещата с лидерите на страните от ЕС с тези на държавите от Западните Балкани. Борисов ще участва и в конференция в Мюнхен на 15-17 февруари и в Лондон на 26 този месец.Премиерът обяснява още, че програмата му е доста динамична и наситена. Освен това практиката била международните лидерски срещи да се обявяват в момента, в който са потвърдени от всички участващи страни.\r\nПресслужбата на МС изпълнява стриктно ангажимента си да предоставя необходимата информация за предстоящите срещи, обобщава той.\r\n ", "date": "2018.02.08", "title": "Борисов отговори на ДПС: Нямам тайни срещи, всичко е публично!"}
{"url": "https://www.dnes.bg/technology/2018/02/08/koreia-pogna-bolniia-predsedatel-na-samsung.367463", "text": " Болният председател на Samsung Electronics Лий Кън-хе е oбвинен от южнокорейската полиция по случай за укриване на данъци в размер на 8,2 млрд. вона (7,5 млн. долара), който включва използването на банкови сметки на служителите, предава Ройтерс.Това е поредният от серията от скандали, които разтърсват фамилията, стояща зад Samsung, най-голямата южнокорейска бизнес корпорация.Синът на председателя Лий Дзие-юн, който е наследник на Samsung Group, беше пуснат от ареста по-рано тази седмица, след като апелативният съд намали присъдата му за корупция и даване на подкупи.След като получи сърдечен удар през 2014 г., 76-годишният Лий е в болницата Samsung Medical Centre в Сеул и трудно комуникира, показвайки слаби признаци на възстановяване. До този момент Лий Дзие-юн пък е смятан за ръководител на групата, тъй като баща му не е в състояние да управлява.Полицията заяви, че възрастният Лий не може да бъде разпитан заради здравословното му състояние, Samsung е отказала да коментира темата.\"Председателят на Samsung Лий Кън-хе и директор на Samsung, управлявал средствата в 260 банкови сметки, издадени на имената на 72-ма директори, са заподозрени в избягване на данъци за 8,2 млрд. вона“, коментира Корейската национална полицейска агенция, която планира да насочи случая към прокурори.Полицията допълни, че сметките, в които има около 400 млрд. вона, са открити в рамките на проверка за предполагаеми неправомерни плащания за реновирането на семейната резиденция на Лий.Въпреки че наследникът Лий Дзие-юн не е забелязван в офиса си, след като беше освободен на 5 февруари, представители на корейската бизнес общност очакват той отново да поеме контрола и да инвестира повече в бизнеса, за да създаде работни места, които биха могли да смекчат обществения гняв. ", "date": "2018.02.08", "title": "Корея погна болния председател на Samsung"}
{"url": "https://www.dnes.bg/obrazovanie/2018/02/08/mon-6500-studenti-shte-poluchat-evrostipendii.367459", "text": "Над 6500 студенти от 49 висши училища са класирани и ще получат стипендии за успех и за специални постижения за зимния семестър на настоящата академична година. Средствата ще се изплатят наведнъж до 9 март 2018 г., като ще бъдат разпределени общо 4,4 млн. лв., съобщиха от МОН.Парите са осигурени по проект \"Студентски стипендии – фаза 1\", финансиран от европейските структурни и инвестиционни фондове чрез Оперативна програма \"Наука и образование за интелигентен растеж\". Класирането е обявено на страницата на проекта http://eurostipendii.mon.bg.\r\nСтипендии за успех се дават на студенти, обучаващи се по специалности от приоритетните професионални направления. Целта е да бъде стимулирано обучението на специалисти, за които има или се очаква недостиг на кадри за пазара на труда.Стипендията е в размер на 150 лв. месечно и се изплаща за пет месеца в рамките на семестъра. Средният успех е отличен (5,61), а броят на класираните студенти е 4492. Най-много са обучаващите се в \"Предучилищна и начална училищна педагогика\" – 133 младежи, \"Компютърни системи и технологии\" – 126, и \"Архитектура\" – 111.\r\n2158 възпитаници на висшите училища в страната ще получат еднократни стипендии за специални постижения в размер на 300 лв. Те се присъждат за участие в научни, изследователски или практически разработки, като един студент може да получи до три такива. По тази причина броят на предоставените стипендии за зимния семестър е 3521.Целта им е да стимулират младежите да развиват практическия и творческия си потенциал извън задължителните задачи през учебното време. Средният успех за този вид стипендия е отличен (5,67), а най-много класирани има от направленията \"Медицина\" – 381, \"Право\" – 195, и \"Финанси\" – 97.\r\nПроект \"Студентски стипендии – фаза 1\" се изпълнява от Министерството на образованието и науката по Оперативна програма \"Наука и образование за интелигентен растеж\" 2014-2020. Той допълва съществуващите възможности, създадени от националното законодателство, за отпускане на стипендии и награди на студентите със средства от държавния бюджет и дава възможност такива да бъдат отпускани и на обучаващите се в частните висши училища.", "date": "2018.02.08", "title": "МОН: 6500 студенти ще получат евростипендии!"}
{"url": "https://www.dnes.bg/football/2018/02/08/as-na-fiorentina-za-iuve-predstoi-bitkata-pri-vaterlo.367479", "text": "Голмайсторът на Фиорентина Джовани Симеоне предупреди италианския хегемон Ювентус, че утре вечер го очаква \"Битката при Ватерло\". Двата отбора се изправят един срещу друг на стадион \"Артемио Франки\" от 21.45 часа наше време в едно от най-страстните дербита на Ботуша. Симеоне, който от началото на сезона в Серия \"А\" има 7 попадения в 23 мача, знае как да се разпише във вратата на легендата Джанлуиджи Буфон. През миналия сезон той игра за Дженоа и на два пъти беше точен за знаменития успех на \"грифоните\" над шампионите с 3:1. \"Това беше най-добрият ден в живота ми, не само на професионалнo ниво. Тези голове винаги ще останат в спомените ми. След време ще ги показвам на децата си. Утре ще дам всичко от себе си, за да успея отново\", заяви синът на Диего Симеоне в интервю за Tuttosport. \"Цяла Флоренция чака този мач. Онзи ден бях в супермаркета и нямаше нито един човек, който да не ме познае и да ми каже: \"Вкарай на Буфон, да победим Ювентус!\". Подобно нещо не ми се е случвало преди други мачове. В отбора имаме лудо желание да подарим една вълшебна вечер на тифозите ни. Всеки отбор, дори най-силните, имат слаби места и Юве не е изключение\", каза още 22-годишният нападател. \"Ако се борим докрай, без да се отказваме, със сърце, кураж, можем да го направим. Накратко – готови сме! Преди мача ще се чуя с баща ми, както правя винаги. Той няма да ми каже да изляза на терена и да се раздам, защото знае, че ще го направя. Дербито Фиорентина – Ювентус изобразява картина на \"Битката при Ватерло\", завърши разпаленият младеж. Преди мача шампионите заемат 2-ро място с точка зад Наполи, който в събота е домакин на Лацио. Фиорентина пък се намира на 11-та позиция с 31 точки и в последния кръг прекъсна негативната си серия без победа от пет мача в калчото, след като се наложи с 2:1 при гостуването на Болоня. От своя страна Юве е в страхотна поредица от десет поредни успеха в Серия \"А\", в които допусна само един гол. През миналия сезон \"виола\" победи хегемона на Апенините с 2:1 у дома.  ", "date": "2018.02.08", "title": "Ас на Фиорентина: За Юве предстои \"Битката при Ватерло\""}
{"url": "https://www.dnes.bg/obshtestvo/2018/02/08/prezidentshata-leti-s-mrysna-gaz-iz-boiana-2-patrulki-ia-goniat.367504", "text": "В бясна гонка с първата дама Десислава Радева влезли две патрулки на столичното Шесто РПУ.Колата с президентшата не се подчинила на стоп палката им, според .Преследването се разиграло вчера вечерта в софийския кв. \"Бояна\".Полицате опитали да спрат \"Мерцедес\", подали знак с палка, но колата продължила с мръсна газ.Последвало преследване, при което колата била настигната.За изненада на полицаите зад волана била първата дама Десислава Радева. Президентшата била сама в колата, съобщиха от вестника на сайта си.Минути след това информацията бе променена, като според написаното \"Мерцедес\"-ът бил кола на НСО, управлявана от шофьор на службата, а Десислава Радева се е возела в нея.Самата Радева не шофира, защото през 2014 г. книжката й е изтекла, твърдят нейни близки.\r\n ", "date": "2018.02.08", "title": "Президентшата лети с мръсна газ из \"Бояна\", 2 патрулки я гонят"}
{"url": "https://www.dnes.bg/obshtestvo/2018/02/08/uslojneniia-ot-grip-ubiha-dete-na-4-godini-vyv-vraca.367501", "text": "Момиченце на 4 години е починало тази нощ в болницата във Враца заради много тежка, мълниеносно развита инфекция. \r\nДетето е било доведено снощи в Спешния център със симптоми на вирусна инфекция и е било прието в болницата.\r\nОколо 2:00 часа през нощта обаче състоянието му се е влошило, заради което е преместено в Интензивното отделение, където въпреки усилията на лекарите е починало.\r\nТочната причина смъртта на детето тепърва ще се установява. \r\nКъм момента работната диагноза е енцефалит с неизяснена етимология, съобщават от Министерството на здравеопазването.\r\nМомиченцето е било добре гледано и болестта му не е била неглижирана от родителите.", "date": "2018.02.08", "title": "Усложнения от грип убиха дете на 4 години във Враца"}
{"url": "https://www.dnes.bg/izvanrelsi/2018/02/08/ne-im-stigat-semeistvo-s-13-sinove-chakat-14-to-bebe.367500", "text": "Майка на 13 деца, която очаква 14-ия си наследник реши, че не иска да знае пола на бъдещото си бебе. Историята на Катери и Джей Шванд е разказана от Fox News.\r\nЖената ражда първото си дете преди 25 години, а в момента е на 42. Най-малкият ѝ син е на 2 години, а Катери предполага, че 14-ото може би ще е последното ѝ дете и затова е решила да се наслаждава на момента във всяка минута. По думите ѝ, тя доста би се радвала, ако този път роди момиче, но не се тревожи и да е момче.\r\n\"Мисълта за момиче може да промени всичко\", отбелязва тя и уточнява, че полът няма значение. Затова и двамата родители са преценили, че е по-добре да не го узнаят, докато детето не се роди. Джей я подкрепя в това нейно решение.\r\nСпоред него идеята да видиш пола на детето си е като да отвориш коледните си подаръци в Деня на благодарността. Катери споделя за майчинството, че успява да се справи с търпение, молитва и организация на времето.\r\nСъщо така тя отбелязва, че да имаш 10 деца е почти същото като да имаш три. Просто шумът и хаосът са в повече. Според данни, събрани от Wolframalpha, шансовете някой да има 13 синове е 1:8 192, а за 14 – 1:16 384.Вижте още новини за живота в", "date": "2018.02.08", "title": "Не им стигат: Семейство с 13 синове, чакат 14-то бебе"}
{"url": "https://www.dnes.bg/obshtestvo/2018/02/08/bylgarinyt-ne-shte-istanbulskata-konvenciia-iska-promeni-v-zakona.367484", "text": "Вече повече от месец обществото ни е разделено по темата за ратификацията на Конвенцията на Съвета на Европа за превенция и борба с насилието над жени и домашното насилие, известна като Истанбулска конвенция.\r\nСпоред противниците на документа с него се цели унищожаването на българския народ, като създава опасни норми за децата и бъдещето на страната. Конвенцията формулира понятия за пол, изградени на представата за джендър и социални роли, които отхвърлят традиционното възприятия за отношенията между мъжа и жената, смятат част от хората.\n\n\n\nЗастъпниците на конвенцията пък напълно отричат в нея да става въпрос за вкарването на трети пол и бъдещо легализиране на еднополовите бракове. Те са категорични, че документът цели единствено да защити жени и деца, жертви на домашно насилие.На този етап от ГЕРБ отложиха приемането на конвенцията, но председателят на ПГ на партията Цветан Цветанов отсече, че тя все пак трябва да бъде приета до края на българското председателство на ЕС. Ратифицирането на конвенцията се подкрепя от ГЕРБ, а против са Обединените патриоти и БСП. Миналата седмица левицата дори внесе искане в парламента за свикване на референдум по спорната тема.\r\nБългарската православна църква, Католическата църква у нас и Главното мюфтийство категорично призоваха конвенцията да не бъде приемана. Президентът Румен Радев също се обяви против приемането на конвенцията, докато предшественикът му Росен Плевнелиев е \"За\".\r\nВ разгара на дискусиите по темата екипът на Dnes.bg се обърна към своите читатели с въпроса:  В традиционната ни анкета участие взеха точно 2600 души.\r\nОказа се, че противниците на документа са далеч повече. Цели 50% от запитаните са категорично против Истанбулската конвенция да бъде приемана у нас. Други 8% са склонни да я приемат само и единствено ако от нея бъдат премахнати спорните текстове.\r\nЗа 15% от анкетираните пък е по-добре да вземем най-ценното от нея и да го добавим към родните закони, а самата конвенция да не бъде приемана. \r\nКатегоричните защитници на документа са 14% от анкетираните, които виждат в конвенцията надеждата за борба с домашното насилие. \r\nСпоред 13% от анкетираните пък около документът се вдига доста шум и чрез него вероятно се  прикрива нещо важно.", "date": "2018.02.08", "title": "Българинът не ще Истанбулската конвенция, иска промени в закона"}
{"url": "https://www.dnes.bg/stranata/2018/02/08/policai-vs-romi-v-ihtiman-i-dvama-zadyrjani.367487", "text": "\r\n                        \r\n                        \r\n                        \r\n                    Двама са задържани за 72 часа и са с повдигнати обвинения след проведената полицейска операция и сблъсък между униформени и роми в Ихтиман, съобщиха от Апелативна прокуратура-София. Действията на полицията и жандармерията са насочени срещу криминалния контингент.\nПрофилактиката, както се изразяват властите, се е наложила заради инцидента от вторник, когато в ромската махала се стигна до сблъсък на младежи с полицията след преследване с автомобили.На 6 февруари т.г., между 17:20 часа и 17:40 часа, един от задържаните е извършил действия, нарушаващи обществения ред, след което е оказал съпротива срещу полицейски служител. Той дърпал и скъсал униформата му, след което нанесъл удари в лицето му. Обвинен е и неговият баща, който също упражнил насилие върху униформен.По-рано днес имаше схватка в една от къщите, а по думите на живущите един от стопаните на постройката е загинал в боя. Те обвиняват служителите на реда за настъпването на смъртта му.\"Дойдоха с пушки, качулки, не ги знаем какви са... жандармерия\", каза една от обитателките на ромската махала пред .И в тoзи час хора от махалата са се събрали на улицата, но няма индикации напрежението да ескалира.", "date": "2018.02.08", "title": "Полицаи vs. роми в Ихтиман и... двама задържани"}
{"url": "https://www.dnes.bg/sport/2018/02/08/otlichno-nachalo-v-piongchang-vlado-zografski-na-final.367508", "text": "Българското участие на Зимните олимпийски игри в Пьонгчанг започна по отличен начин и то ден преди официалното откриване на игрите.\r\nВладимир Зографски преодоля квалификацията в ски скока на нормална шанца, като завърши на  17-о място след скок от 98.5 метра, за който получи 118.8 точки.\r\nПо този начин той подобри класирането си от Игрите в Сочи през 2014 година, когато не успя да премине квалификацията от нормалната шанца.\r\nНай-добър в квалификациите беше световният вицешампион от Лахти 2017 Андреас Велингер (Германия) със 133.5 точки след скок от 103.0 метра. Двойният олимпийски шампион от Сочи 2014 Камил Стох (Полша) се нареди втори със 131.7 точки с опит от 104.0 метра, а трети е друг поляк - Давид Кубацки, със 129.6 точки, след като направи най-дългия скок в пресявките от 104.5 метра.\r\nМедалите в дисциплината ще бъдат разпределени в събота по обед българско време.", "date": "2018.02.08", "title": "Отлично начало в Пьонгчанг: Владо Зографски на финал"}
{"url": "https://www.dnes.bg/obshtestvo/2018/02/08/11-gaidari-izpratiha-sharlopov-s-petko-lio-kapitanine.367512", "text": "\nБизнесменът Стефан Шарлопов, който почина в понеделник, бе изпратен днес в последния му земен път с една от любимите му народни песни - \"Петко льо, капитанине\". \n\nТя бе изпълнена от 11 гайдари от оркестъра \"100 каба гайди\" от Смолян.Поклонението пред тленните останки на Шарлопов премина в столичната църква \"Света София“, където дойдоха стотици да си вземат последно сбогом с бизнесмена, съобщи \"Булфото\".", "date": "2018.02.08", "title": "11 гайдари изпратиха Шарлопов с \"Петко льо, капитанине\" "}
{"url": "https://www.dnes.bg/mish-mash/2018/02/08/stypka-napred-kym-predotvratiavane-na-smushteniia-v-kosmosa-i-na-zemiata.367509", "text": "Нова крачка към прогнозиране на слънчевите изригвания са направили френски учени. Така могат да се продотвратят смущения във функционирането на спътници и наземни електрически генератори, както и в GPS системите и комуникациите, причинени от слънчевите аномалии, предаде Франс прес.\r\nПо думите им, тези изригвания са в резултат на \"битка между магнитна корда и клетка, съставена от магнитни полета\". В слънчевата атмосфера се наблюдават различни видове бури. Тези феномени са предизвикани от внезапна реконфигурация на магнитното поле на Слънцето. \r\nХарактеризират се с интензивно освобождаване на енергия под формата на емисии лъчи и различни частици, а в някои случаи с изхвърляне на огромен плазмен мехур, който може да причини големи вреди, ако достигне Земята.\r\nПрез 2014 г. учени под ръководството на Тар Амари от Френския център за научни изследвания установиха, че точно преди слънчеви изригвания се образува нещо като магнитна корда в слънчевата атмосфера. Енергията на кордата се увеличава с постепенната й поява от недрата на Слънцето. \r\nСпоред учените, както педава БТА, въпросната магнитна корда е в основата на слънчевите изригвания. В рамките на настоящото изследване същият екип е направил поредно откритие - кордата еволюира в многослойна магнитна клетка, като води битка, за да се освободи от тази своеобразна \"майчина\" закрила.\r\n\"В някои случаи клетката надделява и е разрушена само частично, въпреки нападенията на кордата - поясни Амари. - В други случаи кордата надделява и разрушава клетката, изхвърляйки навън плазмения мехур. Така един-единствен феномен може да обясни всички слънчеви изригвания.\"\r\nИзследването е базирано върху данни за слънчево изригване на 24 октомври 2014 г., наблюдавано от слънчевата обсерватория SDO (Solar Dynamics Observatory) на НАСА. Резултатите от изследването са публикувани в сп. \"Нейчър", "date": "2018.02.08", "title": "Стъпка напред към предотвратяване на смущения в Космоса и на Земята"}
{"url": "https://www.dnes.bg/obshtestvo/2018/02/08/nso-otricha-nito-e-karala-radeva-nito-e-imalo-gonka-s-patrulki.367515", "text": "Първата дама Десислава Радева не е карала \"Мерцедес\"-а, който не спрял на стоп палка, нито е имало преследване в София с патрулки.Тя е била в колата с охраната си и с шофьора, заяви шефът на НСО в оставка ген. Ангел Антонов пред \".\nСпоред ген. Антонов не става дума за инцидент, а има нарушена координация между отделните служби - не са разпознати колите.\"Случват се подобни случаи, но ще търсим първопричината, след като анализираме ситуацията\", допълни той. И обясни, че всички останали подробности ще разкаже след приключване на проверката.\"Не става въпрос за гонки, нито за съпротива. Ще се разберем с колегите и ще си сътрудничим за изясняване на случая\", каза ген. Антонов.\"Не може така безотговорно да се говори, че г-жа Радева е карала автомобила. Как си представяте ВИП-лицето да кара автомобила - това е невъзможно\", отсече шефът на НСО.По думите му в момента се извършва проверка на случая и ще се изяснят всички подробности.\"Докладват ми се нещата и ще се извършат и допълнителни проверки, докато имам тази възможност\", допълни ген. Антонов.\"Ако има нарушения от наша страна от колегите - ще се вземат мерки от ръководството. Ще го съгласувам с колегите от Жандармерията, които са извършвали постоянната си работа\", допълни той.Публикуваната по-рано днес информация не е вярна, заявиха пък от пресцентъра на президентството.\r\n ", "date": "2018.02.08", "title": "НСО отрича: Нито е карала Радева, нито е имало гонка с патрулки!"}
