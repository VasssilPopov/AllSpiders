{"url": "https://www.dnes.bg/cars/2018/07/26/top-5-kolite-koito-povliiaha-vyrhu-avtomobilnata-industriia.383330", "text": "\nИма автомобили, които повлияха върху развитието на автомобилната индустрия в такава степен, че без тях е невъзможно да си представим нейното развитие. Западни автомобилни експерти съставиха класация на 5 такива модела.Повече подобни новини четете в Automedia.", "date": "2018.07.26", "title": "Топ 5 : Колите, които повлияха върху автомобилната индустрия"}
{"url": "https://www.dnes.bg/sofia/2018/07/26/prikliuchi-operaciiata-na-naryganoto-v-nadejda-momche.383370", "text": "Приключи спешната операция на 16-годишното момче, което постъпи в \"Пирогов\", след като беше наръгано с нож в кв. \"Надежда\", съобщиха от лечебното заведение. \nСпециален екип e извършил животоспасяваща операция по спешност при постъпването на момчето в университетската спешна болница. То остава за интензивно лечение и активно наблюдение в Детската реанимация на \"Пирогов\", съобщава \"Фокус\".\r\nУтре сутрин пред главния вход на болницата ще има брифинг за състоянието му.", "date": "2018.07.26", "title": "Приключи операцията на наръганото в \"Надежда\" момче"}
{"url": "https://www.dnes.bg/cars/2018/07/26/ek-avtoproizvoditeli-lyjat-za-nivata-na-vrednite-emisii.383336", "text": "Някои автомобилни производители напълно преднамерено увеличават нивата на вредни емисии на техните модели по време на тестове, за да може да бъдат вкарани нови, по-високи стандарти за екология. Това съобщава Центърът за изследвания на Европейската комисия.\r\nИзследването на ЕК показва, че посочените от компаниите-производители нива на вредни емисии са с 4,5% по-високи от измерените от независими експерти. От Центъра твърдят, че някои от колите са преминавали изпитания с разредени акумулатори, за да може двигателят да отделя енергия за зареждане. Освен това повечето автомобили били с изключена \"старт-стоп\" система.\r\nЗасега от Еврокомисията не съобщават имената на уличените нарушители, но все пак се отбелязва, че това са \"много компании\". Еврокомисарят по енергетиката Мигел Ариас Канете заяви, че организацията му ще направи всичко възможно, за да може данните от тестовете да бъдат напълно реални.\r\r\n                    \r\n                    Както е известно, ЕК предложи нивата на вредни емисии да бъдат намалени от 2020 до 2025 г. с 15%, а до 2030 г. да спаднат с още 30%.\r\n ", "date": "2018.07.26", "title": "ЕК: Автопроизводители лъжат за нивата на вредните емисии"}
{"url": "https://www.dnes.bg/eu/2018/07/26/italianska-ministyrka-se-zasmia-na-iskane-na-trymp.383368", "text": "Искането на президента на САЩ Доналд Тръмп страните от НАТО да отделят 4 на сто от своя БВП за военни разходи ни накара да се усмихнем, сподели италианската министърка на отбраната Елизабета Трента, цитирана от Франс прес. \n\nНа последната среща на високо равнище на НАТО на 11 и 12 юли в Брюксел, Тръмп поиска от партньорите си от алианса да повишат военните си разходи до 4 на сто, далеч отвъд целта от 2 на сто, която трябва да бъде постигнат през 2024 година.\n\r\n\"Ние се спогледахме и се усмихнахме. Вече си мислехме, че и 2 на сто са извън възможното\", заяви Трента пред парламентарна комисия, без да уточнява кои точно от лидерите и министрите са се усмихнали след предложението на Тръмп.\r\n                    \r\n                    \r\nПо последни данни само седем страни от НАТО, освен САЩ, се очаква да достигнат през 2018 г. целта от 2 на сто от БВП. Това са Великобритания, Латвия, Литва, Естония, Полша и Румъния. \n\r\nОколо 15 страни от НАТО, включително Италия, отделят за отбрана по-малко от 1,4% от своя БВП. Очаква се през тази година италианските разходи за отбрана да достигнат едва 1,15 на сто от БВП и да паднат още повече догодина, заяви външният министър Енцо Моаверо Миланези, цитиран от Ройтерс.\n\r\nПо-рано този месец Тръмп заяви, че други членове на НАТО са обещали повишаване на разходите след негово предупреждение, че Вашингтон може да оттегли подкрепата си за алианса, ако европейските страни не направят повече. \r\n ", "date": "2018.07.26", "title": "Италианска министърка се засмя на искане на Тръмп"}
{"url": "https://www.dnes.bg/notifikacii/2018/07/26/bylgariia-se-prisyediniava-kym-po-silna-i-ustoichiva-evrozona.383343", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Укрепването на еврозоната и по-високата ѝ устойчивост на бъдещи икономически шокове е идеята, която стои зад новите изисквания към страните, които кандидатстват за членство. Това усложнява задачата за присъединяването на България в еврозоната, но целта все пак не е непосилна. Може да отнеме повече време, но България ще влезе в по-силна, много по-устойчива еврозона, много по-добре подготвена да устои на бъдещи икономически шокове. Това каза Валентин Маринов, ръководител на отдел Проучвания валутите на G10 в Credit Agricole, пред Bloomberg TV Bulgaria.\r\nМаринов посочи, че най-често срещаната тревога към всяка една страна, която желае да се присъедини към еврозоната, е потенциалната загуба на независимост, на свободата при паричната и фискална политики.\r\"България действително ще се присъедини към една по-здрава и много по-устойчива занапред еврозона. Друг риск, който често изниква не само сред професионалните инвеститори, а и сред обикновените хора, обсъждащи темата, е дали въвеждането на еврото може да доведе до инфлация. Имаме опита на страни като Италия или Испания от първите дни на еврозоната, но ако погледнем към последно присъединилите се държави – Естония, Латвия, Литва, няма да доказателства за разпалване на производствена инфлация заради еврото. Отчасти е така, защото тези страни бяха с вързани валути към еврото преди членството им в еврозоната. Вероятно такъв ще бъде и случаят с България\", обясни икономистът.\n\r\nСпоред Маринов е много трудно да се прецени дали времето ще бъде достатъчно на българските власти да изпълнят целите си до юли 2019 г.\n\r\n\"България се намира в уникална ситуация. Нито една друга държава в Европа, стремяща се към еврозоната, не е била в позицията да трябва да изпълни новите условия и изисквания. Само времето ще покаже дали задачата е прекалено амбициозна, или не\", допълни той.\r\nЧаст от предишните критерии за присъединяване къв еврозоната са морално остарели, затова ЕЦБ прибави нови.\r\nГостът посочи, че упражняването на надзор на българския банков сектор от страна на Европейската централна банка, както и напредъкът на България по изпълнението на целите към еврозоната, най-вероятно ще доведат до увеличение на инвеститорския интерес към български активи.\r\n ", "date": "2018.07.26", "title": "България се присъединява към по-силна и устойчива еврозона?"}
{"url": "https://www.dnes.bg/politika/2018/07/26/tol-sistemata-novi-pari-za-remonti-i-novi-pytishta.383371", "text": "С въвеждането на ТОЛ системата у нас в хазната ще влязат над 700 млн. лв. До този момент от камиони и автобуси бяха събирани едва 12 евро на превозно средство. За сравнение със съседните ни държави таксата е близо 60 евро. С всички пари, които се събират от тежкотоварните автомобили, ще се рехабилитират пътища и ще се строят нови.\n\r\nТака депутатът от ГЕРБ Станислав Иванов коментира в студиото на \"Денят ON AIR\" въвеждането на ТОЛ системата у нас. По думите му законопроектът вече е внесен в Световната банка, която ще напише доклад, препоръки и приблизителни пътни такси, които да бъдат въведени. \n\n\"България няма как да бъде заобикаляна от транспортните фирми. Ние досега събирахме само 250 млн. лв. на година от тежкотоварни автомобили над 3,5 тона и автобуси. След въвеждането на ТОЛ системата вече ситуацията ще се нормализира. Който руши пътя, той ще си плаща. Досега основните приходи идваха от винетните стикери\", отбеляза народният представител от ГЕРБ.\r\n                    \r\n                    \r\nСпоред него опозицията не се е държала адекватно в парламента при предложението за въвеждането на ТОЛ системата.\n\r\n\"Те казаха, че са \"за\" въвеждането на такава система, но в същото време ще гласуват \"против\". Социалистите просто не можеха да обяснят своите действия. Правят несъстоятелни изказвания, с които вредят както на рейтинга на депутатите, така и на обстановката в парламента\", категоричен е Иванов пред Bulgaria ON AIR.\n\r\nТой смята, че управляващото мнозинство е стабилно, защото няма въпроси, по които не може да се намери сходство, а има само единични търкания в коалицията.\n\r\n\n\r\n ", "date": "2018.07.26", "title": "Тол системата: Нови пари - за ремонти и нови пътища"}
{"url": "https://www.dnes.bg/mish-mash/2018/07/26/sled-117-g-pochina-pyrvenecyt-po-godini-chiio-miiako.383345", "text": "Японката Чийо Мияко, определена за най-възрастната жителка на планетата, почина на 117-годишна възраст в Йокохама, предаде ТАСС, цитирана от БТА.\r\nТъжната новина бе съобщена от министерството на здравеопазването, труда и благосъстоянието на Япония. \r\nЧийо Мияко е родена на 2 май 1901 г. След кончината й, щафетата на най-възрастен жител в света поема сънародничката й Кане Танака, която е родена на 2 януари 1903 година.", "date": "2018.07.26", "title": "След 117 г. почина първенецът по години Чийо Мияко"}
{"url": "https://www.dnes.bg/politika/2018/07/26/deputat-ot-op-niama-nujda-ot-novi-izbori.383372", "text": "През последните дни акцентът в политическите събития в страната беше свързан със ставащото в управляващата коалиция и главно със случващото се с малкия коалиционен партньор - Обединените патриоти. Лидерът на \"Атака\" Волен Сидеров заплаши със смяна вицепремиера Валери Симеонов, а търканията в \"Обединени патриоти\" (ОП) не са от вчера. \n\n\n\"След срещата, която направи днес, стана ясно, че коалицията е стабилна, имаме 4-годишен хоризонт да изпълняваме обещанията, които сме дали на избирателите си\", каза депутатът от \"Обединени патриоти\" Александър Сабанов в студиото на Bulgaria ON AIR.\n\r\nСабанов добави, че няма нужда от нови избори и те няма да променят нищо в политическото пространство и парламента.\r\n                    \r\n                    \r\n\"Различията са крайни, но това е за сметка на истината. Ние нямаме проблеми в коалицията, особено по темите, свързани с нашата програма\", каза още народният представител в \"Денят ON AIR\".\n\r\nДепутатът разясни, че от коалицията не се събирали достатъчно и това е довело до тези търкания.\n\r\n\"Лека полека се образува напрежение, което избухна на обсъждането на този закон. От тук нататък се надявам, че няма да има такива търкания, особено в общественото пространство\", каза още Сабанов.\n\r\n", "date": "2018.07.26", "title": "Депутат от ОП: Няма нужда от нови избори"}
{"url": "https://www.dnes.bg/notifikacii/2018/07/26/sreshtata-es-sasht-prenapisa-li-pravilata-na-svetovnata-tyrgoviia.383339", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вчерашната среща между Доналд Тръмп и Жан-Клод Юнкер е безспорен успех за Европа, ЕС и САЩ. Най-силният сигнал, излъчен от нея, бе, че търговската война, която стоеше на хоризонта, няма да се случи. Другото важно послание е, че двамата лидери се разбраха да освободят търговията между Европа и САЩ. Това каза доц. д-р Александър Ганчев, Стопанска академия \"Димитър Ценов\", в предаването \"Бизнес старт“ на Bloomberg TV Bulgaria.\n\n\n\r\n\"Европейският съюз много силно субсидира земеделското производство. Една от договорките, постигната вчера, е за борбата с недобри търговски практики. Двамата лидери постигнаха съгласие да се борят с това. Това означава реформиране и пренаписване на правилата на световната търговия. Двамата изявиха желание да реформират и СТО. Което значи, че може би влизаме в нова ера на международната търговия. Очаквам позитивно развитие на търговията между двата континента, но ще трябва да изчакаме конкретните преговори, защото засега имаме само заявена политическа воля\", каза икономистът.\r\nДоцент Ганчев обясни, че ако анализираме търговията между ЕС и САЩ, търговията с автомобили и части за автомобили, заема най-голям дял. По думите му не случайно американският президент бе предвидил този сектор и не случайно удряше най-много по Германия. Според него след срещата във Вашнингтон няма да има такива мита.\n\r\n\"Америка спечели много сериозен съюзник в търговската война с Китай, печелейки много важен пазар на своя страна. Това е така, защото САЩ и Европа формират около 50% от световния брутен продукт. Това означава, че Китай не може да не се съобрази с постигнатото между Европа и САЩ“, \n\r\nТой обясни още, че това, което направи Европа, съгласявайки се на вчерашната сделка, е геостратегически избор, защото по този начин заявява, че изборът за нея е САЩ. Но остава и отворен пътят за сключване на споразумение с Китай.\n\r\n\"Европа зави и потвърди принадлежността си към Запада\", смята Ганчев.", "date": "2018.07.26", "title": "Срещата ЕС-САЩ -  пренаписа ли правилата на световната търговия?"}
{"url": "https://www.dnes.bg/obshtestvo/2018/07/26/ombudsmanyt-posrednik-v-konflikta-na-horata-s-uvrejdaniia.383352", "text": "Омбудсманът Мая Манолова пое ангажимент да е посредник между двете групи протестиращи хора с увреждания пред Народното събрание.\n\n\nТя се срещна с представители на двете протестни палатки пред парламента. Омбудсманът е категорична, че проблемите на хората с увреждания са общи и те трябва да седнат на една маса. Манолова пое и ангажимент да върне протестиращите майки на деца с увреждания в работната група, която обсъжда закон за хората с увреждания в социалното министерство.\r\nПо думите на омбудсмана е притеснително, че освен майките, и националнопредставителните организации имат възражения към реформата, която предстои, както и съмнения дали изобщо ще има такава реформа. Мая Манолова посочи, че до момента от вариантите на закон за хората с увреждания става ясно, че това е имитация на реформа и не се предлага нищо ново. Омбудсманът допълни, че е поела ангажимент да участва активно в работата по закона за хората с увреждания и идния понеделник ще бъде в работната група, като очаква предложения за реформи.\r\r\n                    \r\n                    Националнопредставителните организации ще имат в петък шествие с искането за реформа, която да не е \"на парче\", а да се мисли за години напред, каза Хари Хараламбов от Съюза на слепите в България.\r\nТой е предложил на Мая Манолова да изтегли законопроекта за личната помощ и в администрацията на омбудсмана да се създаде контактна група с представители на двата протестиращи лагера, като се обсъди част от законопроекта на омбудсмана да влезе в закона за хората с увреждания.\r\nМая Манолова припомни, че тя и майките, при внасянето на законопроекта, посочиха, че подкрепят и трите законопроекта - изготвения от тях, и двата, които се обсъждат в социалното министерство, стига в тях да има реални реформи. Те са склонни законопроектът за личната помощ да изчака приемането на другите два.\n\r\nМайките на деца с увреждания също организират в петък форма на протест. Те ще изпращат депутатите в \"заслужена почивка\" с пояси, детски играчки и \"други забавления\" за плажа, каза Вера Иванова, цитирана от БТА.", "date": "2018.07.26", "title": "Омбудсманът - посредник в конфликта на хората с увреждания"}
{"url": "https://www.dnes.bg/zvezdi/2018/07/26/rumen-ugrinski-koito-ni-razsmiva-zagubil-brat-si.383337", "text": "Актьорът Румен Угрински разкрива най-голямата си болка по загубата на брат си Антонио, който си отишъл внезапно на 23 май тази година. На следващия ден актьорът и съпругата му - актрисата Биляна Казакова трябвало да честват 15-годишнината от сватбата си, което, разбира се, не се случило.\r\n\"Не сме празнували, изобщо не ни беше до това. Брат ми почина внезапно за всички нас. Много ми е трудно. Тежко го преживях. Такова нещо не се преодолява. Никога няма да го забравя, винаги ще го обичам и една част от мен ще страда за него.\r\nДори още не мога да приема, че вече го няма. Много ми липсва, много! Две седмици не водих и \"Господарите\", макар че приятели ме посъветваха, че не е добре за мен. Но нямаше как да работя, защото не можех да си контролирам емоциите\", с тъга споделя пред Love style Румен Угрински.\r\r\n                    \r\n                    Той разкрива с какво лекува физическите страдания на семейството си. \"Вкъщи всички пием хомеопатия, водорасли, билки, алое... От много години само така се оправям. Да чукам на дърво, не съм приемал антибиотик от 25 години.\r\nДъщеря ми чак на седем години пи, и то защото направи отит и нямаше как. Ние и ангините й сме оправяли с хомеопатия. Аз приемам основно водорасли и алое и вече, ако вдигна температура, което се случва много рядко, залагам на хомеопатията.\r\nНяма да забравя как в деня преди сватбата ми, вдигнах 40 градуса температура. Хомеопатът ми дойде вкъщи през нощта и ми даде едно хапче, от което се изпотих сигурно над осем пъти. На сутринта бях здрав и спокойно се ожених\", споделя още актьорът.", "date": "2018.07.26", "title": "Румен Угрински, който ни разсмива, загубил брат си"}
{"url": "https://www.dnes.bg/obshtestvo/2018/07/26/biser-petkov-predlaga-po-seriozna-podkrepa-na-horata-s-uvrejdaniia.383366", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСоциалното министерство предлага сегашните интеграционни добавки да бъдат заменени с по-сериозна финансова подкрепа за всички хора с увреждания, съобщи пред журналисти министърът на труда и социалната политика Бисер Петков, който се срещна с представители на двете протестиращи групи пред Народното събрание - майки на деца с увреждания и хора с увреждания от национално представителните организации.\n\r\nМинистър Петков дойде лично да връчи на протестиращите два варианта на законопроект за хората с увреждания. Вариантите се различават по това кой ще е органът, който прави индивидуалната оценка на хората. \n\r\nВ единия се предлага това да е звено към Агенцията за социално подпомагане, а в другия - Агенцията за хората с увреждания, информира БТА.\r\n                    \r\n                    \r\nИдеята е, ако хората с увреждания подкрепят първия вариант, това звено към АСП да се занимава само с оценката на хора с увреждания, а не както е в момента - с всичко останало, за което се получават критики от хората с увреждания. По думите на министъра вторият вариант е по-трудно изпълним, защото трябва да се структурират териториални звена към Агенцията за хората с увреждания.\r\nПо отношение на финансовата подкрепа министър Петков уточни, че тя ще е под формата на месечни плащания, които инкорпорират интеграционните добавки. Подкрепата ще е в по-висок размер и ще е обвързана с линията на бедност, а не с гарантирания минимален доход. Предвид ежегодното актуализиране на линията на бедност се предполага, че финансовата подкрепа ще расте, каза министър Петков и допълни, че тази година линията е 321 лева, а за следващата вече на обществено обсъждане е размер от 348 лева.\r\nРазмерът на финансовата подкрепа ще се диференцира според степента на увреждане, като най-голяма ще е за хората, които получават социално-инвалидни пенсии с чужда помощ, които са около 15 000 по данни на НОИ. Това са навършилите пълнолетие, които като деца Закона за семейните помощи получават максималната помощ, но след това остават само на социално-инвалидна пенсия и добавка за чужда помощ, което сумарно прави около 250 лева, каза министърът.\r\nВъв финансовата помощ ще се инкорпорират и четвъртинките от социално-инвалидните пенсии, които бяха спрени като отпускане през 2015 г., но НОИ продължава да изплаща отпуснатите дотогава, допълни министърът. Бисер Петков уточни, че става дума за 350 000 души, които годишно като разход за бюджета на НОИ са около 133 млн. лева. По думите му това е една от първите стъпки - нетипични плащания за НОИ със социален характер, да бъдат извеждани към социалната система.\r\nНякои от новите неща в законопроекта са свързани с прилагането на Конвенцията за правата на хората с увреждания и създаването на нови органи. Въвежда се и координационна роля на Агенцията за хората с увреждания, каквото е и искането на хората с увреждания. По отношение на областта на социално приобщаване на хората с увреждания са поискани становищата на различните министерства и техните предложения са включени в законопроекта.\r\nРегламентирано е и правото на лична помощ като асистентска услуга за каквато настояват майките на деца с увреждания. По думите на министъра социалната министерство освен асистентската услуга, включва и финансовата подкрепа, защото от Министерството считат, че при сегашното състояние на пазара на труда, както и при настоящия брой потенциални ползватели на асистентската услуга, такава не може да бъде осигурена за всички, съобщават БТА.", "date": "2018.07.26", "title": "Бисер Петков предлага по-сериозна подкрепа на хората с увреждания"}
{"url": "https://www.dnes.bg/cars/2018/07/26/porsche-pokaza-obnoveniia-macan.383350", "text": "Компанията Porsche представи обновения кросоувър Macan, моделна година 2019 г. Премиерата на модела се състоя в Шанхай, което не е случайно, тъй като именно Китай е най-големият пазар за този модел.\r\nОсновата промяна във външността на Macan след фейслифта са новите задни светлини, които са съединени помежду си със светеща лента – същите като при Cayenne и Panamera. Автомобилът е получил преработени брони и нови светодиодни фарове. Главната LED-оптика е достъпна още в базовия вариант, а като опция се предлага допълнително осветление.\n\r\nВ салона се е появила нова мултимедийна система с 11-инчов сензорен екран, който замества досегашния 7-инчов. Мултимедията има гласово управление и навигация. Дефлекторите на климатика вече са поставени под тъч-скрийна, след като досега се намираха встрани от него.\r\n                    \r\n                    \r\nКато опция се предлага волан GT от Porsche 911, както и подгряване на предното стъкло и йонизатор за въздуха. При опционалния пакет Sport Chrono на волана е поставен превключвател за режимите на движение с бутон Sport Response. Освен това Macan е получил нов адаптивен круиз-контрол с режим за движение в задръствания.\n\r\nКросоувърът вече е с нови настройки на шасито и на 7-степенната роботизирана скоростна кутия PDK. За промени при двигателите не се съобщава, но медиите в Германия разкриват, че базовият вариант на Macan е с намалена мощност в сравнение с досегашния модел.\n\r\nПод капака на кросоувъра в най-ниското ниво отново е 2,0-литров бензинов турбомотор, който развива 245 к.с. За сравнение, досега мощността на този двигател беше 252 к.с., като промяната е направена заради новия стандарт да измерване на разхода и на вредните емисии – WLTP, който влиза в сила от 1 септември.\r\n", "date": "2018.07.26", "title": "Porsche показа обновения Macan"}
{"url": "https://www.dnes.bg/akoshtete-vqrvaite/2018/07/26/nai-nakraia-bionse-pokaza-bliznacite.383359", "text": "Бионсе сподели кадър с близнаците си Руми и Сър Картър, които вече са на 13 месеца. Близнаците се родиха през юни месец миналата година, като поп дивата успя да скрие бременността си почти до нейния край.\r\nВ момента звездата е на заслужена почивка със семейството си. До скоро тя обикаляше Европа като част от световното си турне си \"On The Run II\".\r\nС нея е и съпругът ѝ - Джей Зи и 6-годишната им дъщеря Блу Айви.\r\n \r\nПреди няколко дни се появиха слухове, че 36-годишната Бионсе е бременна с четвъртото си дете. Не е невъзможно, защото според феновете звездната двойка има специално отношение към числото 4.\r\n \r\n", "date": "2018.07.26", "title": "Най-накрая: Бионсе показа близнаците"}
{"url": "https://www.dnes.bg/obshtestvo/2018/07/26/grajdanskata-ne-pokriva-razhodite-i-obezshteteniiata-po-neia.383342", "text": "През последните три години са извършени няколко проверки на активите на застрахователите, с участието на Европейския орган за застраховане и професионално пенсионно осигуряване (EIOPA). Целият сектор е минал през две детайлни проверки на активите през 2016 г., като резултатите бяха публично оповестени. Това каза Кирил Бошов, член на УС на Асоциацията на българските застрахователи и председател на УС на \"Еврохолд България\", в предаването \"Бизнес старт\" с водещ Христо Николов.\r\nБошов коментира писмото за намерения, изпратено от МФ и БНБ до Еврогрупата и ЕЦБ, с което се поема ангажимент за засилване на надзора на небанковия финансов сектор с оглед присъединяването към ERM-II.\r\r\n                    \r\n                    \"Не бих казал, че в момента има яснота дали ще има нова проверка на активите, но самата регулация по Solvency II за мен е една постоянна проверка на активите\r\nТова е така, защото всеки застраховател трябва много внимателно да следи за всички рискове по неговата дейност, защото те намират приложение в неговата капиталова адекватност\".\n\r\nТой каза още, че като цяло настоящите промени в Кодекса за застраховането следват европейската директива за разпространение на застрахователни продукти.\r\nТази директива е замислена като средство за повишаване на гаранцията пред ползвателите на застрахователни продукти. Бошов обясни, че тя е насочена в няколко посоки. Едната от тях е информираност на потребителите.\n\r\n\"Принципът е следният - независимо какъв продукт купувате и от какъв посредник, като потребител трябва да имате цялата необходима информация за рисковете, свързани с този продукт.\r\nДруг въпрос е доколко в малък пазар, като този в България, където потребителите ползват ограничен вид застрахователни продукти, ще могат да се ползват от тази защита\".\n\r\nКирил Бошов обясни, че секторът и промените, които се извършват в регулаторните рамки, водят към две неща.\n\r\n\"Увеличава се административната тежест както за застрахователните компании, така и за застрахователните посредници. Което на теория би трябвало да доведе до поскъпване на застрахователните продукти. Въпреки това в България поради силната конкуренция и слабото търсене на много продукти, не винаги тези неща водят до този ефект\".\n\r\nЦената на застраховката \"Гражданска отговорност\" в България не покрива разходите и обезщетенията по нея, каза още застрахователят.\r\nС въвеждането на системата \"бонус-малус\" от 2019 г., водачите с лошо поведение на пътя, ще плащат повече за \"Гражданска отговорност\", прогнозира той.\r\n:", "date": "2018.07.26", "title": "Гражданската не покрива разходите и обезщетенията по нея"}
{"url": "https://www.dnes.bg/obshtestvo/2018/07/26/test-za-evrovota-gerb-35-bsp-28-obedineni-patrioti-17.383340", "text": "Правителството продължава да се радва на подкрепата на избирателите.\r\nВ края на юли работата на Министерски съвет е одобрявана от 44% от българските граждани – така, както е било и през миналия месец, когато приключи българското председателство на Съвета на ЕС. Това сочат данните от проучване на \"Барометър България\".\r\nПодкрепата за премиера Бойко Борисов дори нараства  до 39% от 37% през юни. След него се нарежда военният министър Красимир Каракачанов, чиято работа е одобрявана от 36% от българите. Външният министър Екатерина Захариева се ползва с доверието на 24%, а вицето Валери Симеонов  на 13% от участниците в проучването.\n\r\nОказва се, че българите не правят разлика между евродепутат и еврокомисар.\r\r\n                    \r\n                    А иначе 45.9% посочват само името на Ангел Джамбазки на въпрос кои представители на България в Европейския парламент могат да назоват.\r\nСпоред социолозите популярността на Джамбазки е обяснима с факта, че 4 години след избора му за евродепутат той запазва стабилното си присъствие и във вътрешния политически живот на страната, както и изразява активната си и последователна позиция по актуалните вътрешно и външнополитически въпроси.\r\n29.2% от анкетираните заявяват, че не се сещат за нито един български евродепутат, 1.6% назовават Петър Курумбашев, а 3% – Мария Габриел.\r\n\"Очевидно българските избиратели не правят разлика между евродепутат и еврокомисар, защото Габриел в последните години е именно еврокомисар, а не представител в ЕП. Останалата част от анкетираните – 20,3% познават по име някои от останалите 15 български пратеници в Европарламента“, анализират от от „Барометър България\".\r\nСпоред агенцията нагласите на българските граждани за участие в най-близките избори – тези за Европейски парламент през 2019 г., не бележат особена промяна от последния месец.\r\nАко евроизборите бяха днес 35,3% щяха да гласуват за  ГЕРБ, 28,9% – БСП, 17,8% за Обединени патриоти, 15,2% – ДПС, за други биха гласували 2,8%.\r\nПри така заявените нагласи ГЕРБ биха излъчили 6 или 5 евродепутата, БСП – 5 или 4, ОП – 3, ДПС – 3 или 2.\r\nАнализът показва, че двете големи партии ГЕРБ и БСП разчитат на своите традиционни електорати.", "date": "2018.07.26", "title": "Тест за евровота: ГЕРБ - 35%, БСП - 28%, Обединени патриоти - 17% "}
{"url": "https://www.dnes.bg/notifikacii/2018/07/26/jestoka-smyrt-11-pitbula-sreshtu-stopanina-si-gledal-gi-za-zashtita.383346", "text": "Младият мъж, който намери смъртта си, нахапан от собствените си кучета, е отглеждал 11 питбула в сливенското село Сотиря.\r\nЖивко Димитров бил разведен, живеел с майка си в къща във вилната зона на селото. Отглеждал кучетата в двора. От Агенцията по безопасност на храните в Сливен казаха, че кучкарникът му не е регистриран при тях и мъжът навярно е отглеждал нелегално животните.\n\r\nВ Сотиря смятат, че Живко гледал кучетата, за да пази имота си от крадци, но се проверява и версията, че може четириногите да са използвани за нелегални боеве с кучета, при които имало и залагания.\r\nВ селото знаят, че във фаталния ден Живко и негов по-млад приятел извели кучетата на разходка до поляна, недалеч от дома на загиналия. Там нещо е раздразнило животните, които се нахвърлили и изпохапали 33-годишният си стопанин. Те явно са били без намордници.\rДругото момче потърсило помощ, но вече било късно за Живко. Спешните медици откарали ранения в болница, но не успели да му помогнат - той починал от кръвозагуба и жестоките рани, нанесени му от кучешките зъби, разказва \r\nПо данни от полицията, починалият мъж бил криминално проявен. Работел като охранител по морето.\r\nПристигналите веднага на място полицаи и ветеринари започнали да издирват кучетата - те се били пръснали из района, който веднага е отцепен. Същата вечер са открити и убити 2 от животните, а днес са намерени и евтанизирани още 9 кучета.\r\nЗаконът позволява това да стане без много формалности, тъй като питбулите били агресивни и са причинили смърт на човек.\r\n ", "date": "2018.07.26", "title": "Жестока смърт: 11 питбула срещу стопанина си! Гледал ги за защита?"}
{"url": "https://www.dnes.bg/notifikacii/2018/07/26/nepoznatiiat-kazahstan-prez-ochite-na-jurnalist.383318", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Възможно ли е да нарисуваш истински град на салфетка и след това да го построиш? Журналистът и пътешественик Магдалена Гигова наскоро се завърна от приключение от Казахстан.\r\n\"Бях само в столицата Астана, което на казахски означава просто столица. Било е малко градче, към 50 хил. души. Оказва се, че жилищата в стария град са по-скъпи от тези в чисто новите квартали. Трима световноизвестни архитекти са създали Астана\", сподели тя за\r\nГигова посочи още, че старата столица на Казахстан е много хубава, но се намира в планината и няма накъде да се развива. А новата столица е разположена на 700 кв. км. \r\"Тя просто диша. Тя е красива и зелена\", отбеляза Магдалена Гигова в \"България сутрин\".\r\n\"Навсякъде надписите все още са на кирилица, по някакъв облагороден от тях начин. Те не се откъсват от България, откъсват се от Русия, въпреки че основният език там е руският. Искат да говорят английски, по цял ден са със смартфоните. Имат електронно правителство. От 1 юли влезе в сила електронен паспорт за всяко превозно средство\", каза още журналистът и пътешественик.\n\r\n ", "date": "2018.07.26", "title": "Непознатият Казахстан - през очите на журналист"}
{"url": "https://www.dnes.bg/notifikacii/2018/07/26/pri-nelep-incident-shofior-bez-knijka-udari-kolichka-s-bebe.383325", "text": "Неправоспособен водач е блъснал детска количка в Елена при нелеп инцидент, съобщиха от Областна дирекция на МВР - Велико Търново.\r\nДетето в нея не е пострадало сериозно. Произшествието е станало вчера в 13.13 часа. По първоначална информация лек автомобил \"Нисан\", паркиран пред заведение в центъра на града, несъзнателно е бил приведен в движение от 17-годишно момче, докато се опитвало да затвори прозорец.\r\nКолата се качила на тротоар, където блъснала намираща се в близост детска количка с 9-месечно дете в нея.\r\nМомиченцето било откарано за преглед във великотърновската болница, след което е освободено за домашно лечение.\r\nВодачът е изпробван за употреба на алкохол, пробата е отрицателна. На местопроизшествието е извършен оглед. По случая е образувано досъдебно производство.", "date": "2018.07.26", "title": "При нелеп инцидент: Шофьор без книжка удари количка с бебе"}
{"url": "https://www.dnes.bg/politika/2018/07/26/sled-vakanciiata-deputatite-zapochvat-rabota-na-4-septemvri.383354", "text": "Първият работен ден на депутатите след лятната им ваканция ще е във вторник - на 4 септември от 13 ч.\r\nЗа сметка на това обаче те няма да заседават на 7 септември в петък. Причината е, че 6 септември е официален празник и народните представители ще са в избирателните си райони и ще е допълнителен разход за парламента да се върнат в петък.\r\nУтре народните избраници ще заседават за последно преди отпуската. По традиция те почиват през целия август.\r\nЗаради наближаващата ваканция парламентът гласува ударно закони, което доведе до удължаването на пленарното заседание днес.", "date": "2018.07.26", "title": "След ваканцията: Депутатите започват работа на 4 септември"}
{"url": "https://www.dnes.bg/akoshtete-vqrvaite/2018/07/26/5-te-tipa-kosmicheski-vryzki-s-hora-koito-ne-sreshtame-sluchaino.383200", "text": "Достатъчно големи късметлии сме, че живеем този прекрасен живот. Имаме уникалната възможност да срещнем невероятни хора и да изживеем с тях емоции, за които не сме и подозирали, че са възможни.\r\nНякои хора се появяват в живота ни обаче толкова странно, толкова внезапно, завземайки го или ставайки ни най-близки приятели, без да усещаме дистанция и не може да не се учудим как е възможно това? Вселената е една прекрасна и фантастична мистерия, която понякога ни поднася такива подаръци - изпраща ни хора, които сякаш са създадени да ни бъдат приятели, ментори, партньори, любими, дори врагове.\r\nПонякога срещите с тези хора ни носят неподозирани радости и ценни уроци, друг път някои от тях имат негативно въздействие върху живота ни, но отново ни учат на важни неща.\r\r\n                    \r\n                    Вижте кои са 5-те типа космически връзки с хора, които не срещаме по пътя си случайно, а с предопределена цел.\r\n\r\nТова са онези хора, които ни показват разликата между очакване и реалност. Не е задължително този човек да има положителен ефект върху живота ви, напротив. Може и да ви нарани, може и да не е най-приятната среща в живота ви, но по-важното е, че ще ви събуди и ще отвори сетивата ви за това за кои хора трябва да сте нащрек.\r\nЩе ви помогне да осъзнаете докъде стигат границите ви, колко можете да сте толерантни и търпеливи. Контактът с такъв човек ще отвори очите ви за вредното влияние, което може да има върху вас и ще се учите как да се предпазите от подобни личности занапред.\r\n", "date": "2018.07.26", "title": "5-те типа космически връзки с хора, които не срещаме случайно"}
{"url": "https://www.dnes.bg/politika/2018/07/26/okonchatelno-akcizyt-na-bezdimnite-cigari-skacha.383365", "text": "Акцизът върху бездимните цигари скача от 26% на 40% от 1 октомври 2018 г. Това записаха окончателно депутатите на второ четене на промените в Закона за акцизите и данъчните складове.\r\nТака акцизът за нагреваемите цигари ще бъде 233 лв. за 1 кг тютюн, а досега беше 152 лв. В момента акцизът за една кутия бездимни цигари е 0.93 ст, а с промените той ще стане 1,43 лв.\r\nДо експресните промени се стигна заради загубите в бюджета, тъй като нагреваемите цигари са със значително по-нисък акциз от конвенционалните, а търсенето им главоломно е нараснало.\r\nПървоначално управляващите искаха акцизът на нагреваемите цигари да бъде колкото на обикновените, но в крайна сметка се споразумяха той да бъде вдиган поетапно, като се започне от 40%.\r\nМежду двете четения на проекта ГЕРБ се отказа и от първоначалната си идея бира в кенове над 5 л да бъде облепяна с бандерол, тъй като към момента няма как технически производителите да изпълнят това изискване.", "date": "2018.07.26", "title": "Окончателно: Акцизът на бездимните цигари скача!"}
{"url": "https://www.dnes.bg/obshtestvo/2018/07/26/lineika-kachi-baba-izostavi-vnucheto-i-samo-na-ulicata.383304", "text": "Екип на Спешна помощ остави 8-годишното дете само в центъра на Русе, след като баба му си чупи крака и линейка дошла, за да я откара в болница.\r\nМедиците отказали да вземат и детето с мотива, че нямали право да го качат в специализирания автомобил.\r\nНа Спешна помощ се обадили минувачи, след като бабата паднала. Жената и детето не са имали в себе си телефони. Бабата на момчето е настоявала детето да я придружи, но никой не се е съобразил с нея.\r\nЙордан Иванов, баща на детето, разказа пред bTV, че момчето е останало само без ключове, без пари, без телефон, седнало е на тротоара и се е разплакало. Случайна жена го е разпитала, научила е от него къде работи майка му и го е завела там. \r\r\n                    \r\n                    Афектирана от това майката веднага е подала сигнал на тел. 112.\r\nОт Спешна помощ в Русе имат друга версия – оставили детето на позната на бабата, която поела ангажимент да се погрижи за него.\r\n\"Ако детето беше придружено от познат, съпругата ми нямаше веднага да се обади на тел. 112\", контрира бащата на детето. Той настоява някой да поеме отговорност за този случай.\r\n\"Подадохме сигнал в няколко институции – Министерството на здравеопазването, Агенцията за закрила на децата, до районната прокуратура и до районната здравна каса\", той.\r\nЕдинствено от здравната каса са се свързали с родителите, за да кажат къде са пренасочили сигнала, уточни Иванов.\r\nЗаради случая предстои прокурорска проверка, съобщи за БТА районният прокурор на Русе Яна Илиева. ", "date": "2018.07.26", "title": "Линейка качи баба, изостави внучето й само на улицата"}
{"url": "https://www.dnes.bg/eu/2018/07/26/estoniia-s-misyl-za-horata-trygnaha-bezplatni-avtobusi.383364", "text": "Дойде време хората да пътуват без пари. Но не у нас, а в Естония, която стана първата европейска страна, предлагаща безплатни автобуси почти в цялата страна. Целта на управляващите е да ограничат обезлюдяването на селските райони и потреблението на горива, предаде АФП. \n\r\n\"Има градове и региони в Европа, където общественият транспорт е безплатен, но досега не е имало такова решение на държавно ниво за безплатен обществен транспорт\", заяви пред агенцията министърът на икономиката и инфраструктурата Кадри Симсон, съобщава БНР.\n\r\nТози месец 11 от 15 окръга на малката балтийска страна започнаха да предлагат безплатен регионален транспорт.\n\r\n\"Търсим как да съживим селските райони, как да спрем преместването на хората от селата в градовете\", каза Симсон. Тя обясни, че програмата е резултат от дискусии между централното правителство и окръзите.\r\n                    \r\n                    \r\n\"Безплатни автобуси на регионално ниво означават най-вече възможност за мобилност на хората в селските райони, гарантира им се достъп до всекидневните услуги, от които се нуждаят\", каза министърката, според която програмата се стреми да помогне на Естония да изпълни целите в ЕС за намаляване на вредните емисии.  \n\r\nС този мотив естонският парламент прие решение миналата година, с което потреблението на изкопаеми въглеводородни горива през 2030 г. не трябва да превишава нивото им от 2012 г.\n\r\n\"Това означава да намерим начини да окуражим хората да пътуват с по-екологичен транспорт, като например използват обществения\", каза Симсон, която смята, че безплатните автобуси ще намалят леките автомобили по пътищата.\n\r\nХарли Кирспуу (30 г.) – организатор на филмови фестивали, каза, че автобусите, с които той пътува из страната по работа, не са станали по-лоши по отношение на комфорта, след като са станали безплатни по-рано този месец.\n\r\nВ столицата Талин такива безплатни автобуси се движат от 2013 г., като кметът Таави Аас смята, че програмата е успешна въпреки постоянното увеличаване на леките коли в града.\n\r\nПоловината от ползващите обществен транспорт столичани казват, че по-често ползват услугата, след като е станала безплатна, сочи годишната анкета от 2017 г.\n\r\nКритици на програмата се безпокоят обаче, че тя ще има негативен ефект върху държавната жп компания. Това обаче не тревожи оператора, който изтъква 8% ръст в превозените пътници от началото на годината.", "date": "2018.07.26", "title": "Естония с мисъл за хората: Тръгнаха безплатни автобуси"}
{"url": "https://www.dnes.bg/obshtestvo/2018/07/26/ne-na-nasilieto-nad-jeni-no-i-ne-na-istanbulskata-konvenciia.383311", "text": "Българите не одобряват насилието над жени, но и не искат Истанбулската конвенция да бъде ратифицирана от парламента. \n\n\n\n\n Това е основният извод от проучване на \"Галъп интернешънъл\", направено през февруари тази година.\r\nАгенция припомни данните в  очакване на решението на Конституционния съд за Конвенцията на Съвета на Европа за превенция и борба с насилието над жени и домашното насилие.\r\nМагистратите бяха сезирани от депутатите от ГЕРБ, които искат те да кажат дали конвенцията противоречи на Конституцията ни.\r\nТочното питане на депутатите е дали Истанбулската конвенция не е в разрез с чл. 46, ал. 1 от основния закон, който гласи: \"Бракът е доброволен съюз между мъж и жена. Законен е само гражданският брак\".\r\r\n                    \r\n                    Решението на КС се очаква да излезе в петък, а с него ГЕРБ ще си измие ръцете от конфликтната тема, предизвикала бурни препирни, в които депутатите от Бойко Борисов се оказаха сами срещу коалиционния си партньор \"Обединени патриоти\", срещу опозиционната БСП, срещу Българската православна църква, неправителствени организации.\r\n\"Галъп интернешънъл\" припомня, че  86% от българите са чули за Истанбулската конвенция, което на практика означава всички.\r\nСред чувалите 58% не одобряват България да я приеме, а 19% подкрепят ратификацията й. Съотношението е приблизително три към едно. Останалите се колебаят.\r\nОтрицанието преобладава във всички социални групи.\r\nИзвестно изключение са привържениците на ГЕРБ, където близо една трета  приемат конвенцията, а две пети все пак я отхвърлят.\r\n57% от българите признават, че не биха одобрили избора на детето си, ако то им признае, че е гей, лесбийка или има друга нетрадиционна сексуална ориентация.\r\nЕдва 20 на сто споделят, че не биха имали нищо против.\r\nА иначе 89% са на мнение, че жената не трябва да се подчинява на мъжа. Само 10% са на обратното мнение.\r\nБългаринът смята още, че мъжът няма право да бие жена си.  95% казват, че мъжът няма право да удари шамар на жена.", "date": "2018.07.26", "title": "\"Не\" на насилието над жени, но и \"Не\" на  Истанбулската конвенция "}
{"url": "https://www.dnes.bg/stranata/2018/07/26/ostava-v-sila-bedstvenoto-polojenie-v-obshtina-teteven.383367", "text": "Остава в сила бедственото положение в община Тетевен, въпреки че обстановката се нормализира, съобщи кметът на общината Мадлена Бояджиева. \n\n\nПо думите й пред БТА водоподаването навсякъде е възстановено. Единствено в село Градежница се работи още по авария на водопровода.\n\r\nОт тази сутрин е имало седем сигнала в пожарната за наводнени къщи от подпочвени води. Всички са били отводнени на момента. Продължава работата на машините за изграждане на временни диги на реката в Градежница.\n\r\nВ село Глогово утре се очаква монтирането на понтонния мост, осигурен от Министерството на отбраната сред посещението на регионалния министър Николай Нанков в района. Мостът ще свърже трите махали в селото, които са откъснати заради разрушено мостовото съоръжение.\r\n                    \r\n                    \r\nДнес екип от военни от Белене са направили оглед на мястото и са дали положително становище, че понтонният мост може да бъде монтиран.\n\r\nОбластният управител на Ловеч Георги Терзийски заяви, че все още е нарушено водоподаването в община Луковит.\r\n ", "date": "2018.07.26", "title": "Остава в сила бедственото положение в община Тетевен"}
{"url": "https://www.dnes.bg/sofia/2018/07/26/obeshtavat-ni-chist-i-podreden-centyr-bez-led-displei-reklami-frizeri.383347", "text": "Забраняват се LED дисплеите и фризерите, разположени по тротоарите в централните части на София. Това каза главният архитект на столицата Здравко Здравков.\r\nАрхитектът обяви и, че брандиране на превозни средства от градския транспорт ще се допуска само със съгласие на контролните органи.\n\n\r\n\"LED дисплеи няма да има по трамваите и рекламни послания няма да бъдат отправяни. Това може да се случи само ако има някакво кампанийно събитие, което е организирано само в рамките на определени дни\", обясни Здравков, цитиран от \"Фокус\".\r\nГлавният архитект на София обясни и че нито един LED дисплей в центъра на града досега не е бил законен.\r\r\n                    \r\n                    \"Премахнахме най-големия LED дисплей на входа на метрото, който се намираше до бул. \"Патриарх Евтимий\". \r\nКато за последните две години сме премахнали около 500 рекламни елемента\", обясни той.\r\nКато друг важен елемент, който се въвежда, той посочи забраната за фризери, грилове и барбекюта в централните зони.\r\n\"Жалко е за ремонтите, които правим по тротоарите, така че фризерите ще бъдат забранени. Те ще бъдат разполагани по периферията на града в рамките на собствените имоти\", уточни арх. Здравков. Той допълни и че напълно изчистен от реклами ще бъде центърът на града.\r\n\"Така че етажната собственост и собствениците на магазини на партерни етажи, собствениците на билбордове няма как да останат доволни, защото промяната е свързана с намаляване на рекламата, която агресивно нахлува в града. Естествено, възможностите за реклама остават – специално ако въпросът е за възможностите за саниране, но контролът ще бъде много по-голям дали реално ще има саниране, когато се разполага реклама върху даден блок“, обясни той.\r\n\"Първо започваме от елементите в билбордовете – разстоянията се увеличават до три пъти. Премахваме и рекламата в Първа зона – това е историческият център на града, там изобщо няма да може да има реклама. Визираме покривната реклама на пл. \"Народно събрание\", която постепенно трябва да изчезне.\r\nИма и други промени - по отношение изчистването на партерните етажи. Става въпрос за магазините, които досега бяха брандирани. Предвижда се намаляване това брандиране до определени проценти – 20% в централната част и се допуска едно увеличаване в рамките на 30% в периферията, обясни той.\r\nАрх. Здравков посочи, че е имало доста сериозен дебат по отношение на LED дисплеите, които започнаха да се появяват в София.\r\n\"Липса на регламент доведе до там, че трябва да дефинираме ясно що е то LED дисплей и къде може да бъде поставян. При обсъждането на наредбата постъпиха доста искания и в двете посоки – създаване на LED дисплей навсякъде с регламентиране на изображението и пълна забрана. Стигна се до едно компромисно решение, което е свързано най-вече с безопасността на придвижване по булевардите. Защото там, където има булеварди, може да има послание, което се анимира, движи и отвлича вниманието на водачите. Затова в крайната редакция са допуснати LED дисплеи само в пешеходни зони и то по утвърдена схема така, че да не пречат на безопасността на движението\", посочи още той.\r\nАрх. Здравков обясни, че новото в наредбата е създаването на оперативно звено, което ще бъде избрано по Закона за обществена поръчка, след изтичането на определени договори да премахва тези изображения от града.", "date": "2018.07.26", "title": "Обещават ни: Чист и подреден център - без LED дисплеи, реклами, фризери"}
{"url": "https://www.dnes.bg/index/2018/07/26/iaponiia-ostana-bez-nindji-tyrsiat-s-obiava-za-dobri-pari-no-dali.383312", "text": "Япония страда от демографска криза, което за никого не е тайна, но страната се изправя и пред още един, малко по-непознат проблем.\r\n\r\nМалкият японски град Ига се обезлюдява с бавни темпове. Градът трябва да поддържа икономиката си – да произвежда стоки, които някой да купува. Ига, обаче, се изправя пред проблем – все повече млади хора напускат малкото селище и предпочитат живота в големите градове.\r\nЗа да засили наплива на хора, и съответно да увеличи приходите, кметът на Ига решава да се обърне към корените и историята на селището. Смята се, че Ига е родното място на нинджите, а това може би ще привлече интереса на туристите. Така и става.\rВсяка година в града се стичат стотици хиляди туристи, за да посетят Фестивала на нинджите. Общината работи много усърдно, за да засили още повече интереса и да донесе големи приходи. На фестивала се стичат както чужденци, така и местни хора, които се обличат като нинджи и се разхождат из града. Провеждат се нинджа спектакли на сцена и така туристите имат възможност да се докоснат до едно по-различно изживяване Повечето хора, обаче, идват в града за твърде малък период от време.\r\nДруг проблем, пред който се изправя страната на изгряващото слънце, е и недостигът на работна ръка. Много трудно е да се наемат работници, а още по-невъзможно е да се намерят професионално обучени нинджи.\r\nМиналата седмица по едно от радиата в САЩ се излъчва обява, в която се казва, че Ига си търси нинджи и дори говори за предполагаемо заплащане, което изглежда доста привлекателно – от 23 000 до 85 000 долара. Всичко това оставя впечатлението, че общината в града наистина наема хора, които да станат нинджа-аниматори – професионалисти, които да забавляват туристите.\r\n\r\nВъпреки това в Ига пристигат множество автобиографии от 23 страни по целия свят, включително от Япония.  Повечето изпратени писма са със запитване дали наистина наемат нинджи, но няколко мотивационни писма умолявали общината да ги вземе на работа. \n\r\nОт общината излизат с публично изявление, в което на няколко езика уверяват, че такава обява няма и предупреди за фалшивите новини.", "date": "2018.07.26", "title": "Япония остана без нинджи: Търсят с обява за добри пари! Но дали?"}
{"url": "https://www.dnes.bg/notifikacii/2018/07/26/samolet-ot-parij-se-vyrna-zaradi-teroristichna-zaplaha.383369", "text": "Самолет на китайската авиокомпания \"Еър Чайна\", изпълняващ полет от Париж за Пекин, се върна обратно на летището във френската столица заради \"терористична\" заплаха, обяви авиокомпанията.\n\r\nСамолетът Боинг 787- Дриймлайнър, изпълняващ полет СА876, излетял от летище \"Шарл де Гол\" край Париж в 12,59 ч. местно време. Той се е върнал обратно там след получаване на информация, че е възможно да се подготвя терористичен акт срещу машината. \n\r\nСамолетът е кацнал безопасно, като пътниците са невредими. \n\r\nСлед връщането самолетът е преминал през процедури в съответствие с регламента за действия при възникнали подобни ситуации.\n\r\nВ самолета е имало 290 пътници. Според данни на мониторинговата служба Flighradar24 след излитането самолетът е набрал височина и е поел към Белгия. В района на френско-белгийската граница той е направил рязък завой и се е върнал към летището в Роаси.\r\nПо-късно стана ясно, че сигналът е бил фалшив. Инцидентът бил предизвикан от пътник, който закъснял за полета заради ситуация с подозрителен багаж на един от терминалите на летището. Той се обадил по телефона на пасажер в самолета и му разказал за инцидента, причинил закъснението.\r\nПасажерът обаче не чул добре и вместо за евентуално съмнение за бомба на терминала, разбрал, че има съмнения за бомба в самолета. Така се наложило машината да се върне в Париж 30 минути след излитането й по обед местно време.\r\nСпоред източник, близък до разследването, мъжът, предизвикал връщането на самолета, е австралиец. Той бил задържан.", "date": "2018.07.26", "title": "Самолет от Париж се върна заради терористична заплаха"}
{"url": "https://www.dnes.bg/zvezdi/2018/07/26/kobrata-v-otlichna-forma-trenira-v-ispaniia.383361", "text": "Няма почивка за Кубрат Пулев. Боксьорът качи клип в Instagram от сутрешния си джогинг по централната алея до плажа на Палма де Майорка. В него се вижда, че той е в отлична форма.\r\nОт няколко дни спортистът е в испанския курорт заедно с треньора си Ули Вегнер. Там той ще се подготвя за двубоя с 23-годишния Хюи Фюри, който ще бъде след близо три месеца.\r\n \r\nДокато Кобрата се поти на плажа в Майорка, неговата любима – Андреа, чете книги и събира тен в България. Наскоро певицата качи няколко провокативни снимки по бански и написа във Фейсбук, че обича да бъде сред природата.\r\n \r\n\"Чудя се ако на човек съдбата му е предначертана, защо има свободна воля? Всъщност разбрах, че когато хората се родят нямат хиляди опции пред себе си! Всъщност имат няколко опции и съответно толкова на брой избори. И всички тези избори съществуват едновременно в пространството“, написа половинката на Кубрат Пулев под фотос, на който е свалила горнището на банския и е закрила гърдите си с яркочервена книга.\r\n \r\n", "date": "2018.07.26", "title": "Кобрата в отлична форма, тренира в Испания "}
{"url": "https://www.dnes.bg/politika/2018/07/26/s-obidi-i-napadki-deputatite-pusnaha-vetoto-na-prezidenta.383355", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед двучасови дебати, критики и обиди между управляващи и опозиция, но с пълно единодушие, депутатите подкрепиха ветото на президента Румен Радев върху поправките в Закона за приватизацията.\r\nСъс 185 гласа \"против\" и 2 \"въздържали се\" парламентът отхвърли оспорените от държавния глава спорни параграфи в проектозакона. Румен Радев върна за ново обсъждане промените, тъй като според него те не само няма да защитят обществения интерес, а и съществено ще го увредят.\r\nВ проектозакона се предвиждаше специфични задължения на приватизираното дружество да не могат да бъдат вменени на купувача за повече от пет години. \n\n\n\r\r\n                    \r\n                    Това даде повод опозицията и на малкия партньор в коалицията - НФСБ, да обвинят управляващите, че законът е тежко лобистки и обслужва интересите на определени олигарси.\r\nЗатова и само няколко часа след ветото депутатите от ГЕРБ обявиха, че ще го подкрепят в пленарна зала, за да се разсеят всякакви съмнения за лобизъм в полза на една или друга страна.\r\nТака, след като оспорените текстове отпаднаха, от промените в закона остава единствено идеята за създаване на електронна платформа, чрез която да се извършва продажбата на държавно имущество.\r\nВъпреки че всички партии изразиха подкрепата си за ветото, властта и опозицията си размениха взаимни нападки в безпринципност и защитаване на интересите на олигархията.\r\nЧервените атакуваха, че мнозинството сменя мнението си всеки ден и няма ред в законодателните им инициативи, а управляващите попитаха левицата защо са се обявили срещу проектозакона едва след ветото на президента.\r\n\"Ако човек не е в тази зала, не чете вестниците, ще си помисли, че управляващата партия няма нищо общо със себе си отпреди няколко дни. Президентът трябваше да наложи вето, премиерът да се солидаризира с него и след половин час да се направят промени. Управлявате ли, не управлявате ли, опозиция ли сте? Крайно време е да внесете ред в законодателните си инициативи и да не си сменяте мнението\", атакува соцдепутатът Валери Жаблянов.\n\r\nЮлиан Ангелов пък запита къде са били БСП при гласуването на закона и настоя, че тогава не е имало дебат.\n\r\n\"Къде беше вашата партия, когато се гласуваха тези текстове. Къде бяхте вие, къде бяха Нинова, Зарков, Гечев. Нинова ли ви разпореди да защитавате олигархията?, попита той.\n\r\nЦветан Цветанов пък коментира, че нищо не е налагало днес този дебат.\n\r\n\"Днес можехме да отхвърлим ветото на президента, но в политика трябва да има признаване на грешки, които сме допуснали. Показваме и че президентът и парламентът могат да бъдат заедно в общите усилия да удовлетворят обществения интерес\", каза Цветанов.\n\r\n\"Знаем, че сте с приповдигнато настроение заради предстоящото мероприятие на Бузлуджа. Отидете, направете си вашето викане, говорене, оплюване на политическия опонент, но това не е политика, това не е алтернатива\", обърна се към левицата вторият в ГЕРБ.\n\r\nСоцлидерката Корнелия Нинова пък настоя, че не трябва да се поправят грешки, а да се работи за промяна на модела.\n\r\n\"С едната ръка приемате антикорупционни органи, а с другата пишете закони, с които залагате корупция. Няма антикорупционен орган, който да хване в корупция нито политик, нито бизнесмен, които са си написали закон, който ги защитава, защото днес корупцията не е престъпление\", настоя тя.\n\r\nНинова призова и да се разпусне парламентът и да се проведе разговор за бъдещето. Тя разкритикува и поведението на \"Обединените патриоти\" от последните дни и ги призова \"поне да не се бият\".\n\r\nВ отговор пък Юлиан Ангелов изтъкна, че може да има търкания между партиите в малката коалиция, но не са като левицата, която подмолно е защитила олигархията.\n\r\n\"Може да се караме, дори да се бием, но сме истински! При нас нямаме строева подготовка, при нас е демокрация, всеки има право на мнение\", заключи патриотът.\n\r\n\r\n ", "date": "2018.07.26", "title": "С обиди и нападки: Депутатите \"пуснаха\" ветото на президента"}
{"url": "https://www.dnes.bg/notifikacii/2018/07/26/ruski-su-24-vdignaha-vyv-vyzduha-britanski-samoleti-ot-rumyniia.383351", "text": "Разположени в Румъния самолети \"Тайфун\" на британски кралски военновъздушни сили са били вдигнати днес, за да съпроводят  руски военен самолет, прелитащ в близост до въздушното пространство на  НАТО в Черно море, съобщиха Ройтерс и ТАСС.\r\nДвата самолета Тайфун са излетели от румънската база \"Михаил Когълничану\" близо до черноморския град Констанца, след като получили сигнал, че руски самолет Су-24, намиращ се над акваторията на Черно море, се приближава до границата на въздушното пространство на НАТО, пише БТА.\r\nВ съобщение на Кралските военновъздушни сили се уточнява, че руският самолет не е навлязъл във въздушното пространство на НАТО и че самолетите Тайфун са патрулирали в небето известно време като възпиращ фактор, след което са се върнали в базата.\r\nПрез април в базата \"Михаил Когълничану\" пристигнаха четири британски изтребителя, които имат задачата да патрулират въздушното пространство на източния фланг на НАТО, отбелязва ТАСС.", "date": "2018.07.26", "title": "Руски Су-24 вдигнаха във въздуха британски самолети от Румъния"}
{"url": "https://www.dnes.bg/football/2018/07/26/v-chest-na-gundi-svetva-tablo-ot-1968-g-na-stadiona.383299", "text": "\n Специално за грандиозния спектакъл \"75 години Георги Аспарухов - Гунди\" старото табло на стадион \"Васил Левски\" ще \"светне\" отново на 11 август за мача Левски - Милан, съобщиха организаторите. \r\nТаблото над Сектор Г ще бъде във вида, в който отбелязва края на може би най-великата среща между Левски и ЦСКА. \r\nНа 17-и ноември 1968 г. \"сините\" побеждават вечния си съперник с 7:2, а знаменитият Георги Аспарухов отбелязва хеттрик. \r\nСлед мача са запалени хиляди факли, като много от тях са в самия Сектор Г, където има и доста привърженици на Левски.\r\nВеднага след срещата снимка от таблото с паметния резултат е направена тайно на картичка, която може да бъде намерена единствено по стрелбищата в столицата, където се раздава като награда. \r\r\n                    \r\n                    След спешна акция на милицията обаче всички налични бройки на картичката са иззети, а разпространяващите ги - осъдени за дребно хулиганство.\r\nСега по-младите фенове на Левски ще имат уникалната възможност на 11-и август за първи и последен път да видят как е изглеждало таблото на мача Левски - ЦСКА Червено знаме след 7-ия гол на \"сините\".", "date": "2018.07.26", "title": "В чест на Гунди \"светва\" табло от 1968 г. на стадиона"}
{"url": "https://www.dnes.bg/politika/2018/07/26/borisov-vze-neshtata-v-svoi-ryce-privika-siderov-i-simeonov-v-ms.383316", "text": "Заради раздорите в малкия коалиционен партньор Обединени патриоти примерът Бойко Борисов свика спешен извънреден коалиционен съвет в сградата на Министерския съвет.\r\nМинистър-председателят решил да вземе спешни мерки и да събере на едно място вицето си Валери Симеонов и лидерът на \"Атака\" Волен Сидеров, които си размениха сериозни критики през последните дни. \n\n\n\n\n Сидеров отсече, че не бил пратил Симеонов във властта, за да пречи на бизнеса с мерките, които предприе за шума по курортите ни, а пък вторият в партията на Симеонов НФСБ Валентин Касабов обвини лидера на \"Атака\", че \"влиза във филм и паралелна реалност\".\r\r\n                    \r\n                    Очаква се на заседанието днес да се намери решение на кризата при патриотите.\r\nСрещата на коалиционния съвет започна, след като в Министерски съвет дойде и Сидеров.\r\nТой обясни, че се е обадил на Борисов, за да го попита има ли смисъл да участва в заседанието, а премиерът го  е уверил, че това е нужно, за да са разберат всички участници в управлението.\r\nСидеров обаче пак отсече, че настоява Валери Симеонов да се извини за твърдението си, че поправките в закона за приватизацията, на които пък президентът Румен Радев наложи вето, което ще бъде подкрепено и от депутатите от ГЕРБ, са лобистки.\r\nЛидерът на \"Атака\" отсече още, че иска конструктивно да се обсъди как всички законодателни инициативи и на правителството, и на партньорите във властта, да се обсъждат и с парламентарните групи преди да бъдат внесени за обсъждане от Народното събрание.\r\nСпоред него отношенията в коалицията са като в брака и стабилността й зависи от партньорите в нея. \r\n \r\nСидеров увери, че неговото поведение е конструктивно и цели заздравяване на коалицията, а не разрушаване.", "date": "2018.07.26", "title": "Борисов взе нещата в свои ръце - привика Сидеров и Симеонов в МС"}
{"url": "https://www.dnes.bg/notifikacii/2018/07/26/33-godishen-myj-zagina-napadnat-ot-kuchetata-si.383307", "text": "33-годишен мъж е загинал, нападнат от собствените си кучета, съобщиха от Областната дирекция на МВР в Сливен.\r\nВчера в 20,43 часа е получен сигнал за починал мъж в село Сотиря. Полицаите установили, че мъжът е нападнат от кучетата, които е отглеждал в двора на дома си в селото.\r\nУведомена е Ветеринарномедицинска служба-Сливен. Извършен е оглед. Тялото е откарано за аутопсия.", "date": "2018.07.26", "title": "33-годишен мъж загина, нападнат от кучетата си"}
{"url": "https://www.dnes.bg/world/2018/07/26/pojar-v-london-desetki-sa-evakuirani-ot-jilishten-blok.383313", "text": "\nОгромен пожар в жилищен блок в Лондон доведе до евакуация на десетки хора. Около 100 пожарникари се борили с огнената стихия. Към момента няма информация за пострадали хора.\r\n \r\n                    \r\nПожарът избухнал след полунощ местно време и обхванал последния, пети етаж на блока с луксозни апартаменти, съобщи Нова тв.  \r\nСмята се, че огънят е тръгнал от апартамент на четвъртия етаж. Евакуирани са около 50 човека. В операцията по потушаването на пожара участвали 15 пожарни автомобила.\r\nОгънят е овладян, като няма пострадали и приети в болница хора, информира лондонската противопожарната служба.\r\n \r\n ", "date": "2018.07.26", "title": "Пожар в Лондон: Десетки са евакуирани от жилищен блок"}
{"url": "https://www.dnes.bg/politika/2018/07/26/vmro-s-ideia-falshivite-novini-da-se-boriat-sys-zakon.383300", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВМРО влиза в битка с фалшивите новини. До това се стигна след огромното количество дезинформация, която беше разпространена в България около кризата с чумата по дребните преживни животни.\r\n\"Темата не е само българска, но започваме дебат сега по повод последните събития в Странджа, свързани с изключително тежката епидемия от чума, която ни заплашва.“, каза в студиото на \"България сутрин\" по доц.д-р Милен Михов от \"Обединени патриоти\".\r\nПо думите му фалшивите новини са изиграли много голяма роля върху формирането на обществените нагласи. В момента се сформира експертна група, която да потърси правни рамки и законови бариери за създаването на фалшиви новини.\r\r\n                    \r\n                    Идеята на управляващите е за нов самостоятелен закон, а не поправка на вече съществуващ такъв. Михов сподели още, че е важно да се създаде умение за разпознаване на фалшивата информация от страна на потребителите.\r\n\"Фалшивата новина представлява неистина облечена в достоверност. Тя винаги има проекция и цел - това може да е генериране на поток от посещения към сайт или формиране на обществени нагласи\", обясни Михов и добави, че ще разчитат на експертно отношение по темата.\r\nСпоред PR експерта Александър Христов начините за борба с фалшивите новини са образование и умение на хората да разпознават фалшивата информация, но това също така зависи и от отговорна комуникация от страна на институциите.\r\n\"В интернет много хора от профилите си споделят мнение, че това не може да се регулира. Ние можем да се борим само срещу източника на тези новини - хора или институции\", добави още Христов в \"България сутрин\".\n\r\n ", "date": "2018.07.26", "title": "ВМРО с идея - фалшивите новини да се борят със закон"}
{"url": "https://www.dnes.bg/notifikacii/2018/07/26/mlad-myj-skochil-ot-devetiia-etaj-v-burgas-jiv-e.383301", "text": "24-годишен мъж е скочил от деветия етаж на блок в Бургас, съобщиха от Областната дирекция на МВР.\r\nИнцидентът е станал вчера в късния следобед, мъжът скочил от таванското помещение на блок в ж.к. \"Лазур\".\r\nЖивеел в село край Карлово и е пристигнал в Бургас с вечерния влак.\r\nПострадалият е в много тежко състояние с опасност за живота. Настанен е в отделението по реанимация в УМБАЛ-Бургас, съобщава \"Фокус\".", "date": "2018.07.26", "title": "Млад мъж скочил от деветия етаж в Бургас. Жив е!"}
{"url": "https://www.dnes.bg/za-da-se-razbirame/2018/07/26/bezobidni-frazi-koito-praviat-decata-neshtastni.383204", "text": "\"Всички проблеми идват от детството...“ Със сигурност сте чували/изричали поне веднъж тази фраза и в нея до голяма степен има истина.\r\nРядко възрастните се замислят, че през годините, възпитавайки децата си, могат да объркат напълно живота им, изричайки някои „безобидни“ фрази. Кои са и как пречат да отгледате щастливи деца, вижте в следващите редове.\r\n\r\nКогато родителите отправят такива думи към децата си, в повечето случаи го правят, опитвайки се да изразят обич към тях. Но постоянният акцент върху физиологичните особености на детето прави така, че ние изкуствено създаваме \"фокусна точка\", от която ще му бъде трудно един ден да се откъсне.\r\r\n                    \r\n                    На по-късен етап от живота си, детето може да изпитва срам от външността си, да страда от анорексия или булимия.\r\n\r\nКазвайки на детето за ползите от образованието в тези условия, родителите един вид заменят приоритетите, така че то да не се фокусира върху собственото си развитие, върху повишаване на резултатите в учебния процес. В допълнение ще потърси всякакви начини да има добри оценки в училище, различни от вдъхновението, стимулирането на интереси, таланти.\r\nНа по-късен етап, такива деца нямат визия за живота си, не постигат успехи, нямат изградена увереност в себе си и това, което могат да развият.\r\n", "date": "2018.07.26", "title": "\"Безобидни\" фрази, които правят децата нещастни "}
{"url": "https://www.dnes.bg/familen-dom/2018/07/26/apartament-s-dyh-na-kanela-med-i-lavandula.382721", "text": "\n\r\nКогато се доверите на специалист в интериорния дизайн, можете да реализирате всяка своя мечта във вашия дом. Той може да бъде в приказен старинен стил, може да има морски нюанс, есенен дъх и изобщо всичко, което на вас ви допада или за което някога сте мечтали.\n\r\nДнес, в рамките на проекта \"\", заедно с нашия верен помощник , ще ви покажем един приказен апартамент от морската ни столица, с истински дъх на канела, мед и лавандула. Звучи прекрасно, нали?\r\n                    \r\n                    \r\nИ без да приказваме много, ви предлагаме да видите чудесното представяне на тази идея в следващата ни галерия.\n\r\nИ да ти припомним, да се включиш в нашата игра! Защото те чакат нашите страхотни награди! ", "date": "2018.07.26", "title": "Апартамент с дъх на \"Канела, мед и лавандула\""}
{"url": "https://www.dnes.bg/notifikacii/2018/07/26/ot-rano-v-zanaiata-14-godishni-opitaha-da-ograbiat-poshta-v-sliven.383310", "text": "Две 14-годишни деца са задържани за опит за кражба от пощенски клон в сливенския кв. \"Възраждане\". Счупили прозорец на пощенския клон, но не успели да откраднат нищо, съобщиха от Областната дирекция на МВР.\r\nПреди това са отмъкнали и вещи от пенсионерски клуб в квартала. След като са видели, че не им вършат работа, са ги оставали.\r\nДвете децата са опитали да откраднат и пари от книжарница, допълва \"Фокус\".", "date": "2018.07.26", "title": "От рано в занаята: 14-годишни опитаха да ограбят поща в Сливен"}
{"url": "https://www.dnes.bg/business/2018/07/26/bylgarsko-penlivo-vino-nameri-miasto-v-selekciia-na-washington-post.383333", "text": "Колумнистът на Washington Post Дейв Макинтайър включи българско вино в селекция за най-разхлаждащи напитки това лято. Става дума за PIXELS, което се произвежда от  от екзотичния за България сорт Глера. То намери място заедно с три американски и едно южноафриканско вино. Дегустацията на вината бе организирана от Grapes & Barley, които реализират вината на New Bloom Winery в 23 американски щата.\n\r\nВ описанието за PIXELS Глера американският автор споделя: „всяка седмица трябва да включва и празнуване. Глера е сортът за Просеко – в този случай отглеждан в България и с малко повече тежест и богатство на вкуса отколкото в италианския модел. Прекрасно и освежаващо, с вкусове на бели плодове“. Дейв Макинтайър пише за вина от години, има богата експертиза и познава в дълбочина спецификите на винената индустрия. “Рецензията на Washington Post е поредното доказателство, че в България се правят качествени продукти, които не отстъпват дори на добре наложените световни лидери“, коментираха от New Bloom Winery.\r\n                    \r\n                    \r\nPIXELS Глера е в специална олекотената ЕКО бутилка, а ZORK тапата за многократна употреба демонстрира най-новите технологии в затварянето на пенливи вина. Тапата запазва свежестта на мехурчетата продължително време. Иновацията е особено удобна за заведения, като дава възможност на ресторантьорите да предлагат пенливо вино на чаша.\n\r\nВинената серия PIXELS е кръстена на най-малкия елемент в графичното изображение, а слоганът й е с „внимание във всеки детайл“. PIXELS са изцяло едносортови вина. Винарната New Bloom е популярна на пазара и с марките Verano Azur, Face-to-face (F2F) и едноименната New Bloom. Работи с близо 6000 дка собствени лозови масиви в Тракийска низина, а самата изба се намира в Съединение. Вината й се продават успешно в 20 държави от целия свят. Статията на Washington Post е поредното признание за винената серия PIXELS и New Bloom Winery зад oкеана. Тя вече има златни медали от Los Angeles International Wine Competition. Тази година на „световното по вино“ – Concours Mondial de Bruxelles розето PIXELS бе отличено със златен медал.\n\r\nЦялата селекция на Washington Post може да прочетете : \n\r\n \n\r\n ", "date": "2018.07.26", "title": "Българско пенливо вино намери място в селекция на Washington Post"}
{"url": "https://www.dnes.bg/sofia/2018/07/26/taksidjiiata-pomel-11-koli-v-nadejda-karal-s-90-km-ch.383322", "text": "\nТричленен въззивен състав на Софийски градски съд гледа мерките за неотклонение на двамата, които потрошиха 19 коли в столичния квартал \"Надежда\". Даниел Янев и Иво Нацев успяха, независимо един от друг, при полицейски гонки в рамките на 8 часа да блъснат голямо количество моторни превозни средства.\n\nИво Нацев, който преди седмица помля 11 коли в района на столичния бул. \"Рожен\", управлявал с 90 километра в час.\r\nСпоред съдия Андрей Ангелов поведението на Нацев е на човек с изключително висока степен на обществена опасност. Той извършил катастрофата в светлата част на деня, в район с изключително интензивен трафик и движение на пешеходци. Преминал е на червен светофар и е избягал от пътна полиция. \r\r\n                    \r\n                    Таксиметровата кола, с която той катастрофира, била на дъщеря му. Според прокурор Иван Аврамов, Нацев не само не се подчинил на полицаите, ами дори е ударил един от тях.\r\n\"Той трябва да се благодари на толерантния български законодател\", каза прокурор Аврамов, цитиран от \"\".\r\n\"Никога не съм удрял полицай\", настоя Нацев. Той опроверга твърдението, че е карал 24 години без книжка.\r\n\"Изкарах шофьорските курсове през 1993 г. - на 17 години, през 1994 г. получих книжката, а през април 2017 година ми я взеха. Направих грешка, осъзнавам я\", каза обвиняемият. \r\nТой поиска да излезе на свобода, за да се грижи за 15-годишното си дете, тъй като съпругата му била болна и само той работел. Нацев се трудел в строителството, бил железар. \r\nЩетите върху ударените автомобили са изчислени на стойност 12 809 лв. \r\nДелото, за което той е обвиняем, предвижда една година затвор или пробация. Съдът го остави в ареста, защото поведението му го характеризира като личност с висока степен на обществена опасност.", "date": "2018.07.26", "title": "Таксиджията, помел 11 коли в \"Надежда\" карал с 90 км/ч"}
{"url": "https://www.dnes.bg/akoshtete-vqrvaite/2018/07/26/nikoleta-lozanova-i-chernata-zlatka-se-obiaviha-za-legendi.383323", "text": "Финалът на конкурса \"Мис Плеймейт 2018\" ще е чак през месец септември, но вече се знае кои са 11-те участнички-финалистки. Скоро беше показана фотосесия на състезателките и темата за конкурса е сред най-обсъжданите в светските среди.\r\nЯвно това накара черната Златка да напише коментар във Facebook за новото поколение плеймейтки. Ето какво гласи поста на Златка Димитрова:\r\n \r\n\"В годините много често ме питат дали не съжалявам за началото на пътя към славата. Винаги отговарям с гордост, че титлата \"Плеймейт\" е най-хубавият комплимент, който съм получавала като жена, но не тя ми придаде стойност като човек. Конкурсът те изстрелва в Космоса, но не бива да забравяш, че хората живеят на Земята. Важно е да знаеш къде се намираш. За да няма повече спекулации по темата, не харесвам и не следя новите плеймейтки. Може би сред тях има достойни, но аз не мога да ги откроя. Продължавам да казвам, че в България със златни букви в историята на \"Плеймейт\" са записани само три имена - Николета Лозанова, Златка Райкова и Златка Димитрова\".\r\n \r\nДругата популярна плеймейтка - Николета Лозанова подкрепи колежката си и изказа сравнително сходно мнение. Тя се включи с коментар под поста на Златка:\r\n \r\n\"Титлата “мис плеймейт” няма да направи кръвта ви синя. Популярността е бреме и е до време, и изстрелвайки се рязко, знайте, че падането от високо е болезнено. Не бяха една и две мечтателките, които вече осъзнаха, че тяхното име няма да бъде причислено към легендарните за България в този конкурс - Златка Димитрова, Златка Райкова и моя милост - Николета Лозанова!\".\r\n \r\n", "date": "2018.07.26", "title": "Николета Лозанова и черната Златка се обявиха за легенди"}
{"url": "https://www.dnes.bg/sofia/2018/07/26/sinia-zona-zelena-zona-naesen-v-oshte-chetiri-kvartala-na-sofiia.383321", "text": "Синята и зелената зона в София да се разширят в още четири квартала, предлага Дирекция \"Паркинги и гаражи\" в Центъра за градска мобилност. Предложението е към кметовете  на кварталите \"Оборище\", \"Възраждане\", \"Красно село\" и \"Лозенец\", където са предвидени най-много места за паркиране. \n\r\n\"Предвиждаме около 5500 повече места, но точният брой ще имаме, след като бъдат готови схемите\", обясни шефката на \"паркинги и гаражи\" Румяна Милова пред \"Фокус\". \r\nНовото, което е при това разширение, е, че схемите ще бъдат предоставени на районите кметства и кметовете ще имат за задача да запознаят гражданите с тях. \r\n                    \r\n                    \r\nТ.е. всеки гражданин ще може на сайта на съответната община да се запознае с това как ще изглежда неговата улица след въвеждането на зоната – къде ще има паркоместа, къде ще е забранено паркирането, къде ще има места за хора с увреждания, уточни Милова.\n\n\r\nВъв връзка с контролните мерки след въвеждането на новите места, тя посочи, че преди месец ЦГМ е получил нови 10 паяка. \"От старите ще оставим да работят поне 8, а останалите ще бъдат бракувани. Относно екипите, които ще контролират зоните, имаме също нови автомобили, подсигурили сме и нови устройства за контрольорите, така че имаме готовност. Може да се наложи да назначим още хора, но ще се прецени след като бъдат готови схемите за разполагане на паркоместата и да разпределим районите.\r\nНо хората няма да бъдат повече от тези, които сме посочили в доклада до Общинския съвет – не повече от 76\", каза още Милова и уточни, че заплатите на служителите ще бъдат съобразно количеството и качеството на работа.\r\nПо думите ѝ, ако предложението бъде прието от Столичния общински съвет, то ще влезе в сила от 1 ноември.\r\n\r\nпредлагат още от Центъра за градска мобилност. Столичният кмет Йорданка Фандъкова обясни, че ще приема идеята, но пробно - за три месеца. \n\r\nМилова разясни, че чрез това предложение ще се даде възможност на всяка фирма, която има необходимост, да ползва служебен абонамент. Така че една фирма може да има и нощен, и дневен служебен абонамент, и само нощен. \r\n\"Нощният абонамент ще бъде с работно време от 19.30 ч., когато свършва дневният, и ще бъде до 8.30 ч. Цената му за месец ще бъде такава, каквато в момента е на дневния – 650 лв.\", добави тя и уточни, че в нощния служебен абонамент влизат и събота и неделя, тъй като потенциални клиенти ще бъдат нощни заведения, а през уикенда те са най-натоварени.\n\r\n\"Засега се предвижда нощен служебен абонамент само за \"синя\" зона, тъй като общинските съветници прецениха, че повечето нощни заведения са в центъра“, коментира Милова.\n\r\n\r\nРумяна Милова каза още, че ЦГМ предвижда около 9 хил. лв. за ремонт на тротоари за пешеходци и за създаването на още един наказателен паркинг в София.\n\r\nТя обясни, че ще се съгласува с районните кметове кои точно ще бъдат тези тротоари, както и ако гражданите имат предложения, да се обръщат към тях.\n\r\n\"Миналата година Столичният общински съвет гласува да ни се предоставят буферните паркинги, паркингите за доизграждане – включително и един наземен паркинг в кв. \"Надежда\". \n\r\nДо дни ще получим разрешението за строеж, след което ще обявим поръчка за избор на изпълнител и се надяваме до есента той да бъде готов. Половината от този паркинг ще се ползва като наказателен, а останалата част – за обществено ползване.\n\r\nОколо 80 места ще бъдат за обществено ползване и горе-долу толкова за наказателен паркинг. С това ще можем да въведем ред поне в кварталите, които са в близост до този паркинг – кв. \"Надежда\", кв. \"Връбница\" и другите\", обясни Милова.", "date": "2018.07.26", "title": "Синя зона, зелена зона: Наесен в още четири квартала на София"}
{"url": "https://www.dnes.bg/politika/2018/07/26/mir-v-koaliciiata-ne-zaradi-vlastta-zaradi-stabilnostta.383335", "text": "\n\r\nСамо за по-малко от два часа премиерът Бойко Борисов успя да помири вицето си Валери Симеонов и лидера на \"Атака\", които в последните дни изостриха до такава степен отношенията си, че Волен Сидеров дори заплаши да свали от поста Симеонов. \n\n\n\n\n \"Продължаваме заедно, противоречията са изгладени, егото отива назад\", отчете премиерът след спешното извънредно заседание на коалицията, което се проведе в Министерски съвет.\r\n\"Междуличностните отношения нямат значение. Благодаря на колегите, че загърбиха своето его. Всички признахме за това, което сме сгрешили или не сме били достатъчно организирани, за да поддържаме нормалния диалог между коалиционните партньори, и в голямата и в по-малката коалиция. Те сега са изгладени\", добави премиерът.\r\r\n                    \r\n                    Според него коалицията е достатъчно стабилна и осъзната \"и то не заради властта, не заради постовете и място в парламента, а заради това, че всичко останало би означавало голям хаос\".\r\nЗа да се избегнат подобни ситуация за в бъдеще на заседанието днес е изготвен регулярен график за срещи между парламентарните групи и правителството. \n\r\nБорисов смята, че няма спорна тема, която да не може да бъде решена с необходимия компромис в интерес на обществото от коалиционните партньори. \n\r\n\"Параметрите, по които държавата работи в момента, финансови и икономически, БВП са най- добрите за всички времена на тази държава. Безработицата е рекордно ниска, инвестициите са в индустрията. Всички програми и еврофондове работят. Имахме изключително успешно европредседателство\",  похвали се премиерът.\n\r\nВолен Сидеров пък призна, че споровете през медиите не са правилна тактика. \n\r\nСпоред него точно тези разменени реплики не трябва да се приемат като нещо разрушително.  \n\r\n\"Всеки от нас е човек. Има нерви и начини на реакция\", посочи той. \n\r\nЛидерът на \"Атака\" е категоричен, че кабинетът трябва да изкара пълен мандат.\n\r\n\"Ако сега отидем на разтурване, към избори това означава хаос. Знаете от социологията, че повечето българи не искат избори\", посочи той.\n\r\n\"Действията на патриотичната коалиция оттук нататък не бива да предизвикват съмнение, че искаме прекратяване на мандата\", заяви той и обясни, че днес са се разбрали, че трябва да разрешават различията с консенсус, така че да не пораждат размяна на удари и прехвърчане на искри.\n\r\nВоенният министър и лидер на ВМРО обобщи резултатите от коалиционния съвет по следния начин: \"Колегите от БСП да не се притесняват, правителството и мнозинство са стабилни. Спокойно да излизат в почивка, да си правят тена и да събират сили за новия сезон от септември нататък\".\n\r\nТой увери, че правителството е напълно стабилно и на социалистите няма да им се налага да работят през август, когато парламентът е във ваканция и им пожела приятна почивка.", "date": "2018.07.26", "title": "Мир в коалицията! Не заради властта -  заради стабилността!"}
{"url": "https://www.dnes.bg/mish-mash/2018/07/26/petia-kertikova-e-novoto-lice-na-bulgaria-on-air.383328", "text": "Петя Кертикова и Златимир Йочев са новата екранна двойка, която ще събужда зрителите на  всеки делничен ден от 6.30 часа.\r\nПетя се присъединява към екипа на сутрешния блок  на 30 юли, където със Златимир заедно ще информират зрителите по всички актуални теми, с коментари от различни събеседници и експерти, както и чрез репортажи и преки включвания от местата, на които се случват събитията.\r\nПетя Кертикова е познато лице в телевизионния бранш. Завършила е \"Тв журналистика\" в Далас, САЩ, където стартира кариерата си в бранша. Преди да се присъедини към сутрешния блок на Bulgaria ON AIR, тя е водещ на емисията новини на BiT първо от Чикаго, а от 2016 г. и от българското студио на телевизията.\r\r\n                    \r\n                    \"Радвам се, че имам възможност да стана част от най-позитивния и разнообразен сутрешен блок в българския ефир – този на Bulgaria ON AIR. Това е голямо предизвикателство за мен и го приемам с голям ентусиазъм. \r\nВярвам в екипа зад \"България сутрин\" и знам, че ще дам всичко от себе си, за да помогна денят на зрителите на Bulgaria ON AIR да бъде още по-осведомен, красив и позитивен\", каза Петя Кертикова\r\nПрисъединяването на новата водеща към екипа на Bulgaria ON AIR идва и с още вълнуващи допълнения в сутрешния блок. В ефира на \"България сутрин\" Петя ще продължи и каузата си да среща зрителите с добрите примери и историите на вдъхновяващи българи, решили да се завърнат от чужбина в родината. \r\nАвторската й рубрика \"Завърналите се с Петя Кертикова\" ще се излъчва в рамките на блока и ще разкрива какво провокира сънародниците ни да се приберат у дома. \r\n\"Вярвам, че тепърва все повече българи зад граница не само ще се прибират, но и ще остават в България... Кой знае - може би точно те са нужните и така чакани \"съединители\" и проводници на доброто и на промяната, за която всички говорим. \r\nВ рубриката ще покажем историите на сънародниците ни такива, каквито са, с всички перипети и постижения по пътя\", обясни още новата водеща на \"България сутрин\".\r\nОсвен новата рубрика, Петя и Златимир ще излизат все по-често ще общуват със събеседниците си извън студиото. Най-ранните часове на блока – между 6.30 и 7.30 ч., ще бъдат посветени на полезна информация за актуалната пътна обстановка в страната, предстоящите събития от деня, прогнозата за времето и всичко, което ще помогне на зрителите да започнат деня си информирани.", "date": "2018.07.26", "title": "Петя Кертикова е новото лице на Bulgaria ON AIR"}
{"url": "https://www.dnes.bg/notifikacii/2018/07/26/versiia-kyso-syedinenie-dovelo-do-pojara-v-gyrciia.383329", "text": "Късо съединение в електрическата мрежа е предизвикало искрата, изпепелила хиляди домове и предизвикало смъртта на поне 81 души в Гърция. Това сочат първите резултати от разследването на избухналия преди три дни смъртоносен горски пожар, който опустоши гръцкия крайбрежен град Мати, съобщи Нова тв. \n\n\n Спасители продължават да претърсват обгорелите площи и морето за оцелели.\r\nПо информация на властите в Гърция общо изпепелените къщи в страната ще са повече от 2500. \r\nВ кризисните щабове хората стават все повече и повече. Там се раздават дрехи и продукти от първа необходимост.\r\nИма създадени списъци и се следва стриктна организация. На място ще започне изплащането и на първите обезщетения за хората, чиито домове са изцяло засегнати от пожара.", "date": "2018.07.26", "title": "Версия: Късо съединение довело до пожара в Гърция? "}
{"url": "https://www.dnes.bg/notifikacii/2018/07/26/na-vseki-3-minuti-tiineidjyrka-se-zaraziava-sys-spin.383276", "text": "На всеки три минути от вируса на СПИН се заразява тийнейджърка от възрастовата група 15-18 години. Това съобщи УНИЦЕФ на международната конференция за СПИН в Амстердам, предадоха световните агенции, цитирани от БТА.\n\r\nМомичетата са жертви на две трети от инфекциите по света, касаещи тази възрастова група, показват данните.\n\r\n\"В повечето страни жените и момичетата нямат достъп до информация и до необходими услуги и грижи или дори нямат възможността да откажат незащитени сексуални контакти\", се казва в изявление на генералната директорка на УНИЦЕФ.\n\r\nХИВ се разпространява бързо след най-уязвимите и най-маргинализираните хора, което поставя тийнейджърките в центъра на кризата. През 2017 г. 130 000 смъртни случая на хора под 20 години са били свързани със СПИН и са били регистрирани 430 000 нови зарази с ХИВ в същата тази възрастова група.\r\nСпоред Международното дружество за СПИН четири от 10 тийнейджърки от Африка са преживели сексуални или физически посегателства от страна на мъж от тяхното близко обкръжение.\n\r\nТази неправителствена организация критикува липсата на политика за превенция срещу насилието и за защита на младите хора в много страни. Организацията се занимава и с запознаването на младите хора с различните рискове, в това число и риска от зараза с ХИВ.", "date": "2018.07.26", "title": "На всеки 3 минути тийнейджърка се заразява със СПИН"}
{"url": "https://www.dnes.bg/notifikacii/2018/07/26/nagyl-obir-kradec-zadigna-zlato-laptop-che-i-pypna-vryv.383274", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нагла кражба в Бургас. Крадец обра дома на 35-годишен мъж, задигна дори пъпната връв на детето му. \r\nЛюбомир Любомиров разпространи клип с обира в социалните мрежи и моли за помощ, за да бъде заловен крадецът, разказва Bulgaria ON AIR.\r\nКрадецът се е прехвърлил през оградата без да се притеснява, че цялата кооперация е опасана с камери. Крадецът е отмъкнал дамска чанта, лаптоп и златни накити. За Любомир обаче най-тъжното е, че е откраднал и пъпната връв на детето му.\r\nНаглостта на крадеца стига дотам, че след като претърсва дома затваря външната врата с райбера, така че семейството да не може да влезе у дома си. \r\nВъпреки че никой от съседите не е видял нищо, Любомир се надява крадецът да бъде задържан. Предал е записите от камерите в полицията.", "date": "2018.07.26", "title": "Нагъл обир: Крадец задигна злато, лаптоп, че и пъпна връв!"}
{"url": "https://www.dnes.bg/stranata/2018/07/26/tetevensko-se-bori-s-vodata-bedstvieto-ostava.383277", "text": "Бедственото положение в Тетевенско остава, докато не бъде гарантирана сигурността на хората, съобщи Нова тв.\r\nВодата в този район взе жертва. 36-годишен мъж  загина при инцидент под връх Червен край Тетевен, докато се опитвал да премине през придошлите води.\n\n\r\nДесетки къщи бяха наводнени, водата отнесе и  пътища и мостове.\r\nБедствено е положението и в Пирдоп. \r\nСлед проливните дъждове две реки излязоха от коритата си и наводниха части от града. \r\nРека Славци разруши подпорните стени и се активизира старо свлачище.\r\nПороите наводниха и участък от подбалканския път София-Бургас. \r\n ", "date": "2018.07.26", "title": "Тетевенско се бори с водата. Бедствието остава!"}
{"url": "https://www.dnes.bg/snimka-na-denia/2018/07/26/dyjdyt-ne-si-otiva-idvat-poroi-s-grymotevici.383278", "text": "В четвъртък преди обяд, в повечето места, ще настъпи временно спиране на валежите и разкъсване на облачността до слънчево. \n\r\nСлед обяд и до полунощ отново на много места в страната ще има краткотрайни валежи и гръмотевици. В отделни райони валежите ще са интензивни, възможни са градушки. \n\r\nЩе духа до умерен, в Североизточна България и временно силен северозападен вятър.\n\r\nМаксималните температури ще са между 24° и 29°, прогнозират синоптиците от НИМХ – БАН.\n\r\nНад Черноморието облачността ще е предимно значителна и на много места, главно в следобедните часове ще има краткотрайни валежи и гръмотевици. \n\r\nЩе духа до умерен, по северното крайбрежие и временно силен северозападен вятър. Максималните температури ще са 25°-28°. Температурата на морската вода е 25°-26°. Вълнението на морето ще бъде 2-3 бала.\r\nНад планините облачността ще е по-често значителна. \n\r\nНа много места, главно в следобедните часове ще има валежи и гръмотевична дейност. Ще духа до умерен северен вятър. \n\r\nМаксималната температура на височина 1200 метра ще е около 18°, на 2000 метра – около 12°.\r\n ", "date": "2018.07.26", "title": "Дъждът не си отива, идват порои с гръмотевици "}
{"url": "https://www.dnes.bg/politika/2018/07/26/vetoto-na-prezidenta-vliza-v-plenarnata-zala.383279", "text": "Очаква се ветото на президента Румен Радев върху текстове от Закона за приватизация и следприватизационен контрол да бъде обсъдено в пленарна зала днес.\n\n\r\nВчера на заседание на икономическата комисия в НС то беше подкрепено единодушно. \n\r\nРадев наложи оспори промените в закона, който бе приет от парламента на 18 юли 2018 г. \r\nОт НФСБ обвиниха управляващите, че промените са в полза само на \"Бояна филм\", Български морски флот и \"Булгартабак\", а държавният глава оспори записаната промяна специфични задължения на приватизираното дружество да не могат да бъдат изисквани за повече от пет години. \r\r\n                    \r\n                    Той възрази срещу параграфите §3 и §4, които според него ще доведат до преразглеждане на вече сключени приватизационни договори в ущърб на държавата и обществото.\r\nСлед като законът бъде гласуван отново, от него ще отпаднат спорните текстове и ще остане единствено идеята за създаване на електронна платформа, чрез която да се извършва продажбата на държавно имущество.\r\n ", "date": "2018.07.26", "title": "Ветото на президента влиза в пленарната зала "}
{"url": "https://www.dnes.bg/index/2018/07/26/receptata-dnes-salata-s-pasta-maslini-i-sirene-feta.383236", "text": ":\r\n400 г къса паста\r\n1 голяма краставица\r\n10-15 чери доматки\r\n10-15 масли без костилки\r\n1 малка глава червен лук\r\n1-2 червени или жълти чушки\r\n1 люта чушка по желание\r\n200 г фета сирене\r\nсол, черен пипер\r\nзехтин, оцет балсамико\r\nзелени подправки по ваш избор\r\n \r\n:\r\n \r\nСварете пастата според инструкциите на опаковката. След като е готова може да я прецедите и сложите в подходяща купа. Прибавете към нея нарязаните на по-малки парчета зеленчуци и натрошеното сирене. Овкусете със сол, черен пипер, зехтин и оцет балсамико или с дресинг по ваш избор.\r\n\r\n", "date": "2018.07.26", "title": "Рецептата Dnes: Салата с паста, маслини и сирене фета "}
{"url": "https://www.dnes.bg/science/2018/07/26/utre-kyrvava-luna-i-nai-dylgoto-lunno-zatymnenie-za-veka.383281", "text": "Кървава луна и най-дългото лунно затъмнение в света ни очакват утре вечер.\r\nЛунното затъмнение ще започне около 20.15 часа и ще продължи до около 2.30 часа след полунощ. Пикът му ще бъде от 22.30 ч. до 0.13 ч. на 28 юли, като Луната ще бъде в червеникав цвят (откъдето и името Кървава луна). То ще е най-дългото за XXI век, пише \"Дарик“.\r\nДругото явление на 27 юли е свързано с подреждането на Слънцето, Земята и Марс в една линия, а конфигурацията се нарича опозиция или противостоене. Тогава Марс е най-близо до нашата планета, вижда се цяла нощ и има най-голям блясък, поради близостта.\r\nАстрономическата обсерватория на Шуменското плато организира наблюдение на лунното затъмнение и на Марс, съобщиха директорът на обсерваторията проф. Диана Кюркчиева и уредникът ѝ Станислава Тодорова.\r\n \r\r\n                    \r\n                    Телескопите на обсерваторията ще бъдат свързани с екрани, на които посетителите ще могат да наблюдават астрономическите събития в реално време. Те ще получават и информация за това което виждат.\n\r\n ", "date": "2018.07.26", "title": "Утре: Кървава луна и най-дългото лунно затъмнение за века!"}
{"url": "https://www.dnes.bg/blizak-iztok/2018/07/26/atentator-samoubiec-atakuva-voenen-konvoi-v-afganistan.383282", "text": "Атентатор самоубиец атакува конвой на националната разузнавателна служба на Афганистан около 5 ч. тази сутрин в Кабул, съобщи полицията. Две коли са изгорели. \r\nТалибаните поеха отговорност за самоубийствения атентат, пише БТА.\r\nИнформацията за жертвите е противоречива - не е ясно колко са и дали са цивилни или членове на силите за сигурност, предаде Ройтерс.\r\nГоворител на полицията на Кабул съобщи, че четирима души са убити и петима са ранени, а според говорител на здравното министерство трима ранени са откарани в болница. Телевизионният канал \"Толо нюз\" съобщи за поне десет загинали или ранени.\r\nГоворителят на талибаните Забиула Муджадид заяви, че групировката е извършила атака срещу агенти на разузнаването, които се връщали от мисия, и е убила няколко от тях.", "date": "2018.07.26", "title": "Атентатор самоубиец атакува военен конвой в Афганистан"}
{"url": "https://www.dnes.bg/blizak-iztok/2018/07/26/gnevyt-na-edna-kuveitka-prislugata-mi-shte-si-pochiva-otkyde-nakyde.383280", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nInstagram звезда може да остане без хилядите си последователи, след като се възмути, че домашните прислужници могат да имат почивен ден.\r\nСпоред наскоро гласуван в Кувейт закон домашните помощници вече имат право паспортите им да стоят при тях, а не при работодателите, да си взимат почивка на всеки пет часа и да почиват един ден от седмицата.\r\nС промените обаче не се съгласи Сондос Алкатан – известна с онлайн уроците си по грим. Пред своите над два милиона последователи, тя сподели: Как може да имаш прислужница в къщата и паспортът ѝ да си седи при нея? Ами ако избяга обратно в страната си? Кой ще ми върне парите? И по-лошото е, че ще имат един почивен ден всяка седмица. Вече не искам прислужница от Филипините!\r\r\n                    \r\n                    Коментарите на красивата блогърка възмутиха на свой ред много нейни почитатели в социалните мрежи, съобщава . Мнозина заявиха, че отказват да гледат видеата ѝ заради \"липсата и на човечност\".\r\nНякои дори се пошегуваха, че тя трябва да хапне малко грим, за да е красива и отвътре, не само отвън. Негативно реагираха и редица козметични компании, някои от които дори публично отхвърлиха подкрепата си към Алкатан.\r\nВъпреки това, тя остана непреклонна – във втора публикация блогърката защити коментарите си и заяви категорично: Просто защото някой не е съгласен с нея, не означава, че е прав.\r\nЗаконовите промените станаха факт след продължителни преговори между Филипините и Кувейт. Към момента, над 250 хиляди филипинци живеят в Кувейт, като 60% от тях работят като домашна прислуга. \n\r\nПричината за промяната в закона стана убийството на домашна прислужница от Филипините. Нейните работодатели получиха смъртни присъди.", "date": "2018.07.26", "title": "Гневът на една кувейтка: Прислугата ми ще си почива! Откъде-накъде?"}
{"url": "https://www.dnes.bg/notifikacii/2018/07/26/otvlecheno-drogirano-bito-policai-otkriha-izdirvano-momiche.383284", "text": "18-годишно момиче бе открито от полицаи по време на полицейска проверка в дома на наркопласьор в Добрич.\r\nТийнейджърката е била в неизвестност от месец, а от 20 дни е била обявена за общонационално издирване. Полицаите намерили момичето случайно при полицейска проверка на собственика на апартамента, в който била открита марихуана. То било в неадекватно състояние и униформените са категорични, че е било държано против волята му от наркотрафиканта, пише \"\".\r\n\"Пазарувахме с Виктория преди три седмици, тя си поръча маратонки, прибрахме се, после излезе да пие кафе и не се върна\" - разказа притеснената майка Атанаска Димитрова. \rТя подала молба за издирване на третия ден от изчезването на дъщеря си и чакала в неизвестност до 24 юли, когато й се обадили от полицията, че момичето е намерено.\r\nЖената споделя, че Виктория е в много тежко състояние. Тялото е посинено, наранено, устата разбита и по тялото многократно са гасени цигари. \r\nМайката разказа, че пред нея Виктория е казвала, че пуши трева един път месечно, но не може да нарече дъщеря си наркоманка. Наркоман, според нея, е мъжът, който я е отвлякъл и измъчвал. Това е 32-годишният Мирослав Дяков, за който се знае, че е дилър. Заедно с Мирослав е задържан още един мъж, който според майката му е помагал. \r\nМомичето било открито съвсем случайно. Когато полицията я намира тя е в крайно тежко състояние, с видими следи от жестоко изтезаване. При медицинските изследвания в кръвта й е открито наличието на три вида наркотици. \r\nЛекарите са констатирали, че момичето е държано вързано, малтретирано и гладно.\r\nСпоред директра на болницата в Добрич д-р Светозар Байчев, Виктория била цялата в синини. Цветът на кожата й бил сивопепеляв. Хемоглобинът й е 35, при 120 норма. Не говорела, само отваряла и затваряла очи. \"Ако искаш да я докоснеш, веднага подскачала от страх”, казва още д-р Байчев, цитиран от \"24 часа\".\r\nНаложило се е кръвопреливане. Виктория е с рядка кръвна група – АB отрицателна. Лекарският екип е успял да извърши нужните в случая кръвопреливания, доставяйки кръв и от Варна. За момента, лекуващите медици уверяват, че ще осигурят нужната за пациентката кръв и се надяват да стабилизират състоянието ѝ.", "date": "2018.07.26", "title": "Отвлечено, дрогирано, бито... Полицаи откриха издирвано момиче "}
{"url": "https://www.dnes.bg/notifikacii/2018/07/26/kogato-slynceto-se-skrie-solariumyt-ima-li-riskove.383283", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ последните седмици изпитваме сериозен дефицит на слънчеви лъчи. Има и заместители, чиято надеждност проверихме с дерматолога д-р Айлин Шеф.\r\n\"Последно време има много варианти да придобием изкуствен загар. Един от тях е солариумът. В дерматологията използваме солариумите за редица заболявания - псориазис, атопичен дерматит и други\", коментира тя пред .\r\nД-р Айлин Шеф посочи, че в голяма част от страните има строги правила за хората, които ползват солариуми. На пациентите под 18 години категорично не се разрешава досег до солариумите, подчерта тя. В България обаче няма правила, по които соларните студиа да бъдат контролирани.\rДобре е преди да посегнете към солариумите да се прегледате при дерматолог, защото има заболявания, които се влошават от UV лъчите. Не е желателно да се прекалява - 1-2 процедури седмично, съветва д-р Шеф.\r\nЕдна от основните вреди на слънцето е преждевременното състаряване на кожата, отбеляза дерматологът в \"България сутрин\", и препоръча използването на автобронзант за придобиването на лек загар.\r\nТя потвърди за съществуването на тенорексията - заболяване на желаещите да изглеждат много шоколадови. Но според нея в последно време тази мода е отпаднала.\r\n ", "date": "2018.07.26", "title": "Когато слънцето се скрие: Солариумът – има ли рискове?"}
{"url": "https://www.dnes.bg/politika/2018/07/26/gerb-sled-sreshta-s-patriotite-vlastta-e-stabilna.383287", "text": "ГЕРБ са провели среща с партньорите си от \"Обединени патриоти\" часове след поредните искри между Волен Сидеров и Валери Симеонов. Това стана ясно от думите на шефа на парламентарната група на ГЕРБ Цветан Цветанов. \r\n\"Правителството е стабилно, имаме управленска програма. Нямаме никакво разминаване нито в подхода, нито в начина на реализирането ѝ”, коментира Цветанов резултатите от разговорите пред bTV.\n\n\r\nШефът на депутатите от ГЕРБ е категоричен, че голямата коалиция е стабилна и \"ще добута” до края на мандата.\r\nСпоред Цветанов не е коректно да коментира медийните участия на коалиционните си партньори, нито дали Волен Сидеров е \"назначил” Валери Симеонов за вицепрезидент.\r\r\n                    \r\n                    Зам.-шефът на ГЕРБ обвини БСП и президента Румен Радев, че са едно цяло. \"Съвсем нормално е те да координират действията си, защото влизането им във властта няма как да стане чрез избори”, каза още Цветанов. \r\nТой коментира и изказването на президента Радев, че служебното правителство е оставило на сегашното 1,6 млрд. лв., Цветанов коментира, че \"когато казваш \"А” трябва да продължиш до края”.\r\n\"Остава впечатлението, че си поредният изпълнител на политически поръчки за влизане на едно временно правителство през задния вход”, каза зам.-шефът на ГЕРБ. \r\nТой обясни, че въпреки конфликтите с президента, ГЕРБ ще подкрепят ветото му, защото се съобразяват с \"обществената посока\". ", "date": "2018.07.26", "title": "ГЕРБ след среща с патриотите: Властта е стабилна!"}
{"url": "https://www.dnes.bg/sofia/2018/07/26/eto-kyde-niama-da-ima-voda-na-27-iuli-v-sofiia.383289", "text": "На 27 юли 2018 г. (петък), във връзка с подмяна на обратни клапи пред бл. 33, жк. \"Христо Смирненски\" , се налага спиране на водоподаването от 13:00 до 18:00 часа на клиентите на \"Софийска вода”, живеещи в района на: бл. 33, бл. 33А – висока зона.\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 33А.\r\nНа 27 юли 2018 г. (петък), във връзка с реконструкция на уличен водопровод на ул. \"Могила\", с. Лозен , се налага спиране на водоподаването от 09:00 до 19:00 часа на клиентите на \"Софийска вода”, живеещи в района на: ул. \"Могила\", ул. \"Васил Левски\", ул. \"Св. Спас\".\r\r\n                    \r\n                    При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Могила \" ъгъла с ул. \"Обретеница\".\r\nНа 27 юли 2018 г. (петък), във връзка с подмяна на сградно водопроводно отклонение на ул. \"Стефан Стамболов\", гр. Банкя , се налага спиране на водоподаването от 10:00 до 17:00 часа на клиентите на \"Софийска вода”, живеещи в района на: ул. \"Стефан Стамболов\", ул. \"Несебър\", ул. \"Поморие\".\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Стефан Стамболов\" ъгъла с ул. \"Поморие\".\r\nНа 27 юли 2018 г. (петък), във връзка с монтаж на водомер пред бл. 298, жк. \"Света троица\" , се налага спиране на водоподаването от 09:30 до 14:30 часа на клиентите на \"Софийска вода”, живеещи в: бл. 298, бл. 299 – висока зона.\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: пред бл. 299.\r\nНа 27 юли 2018 г. (петък), във връзка с подмяна на сградно водопроводно отклонение  на ул. 518 кв. \"Христо Ботев\", се налага спиране на водоподаването от 09:30 до 16:30 часа на клиентите на \"Софийска вода”, живеещи в района на: ул. 518 от ул. 513 до ул. 514.\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. 518 №15.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n\"Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.26", "title": "Ето къде няма да има вода на 27 юли в София"}
{"url": "https://www.dnes.bg/notifikacii/2018/07/26/incident-v-kitai-vzriv-pred-us-posolstvoto-v-pekin.383294", "text": "Експлозия е станала близко до посолството на САЩ в китайската столица Пекин, предава AFP. \n\r\nСвидетели на експлозията са споделили кадри от взрива в Twitter.\r\n Към момента посолството на САЩ отказва коментар за случая. Анонимен официален източник обаче е потвърдил, че има \"инцидент\". \n\r\nВидеоклипове в Twitter и китайски социални мрежи показват дим да се издига на улицата, докато пешеходци и полицаи се събират около мястото.\r\n Държавната медия \"Global Times\" съобщи, че жена се е заляла с газ и е била задържана пред американското посолство. По-късно обаче в Twitter те заявиха, че не е потвърдено дали задържаната жена има връзка с взрива. \n\r\nКитай и САЩ са в разгара на търговски спор, но САЩ остават популярна дестинация за пътуване, обучение и емиграция за китайците.\r\n \r\n ", "date": "2018.07.26", "title": "Инцидент в Китай: Взрив пред US посолството в Пекин?"}
{"url": "https://www.dnes.bg/notifikacii/2018/07/26/13-godishno-dete-se-udavi-v-iazovir-krai-sredec.383292", "text": "Дете на 13 години се е удавило в язовир край средецкото село Зорница, съобщиха от полицията. \r\nМомченцето е влязло във водата да се къпе и се отдалечило на около 50 метра от брега. \r\nЗапочнало да вика за помощ и изведнъж потънало. В язовира се хвърлил 65-годишен мъж от село Зорница.  Успял да открие тялото на момчето и да го извади на брега.\r\nВъпреки опитите за реанимиране, момчето останало без пулс и жизнени показатели. Дошлите на място медици констатира смъртта на момчето. \r\nТялото му е откарано за аутопсия в отделение в УМБАЛ-Бургас.\r\n ", "date": "2018.07.26", "title": "13-годишно дете се удави в язовир край Средец "}
{"url": "https://www.dnes.bg/obshtestvo/2018/07/26/deteto-pometeno-v-sandanski-stabilizirano-no-v-opasnost.383286", "text": "Стабилизирано е състоянието на 6-годишното дете, което вчера беше блъснато в Сандански. Детето остава с реална опасност за живота, предупредиха от \"Пирогов\".\n\r\nДетето беше транспортирано вчера до столицата, след като на стръмна улица в Сандански беше ударено от автомобил, управляван от 73-годишен мъж, който загубил управление.\n\n\n\r\nЕдин от първите хора, които помогнали на пострадалото дете бил служител на водното дружество, тъй като в този момент на улицата се извършвал ремонт, съобщава bTV. Според разказа му възрастният мъж първо попитал служителите на водното дружество дали може да мине по улицата, а те му казали да изчака, защото ремонтът щял да се забави.\r\n                    \r\n                    \r\nВместо това обаче мъжът се върнал до автомобила си и вместо да даде назад или да изчака, колата профучала по стръмната улица с висока скорост. Мъжът губи управление и се удря последователно в два автомобила, след което блъска шестгодишното момче, което играело пред дома си. \n\r\nШофьорът на колата останал на мястото на произшествието и е бил задържан. Той не е употребил алкохол, съобщиха от държавното обвинение. Прокуратурата се зае със случая.\n\r\n24-часовата мярка за задържане под стража на извършителя изтича днес, като все още не е сяно дали тя ще бъде удължена и дали ще му бъде повдигнато обвинение.", "date": "2018.07.26", "title": "Детето, пометено в Сандански: Стабилизирано, но в опасност"}
{"url": "https://www.dnes.bg/cars/2018/07/26/evropa-otstypi-na-trymp-spasi-germanskite-koli.383275", "text": "\"Днес е голям ден за свободната и честна търговия\", обяви американският президент Доналд Тръмп след срещата си в Белия дом с председателя на Европейската комисия Жан-Клод Юнкер, късно снощи българско време.\n\n Тръмп заяви, че Европа ще внесе незабавно \"големи количества соя\" и ще стане \"масивен купувач\" на американски втечнен газ.\n\r\nБрюксел и Вашингтон ще започнат преговори за намаляване на европейските вносни и други търговски мита и на държавните субсидии за индустриалните стоки, извън автомобилостроенето. Целта е те да станат нулеви или поне да се изравнят. Оживление се набелязва още в търговията с лекарства, медицински изделия, химикали, както и при услугите.\r\n                    \r\n                    \r\nЕвропа ще инвестира в изграждането на нови терминали за втечнен газ, основно в Португалия, откъдето американското гориво ще идва в Европа, съобщи Юнкер. Сегашният дял на американската газ от 35% на сто от потреблението в ЕС, трябва да се повиши \"амбициозно\", каза Юнкер, без да назовава конкретна цел. Американската газ е алтернатива на руската, чрез която ЕС иска да намали енергийната си зависимост си от \"Газпром\", който сега осигурява повече от половината от доставките.\n\r\nСрещу американската соя и газ Тръмп се е съгласил да не повишава вносните мита за европейски автомобили и резервни части, които щяха да ги оскъпят и да ги направят непродаваеми. Оттеглянето на заплахите отправени през март, ще продължи докато ЕС и САЩ преговарят по търговията. Американският президент е приел и \"да се направи преглед\" на основателността на решението от юни, с което бяха увеличени вносните мита с 25% за европейската стомана и с 10% за алуминия. \n\r\n\"Всичко е горе-долу ОК\", обясни Юнкер след срещата в Белия дом. Той добави, че е предоставил поредица доказателства, че европейските автомобилостроители не застрашават американската сигурност, както и че вдигането на митата за европейските резервни части с 20%, ще доведе до 50 млрд евро загуби за американската икономика до 2020 г.\n\r\nГермания е най-големият европейски производител на автомобили и на части за тях, като редица немски компании \r\nимат и заводи в Съединените щати. Германия е най-големият производител в Европа с 5,7 млн коли и 325 хил камиони, излизащи от конвейрите всяка година. Автомобилната индустрия е най-големият сектор в германската икономика.\n\r\nТръмп и Юнкер са се договорили още и за \"незабавното създаване\" съвместна експертна група, която ще работи по реформата на Световната търговска организация. \n\r\nВ реч пред американския Център за стратегически и международни отношения във Вашингтон Юнкер подчерта, че вместо да водят търговски войни воюват ЕС и САЩ \"ще се заемем с истинските проблеми\". Като такива той посочи свръхпроизводството на стомана от Китай, незаконните държавни субсидии и принудителното предаване на технологии. Последното е условие от Пекин към чуждестранните инвеститори в страната.\n\r\nВ заключителното комюнике от срещата Тръмп-Юнкер се казва, че тя \"дава начало на нов етап в отношенията между САЩ и ЕС - фаза на близко приятелство, здрави търговски отношения, от които и двете ще спечелят\", както и че двете страни ще работят заедно за световната сигурност и срещу тероризма.\n\r\nПредседателят на Еврокомисията съобщи, че е подарил на американския президент снимка от гроба на ген. Джордж Патън, командващ американската армия за Средиземноморието по време на Втората световна война. Той се намира в американското военно гробище в родния на Юнкер Люксембург. На снимката било написано: \"Скъпи Доналд, нека помним общата си история\".\n\r\nПред американския мозъчен тръст Център за стратегически и международни изследвания във Вашингтон Юнкер контрира някои от Туитовете на президента Тръмп, които предхождаха визитата му.\n\r\nТой призна, че макар Европа изнася повече стоки в САЩ, отколкото Америка в ЕС, картината е обратна при услугите. Тръмп многократно се оплака в Туитър, че Съединените щати \"са ограбвани\" от \"нечестните\" европейски мита. Той прогнозира, че Европа няма да е готова за идеята му да преговаря за нулеви мита и субсидии, но Юнкер го опроверга.", "date": "2018.07.26", "title": "Европа отстъпи на Тръмп, спаси германските коли"}
{"url": "https://www.dnes.bg/zvezdi/2018/07/26/bekinseil-na-45-angliiska-krasota-v-kinoto.383198", "text": "\n\r\nНа 26 юли рожден ден празнува популярната британска актриса Кейт Бекинсейл. Родена през 1973 година в Лондон, тя започва своята кариера още на 18-годишна възраст през 1991 година.\n\r\nИграе в десетки филми, най-популярните сред които са \"Пърл Харбър\", \"Алиса в Огледалния свят\", \"Авиаторът\", \"Ван Хелсинг\", \"Подземен свят: Възходът на върколаците\" и други.\n\r\n\n\r\nКейт израства в изцяло актьорско семейство. Тя е дъщеря на телевизионната актриса Джуди Ло и известния телевизионен актьор Ричард Бекинсейл, който умира през 1979 г. на 31-годишна възраст.\r\n                    \r\n                    \r\nКато тийнейджърка страда от анорексия и се лекува цели 4 години.\n\r\nКато малка Кейт Бекинсейл се отличава с писателски качетва и дори два пъти печели конкурс за млади писатели.\n\r\nВ началото на 90-те години Кейт учи френска и руска литература в Ню Колидж, Оксфордския университет, но не го завършва заради актьорската си кариера.\n\r\nПрез 2004 година се омъжва за своя съпруг Лен Уайзман. Двамата се разделят през 2015 година.\n\r\nИма дъщеря Лили, родена през 1999 година.\n\r\nНе може да шофира и твърди, че никога не е полагала усилия да се научи.\r\n ", "date": "2018.07.26", "title": "Бекинсейл на 45: Английска красота в киното"}
{"url": "https://www.dnes.bg/festivali/2018/07/26/kultura-na-plaja-v-rolite-stefan-danailov-tatiana-lolova.383288", "text": "През този уикенд, в Царево, предстои един от гвоздеите на фестивала \"Арт поток\". Зрителите ще имат възможност да се докоснат на живо до легендата на българското кино и театър Стефан Данаилов, да се срещнат с Татяна Лолова, Аня Пенчева, Тончо Токмакчиев, Кирил Ефремов. За културата на плажа, губим ли битката за българския турист с Гърция, как да се променя имиджа на българското Черноморие - разговаряме с организатора на фестивала Димитър Тодоранов.\n\r\n\n\r\nВсе още е трудно, но променяме тази тенденция с подходяща програма за лятото. Много е важно да ангажираме вниманието на хората със стойностни постановки и събития. Идват най-големите имена на българското кино и театър. Тази година много исках да ни гостува Захари Бахаров с \"Чамкория\", но пък невинаги можеш да ангажираш всеки през лятото. Нормално е някои да са избрали да си почиват, особено тези, които са свързани с телевизионни проекти.\r\n                    \r\n                    \r\n\n\r\nВ сравнение с първата година той е нараснал двойно, но по-важното е, че хората вече започват да го очакват. Все още търсим правилния начин за продажба на билетите за постановките. Първата година разчитахме на онлайн продажби, но не се оказа добър вариант, трябва да е нещо смесено - на място, каса преди фестивала. На мен, като организатор, ми е интересно да се занимавам с цялостната концепция. А и тук, на морето, се измерва много осезателно интереса - 100 продадени билета повече означава, че сме си свършили по-добре работата.\n\r\nЗабелязвам, особено при по-младата аудитория, че все по-малко се интересуват от имена. Някак си в България звездите са все по-лесно достъпни. Ефектът на звездите вече не е толкова голям.\n\r\n\r\nРадвам се, че има млади хора. Има традиционни любители на театъра, местни хора, туристи, които случайно са разбрали. Публиката е много миксирана. Това беше и целта - да достигнем до по-различни хора, да видим каква е нагласата да се посещават културни събития в разгара на летния сезон. Може би форматът с късен театър е по-печеливш. Сега сме концентрирани върху гвоздеите в програмата. Те са предвидени за този уикенд, защото тенденцията е да има повече туристи. През седмицата фокусът е върху нишови събития като литературни четения, изложби.\n\r\n\r\nВ петък от 21.00 часа хората ще могат да се забавляват с \"Мъже под чехъл\" с Кирил Ефремов и Тончо Токмакчиев. Преди това обичаната от всички Татяна Лолова ще се срещне с жителите и гостите на Царево и ще презентира биографичната си книга  \"1/2 живот\", а Георги Тошев ще представи документален филм посветен на нея.\n\r\nВ събота след 19.30 зрителите ще могат да се докоснат до Стефан Данаилов, на когото благодаря, че прие поканата ни. В лятното кино на Царево той ще се срещне с почитатели, ще разговаря с тях и разбира се ще раздава автографи. Предстои да бъде представена и неговата биографична книга: \"Романът на моят живот\" написана от журналиста Георги Тошев. Същата вечер ще бъде прожектиран и документалният филм на Тошев за Стефан Данаилов - \"Монолог\". По-късно, след 22.00 часа в \"Хасиенда\", в Лозенец ще има представяне и на книгата \"Мама миа\", на Георги Тошев. На екраните ще върви неговият филм, а началото на нощния купон ще бъде поставено с хитовете на ABBA.\n\r\nВ събота правим още един експеримент - театър на плажа \"Хасиенда\". От 15.00 часа Иванка Шекерова ще представи моноспектакъла си \"Не съм пълно шест\", посветен на опита й с мъжете. Входът е свободен, ще ми бъде любопитно, как ще се приеме. Търсим нови и нестандартни начини да представим изкуството. Слагаме го в среда, в която хората няма как да не го забележат.\n\r\n\r\nВ неделя пък предстои друг от гвоздеите на \"Арт поток\" - националната премиера на пиесата \"Тя, той и още двама трима\" от световноизвестният унгарски драматруг и режисьор Жолт Пожгай. Постановката е дело на режисьора Богдан Петканин. В главната роля е Аня Пенчева, а в останалите ще се превъплътят Кирил Ефремов, Александър Кадиев, Ненчо Илчев, Тончо Токмакчиев и Тихомир Благоев.\n\r\n\n\r\nИма го този момент, което се отразява и на събитията. Всички ги фокусират през уикенда и хората няма за какво да дойдат през седмицата. Аз смятам, че това е грешка и затова работя в посока през всичките дни да има акценти. Ето, 100 Кила гостуваше в клуба във вторник, в четвъртък е Любо, в сряда ни гостува една от най-известните диджейки на Ибиса, резидент на Burning man. Стараем се да инвестираме правилно и то ни се отплаща, защото хората идват при нас. Рецептата е да се предлага съдържание. Ние нямаме и един билборд. Всеки, който пътува по магистралата към морето, може да види колко клубове се рекламират. Това са десетки хиляди левове. Защо не се дадат за един културен фестивал? Ние го правим и се надявам хората да го оценяват.\n\r\n\n\r\nМисля, че общината успява да селектира туристи, които искат да правят нещо през цялото време на почивката си, и през деня, и през нощта. Ние знаем как се прави купона, но защо през деня да не се отиде на театър, непрекъснато се правят изложби. Летните спомени карат хората да се върнат и следващата година.\n\r\n\n\r\nДа, ако искаш да ти е спокойно със семейството, да лежиш на пясъка, да плащаш двойно повече - Гърция е вариант. Всъщност нека си кажем истината - двойно по-скъпо е. Имат по-чиста вода, защото е по-солена, няма водорасли и морето е открито. Пречиствателните станции са същите като нашите, заустването е същото. Плажната им ивица е по-голяма. Но ако искам да си изкарам добре с приятели и да ми останат спомени - България е мястото. Това го забелязвам и покрай фестивала \"Арт поток\". Идват много хора по формулата - малко плаж, малко театър, среща със звезди, купон вечерта.\n\r\n\n\r\nЩе се постараем да сключим рано договори с хитови постановки, мислим вече и за международно участие. Моята идея е този фестивал в един момент да се прави от добър екип без мен. За мен това е добрият проект - да го стартираш, разработиш и да може без теб. Иначе е поставен под зависимост. Като всеки един бизнес.\n\r\n\n\r\nЧисто орагнизационно ми отнема много време, изисква присъствие. Но като се обърна назад не съжалявам за нито една минута. Идеята ми е още от есента да се сформира един млад екип, който да се занимава с част от организацията.\n\r\n\n\r\nКултурните мероприятия в България са почти винаги на загуба, поне според мен. Затова всички търсят спонсори. Ще дам пример с \"Арт поток\" - след като се плати една постановка, осигури се храна и нощувки на актьорите - при пълна зала има загуба към 500 лв.\n\r\n\n\r\nПърво, това е моята кауза. Както вече казах, за бизнеса си не заделям пари за билбордове, брошури или някакви хартийки, а ги влагам в съдържание.\n\r\n\n\r\nСпоред мен има страх от страна на държавата, че може да се злоупотребява.\n\r\n\n\r\nКато в целия свят. В началото на века у нас заможните хора са строили театри, университети, училища. Не трябва да го забравяме този завет - когато изкараш пари, трябва да дадеш и за обществото. Ако очакваме, че с промяна на закона някой ще се юрне да прави култура... абсурд. Истински богатите българи трябва да заделят средства за култура, за да се променят средата и хората. Това не става със задължителност, а със самосъзнание.\n\r\n\n\r\nМного ми се иска хората, когато идват в Лозенец да знаят, че идват на готино място. Да отидат на театър, да се срещнат с други хора от \"тяхната порода\", да отидат на изложба, когато вали. Надявам се и в политиката да се появи ново поколение хора, с реализирани проекти зад гърба им, да можем да им вярваме. Най-вече в изпразненото дясно пространство, което така или иначе ще се запълва. Това също е сред каузите ми. На предните избори направих няколко успешни кампании, но според мен трябва да се говори повече, хората да изискват повече.\n\r\n\r\nТака е, но и в политката има търсене и предлагане. Ако започнем да изискваме повече, да не се примиряваме с мнения, че само това има на пазара на политиката...Но всичко това е като нашето Черноморие - разпределено е сред няколко субекта и трябва да си избереш по-малката злина. Но когато се появи един добър пример като Лозенец - всички започват да се равняват по него. Клиентът става по-капризен. Тези, които обичат да харчат повече, също изискват. Дали ще е културен фестивал, музикална програма, обезшумяване - тези неща се търсят. И като има добри примери, другите ще ги следват и надграждат. Което е добре. И в политиката е така.\n\r\n\r\nТова някак ни е наследствено, носим си комплексите. Българинът обича да е откривател - отива на някой остров, където е пълен ужас. Но като се върне тук разказва - какъв остров открил, колко било спокойно, рибите колко големи, за 3 евро ядеш 10 октопода. Обичаме легендите. Трябва да признаем, че в България имаме един основен проблем - обслужването. От години се говори за него, но остава неразрешен. В Гърция, във всеки ресторант, който държи на реномето си, те посреща собственикът. Независимо, че е милионер, например. С такива малки стъпки бихме могли да намалим критиките.\n\r\n\n\r\nИскам да направим един хъб, предвижадаме една улица в центъра да се затваря през уикендите, да създадем едно място за забавление. Място, в което се срещат различни изкуства. Намеренията са ни да бъде целогодишно, дано успеем.\r\n ", "date": "2018.07.26", "title": "Култура на плажа: В ролите Стефан Данаилов, Татяна Лолова..."}
{"url": "https://www.dnes.bg/stranata/2018/07/26/realistichno-magistrala-do-veliko-tyrnovo-sled-3-5-g.383291", "text": "Реалистично е до 3,5 години да има магистрала от София до Велико Търново. Това обяви министърът на регионалното развитие Николай Нанков.  До 2024 очакваме цялата автомагистрала \"Хемус“ да е готова, уточни министърът.\r\nЗа изграждането на магистрала между Русе и Велико Търново се чака решение на върховния Административен съд (ВАС) на 21 септември, каза министърът на регионалното развитие. Ако на 21 септември решението на съда е в полза на АПИ, стартираме процедурите и за автомагистрала Русе – Велико Търново, като очакваме строителството да свърши 2022 – 2023 г., допълни той.\n\n\r\nПо думите на Нанков строителството е бързо и качествено, но проблемът е в процедурите, докато се стигне до него.\r\r\n                    \r\n                    Догодина започва процедурата за тунел под Шипка, обяви още Нанков пред bTV.\r\n\"Този тунел ще е най-дългият в страната - 3 километра и 200 метра. Има много голям интерес от страна на чуждестранни компании и инвеститори за това строителство. Дори и да не се стигне до чужди инвестиции, държавата ще отпусне средства за строежа на този тунел”, обяви министърът.\r\nСпоред него е рано да се говори за тунел под Петрохан, където тепърва ще се прави предпроектно проучване. Той напомни, че проучванията за тунел под Шипка са започнали преди 15 години.\r\nЗа тол системата и винетките Нанков каза, че от януари следващата година влизат в сила електронните винетки. За камионите се въвежда тол-такса на база изминато разстояние. Хартиените винетки ще важат, докато им изтече срокът.\r\n\"За леки коли ще има уикенд винетка – цената и срокът, за който ще важи, е въпрос на дискусия. Никъде в Европа няма еднодневни винетки за автомобили\", коментира министърът.", "date": "2018.07.26", "title": "Реалистично: Магистрала до Велико Търново – след 3,5 г. "}
{"url": "https://www.dnes.bg/balkani/2018/07/26/izbivaneto-na-prasetata-v-rumyniia-bilo-kato-holokosta.383298", "text": "Румънският министър на земеделието Петре Дая сравни унищожаването на прасетата заради африканската чума с избиването на евреите в Аушвиц, пише в. \"Ромъния либера\", определяйки коментара като \"ново неуместно изявление на правителството\". \n\n \"Няма противоотрова, няма ваксина, няма лекарства, единственият метод е избиването. Прасетата се изгарят (. . .) Там е като в Аушвиц\", заяви Дая за телевизия Антена 3 по повод появата на второ голямо огнище на африканска чума по свинете в източния окръг Тулча, предаде БТА.\r\nДвижението \"Румъния заедно\" на бившия премиер и бивш еврокомисар по земеделието Дачиан Чолош призова в социалната мрежа Facebook за оставката на министъра: \"Недопустимо е един министър от правителството на Румъния да сравнява изгарянето на свинете с Холокоста, една световна трагедия, осъдена от Румъния. (. . .) Искаме оставката или незабавното уволнение на министъра. Понякога повърхностността може да бъде забавна, но в тази ситуация показва липса на здрав разум от страна на земеделския министър\", се посочва в призива.\r\r\n                    \r\n                    С дипломатически гаф се отличи и посещението на премиера Виорика Дънчила в Черна гора вчера. \r\n\"Радвам се, че се намирам в Прищина, на първото посещение на румънски премиер в Черна гора\", заяви Дънчила по време на срещата си с черногорския си колега Душко Маркович в Подгорица, пише в. \"Гъндул\". \r\nИзданието отбелязва, че домакините елегантно са прикрили гафа, като преводачът заменил Прищина, столицата на непризнатото от Румъния Косово, с Подгорица, а в официалния запис от срещата звукът точно на това място бил изтрит.", "date": "2018.07.26", "title": "Избиването на прасетата в Румъния било като Холокоста"}
{"url": "https://www.dnes.bg/stranata/2018/07/26/jega-v-evropa-dyjd-u-nas-shte-ima-li-liato-i-koga-shte-e.383285", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължава тежката обстановка на нестихващи валежи - бедственото положение в Тетевенско, пропаднала част от улица в Дупница, както и утежнената ситуация в Пирдоп.\n\r\nСпоред доц. Снежана Балабанова от Института по хидрология и метеорология към БАН, в следващите няколко дни не се очакват значителни валежи, освен в поречието на р. Струма.\n\r\n\"Всички наблюдавани реки в страната са с водни нива около праговете за високи води, с изключение на р. Струма и р. Места, но днес се очакват валежи в Рила и Пирин, така че те също ще наваксат нивата\", каза доц. Балабанова за . \r\n                    \r\n                    \r\nТя уточни, че към момента се очакват валежи в планинските притоци на поречието на р. Струма, а значителни покачвания на водните нива има в Етрополе, но само за няколко часа. \n\r\n\"Имаме системи за ранно предупреждение, благодарение на които следим обстановката в районите. Директно от нашия сайт трябва да се следи за актуална и достоверна информация, като прогнозата е актуална и достъпна. В Пирдоп и Тетевен водните нива спадат. Следващи валежи се очакват по-скоро в планинските части, по Черноморието, Провадийска област и Камчия\", обясни още тя. \n\r\nТемата с усложнената климатична обстановка - серийни валежи у нас и суша на север, коментира и климатологът проф. Георги Рачев. \n\r\n\"В Токио имаше абсолютен максимум, откакто се водят наблюдения за региона. Калифорния се пържи. Температурите там са около 38 и 40 градуса. Това, което ни обединява, е въздухът и атмосферата, която е материален носител на климата\", каза проф. Георги Рачев.\n\r\nТой припомни, че в северната част на Германия и Дания не е валяло дълго време, а на Балканите и в Италия се изсипват проливни дъждове. \n\r\n\"Доближаваме се до култовата 2005 г. когато имахме наводнения, беше прекъсната ЖП линията между София и Пловдив, от една малка река, загинаха 20 души. Взети са доста поуки оттогава, историята не е толкова черна\", каза още климатологът в \"България сутрин\".\n\r\nЗа следващия месец специалистът прогнозира, че ни очаква подобрение на времето в два етапа. По думите му валежите ще стават все по-малко на отделни изолирани места. По Черноморието още от утре ще става по-топло, а в останалата хълмиста част на България ще има типично летни температури.", "date": "2018.07.26", "title": "Жега в Европа, дъжд у нас... Ще има ли лято и кога ще е?"}
{"url": "https://www.dnes.bg/politika/2018/07/26/buria-v-chasha-voda-sred-patriotite-a-borisov-dokoga-shte-izdyrji.383290", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредставителите на патриотична коалиция се оказват все по-отдалечени във възгледите си едни от други. Лидерът на \"Атака\" Волен Сидеров заплаши със смяна вицепремиера Валери Симеонов, а приятелският огън в \"Обединени патриоти\" (ОП) не е от вчера.\r\n\"Това е буря в малка чаша вода. Ако се явят разделени на европейските избори няма да имат евродепутат. Личният и партийният интерес съвпадат, ще стоят в коалицията\", прогнозира проф. Михаил Константинов пред .\n\n\n\n\n\r\r\n                    \r\n                    Според него дори една от трите партии в ОП да напусне коалицията, то тя веднага ще бъде заменена. Константинов обаче е на мнение, че раздорите при патриотите се превръщат в товар за нервите на премиера Борисов, който по думите му има сметка да си изкара мандата. \r\nНикой не иска предсрочни парламентарни избори, включително БСП, категоричен е в позицията си Константинов.\r\n\"ДПС в никакъв случай не иска да тръгне на избори. Нямат икономически щети от това управление\", отбеляза той.\r\n\"Аритметично погледнато няма опасност за правителството. Обективни предпоставки това управление да пада няма, но субективни не липсват. Валери Симеонов не е играч. Доказал е, че умее и му харесва да плува срещу течението. Извоюва си статус да звучи като съвестта на това управление, но това е непредвидимо поведение\", коментира политологът Първан Симеонов.\r\nПо думите му на практика патротите вече не съществуват като коалиция. Колкото по-насипни са, толкова по-стабилни са, отбеляза той в \"България сутрин\" и добави, че не вижда външен фактор, който да иска да сваля правителството. \r\n\"Наесен ми се струва, че протестите ще се съберат в едно и на ГЕРБ ще им е много трудно. Постоянните скандали износват тъканта на властта\", каза още Първан Симеонов.\r\n\"Най-важният фактор е това, което става по света. Ресурсите са на изчерпване, борбата става все по-зверска\", завърши Михаил Константинов.", "date": "2018.07.26", "title": "Буря в чаша вода сред Патриотите... А Борисов докога ще издържи?"}
{"url": "https://www.dnes.bg/obshtestvo/2018/07/26/blysnatiiat-martin-e-v-reanimaciia-sys-schupvaniia-i-travmi.383295", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Детето, пострадало при пътен инцидент в Сандански, остава в тежко състояние и с реална опасност за живота. Състоянието му е стабилизирано, съобщиха тази сутрин от \"Пирогов\" пред Bulgaria ON AIR.\r\nСнощи то е транспортирано в \"Пирогов\" и е настанено в реанимацията, където са му направени пълни изследвания.\r\nШестгодишният Мартин беше блъснат на тротоара пред дома си от лека кола вчера. Беше приет в болницата града, направена му е операция, при която е изваден далакът. Детето е с черепно мозъчна травма и счупвания.\r\nМъжът, който прегази детето, шофирал в затворена за ремонт отсечка. 73-годишният шофьор е задържан за 24 часа. Пробата му за алкохол е отрицателна.  Районната прокуратура в Сандански започна разследване.", "date": "2018.07.26", "title": "Блъснатият Мартин е в реанимация, със счупвания и травми"}
{"url": "https://www.dnes.bg/notifikacii/2018/07/26/facebook-s-otricatelen-rekord-potrebitelite-nadolu-za-sefte.383297", "text": "Дори най-големите бизнес компании не са застраховани от кризи и Facebook Inc. доказа това. \r\nВ сряда вечер бяха публикувани финансовите резултати на най-успешната социална мрежа в света и това причини огромното разочарование на голям брой от инвеститорите. Броят на потребителите, които използват Facebook, е спаднал за пръв път, а в САЩ този брой стагнира на едно място. Според анализатори това забавяне ще се отрази върху най-печелившите региони на компанията, пишат от Investor, позовавайки се на информация от Bloomberg.\r\nИ за разлика от предишните тримесечия, когато приходите бяха постоянно над прогнозите на анализаторите, този път социалната мрежа не успя да отговори на тези очаквания. И това не е всичко - Facebook прогнозира също така по-нататъшно значително забавяне на ръста на приходите през останалата част от годината. \r\nАкциите първоначално загубиха повече от осем процента от стойността си след представянето на данните. След като обаче в последвалия конферентен разговор бе обявено и очаквано забавяне за следващите няколко тримесечия, книжата се сринаха с повече от 20%. По този начин компанията загуби повече от 100 милиарда долара от пазарната си стойност с един замах.  \n\r\nПрез март след първоначалните разкрития около британската компания Cambridge Analytica, която неправомерно е придобила потребителски данни, акциите поеха надолу. Въпреки това те се възстановиха междувременно и цената нарасна значително над 185 долара. Сривът в сряда върна книжата под тази стойност. \n\r\nПубликуваният в сряда финансов отчет маркира първото цяло тримесечие, откакто избухна скандалът с неспазените практики за поверителност на Facebook. Оттогава компанията се изправи пред засилено разглеждане на всички аспекти на бизнеса ѝ от страна на депутати, регулатори и репортери, като принуди концерна да стартира това, което един от нейните висши ръководители нарече \"най-голямата културна промяна\" през последното десетилетие в компанията. \n\r\nКризата не подплаши голям брой потребители или рекламодатели, но резултатите за второто тримесечие показаха, че ръстът на Facebook се забавя, включително и на някои от най-доходоносните пазари. \n\r\nЕжедневната потребителска база на Facebook в Европа спада леко до 279 милиона акаунта от 282 млн. през предходното тримесечие. Спадът, според анализатори, може да е вследствие на по-строгия нов европейски закон за поверителността.\n\r\nПо-малкият брой на потребителите в Европа не се случва изневиделица. Facebook прогнозира още през април, че броят на потребителите в региона може да застине на старото ниво или да се понижи. Това обаче не бе оправдано с аферата с данните, а с Регламента за защита на личните данни (GDPR), който влезе в сила през май. Финансовият директор Дейвид Уенър също обяви това в изявлението си в конферентния разговор. Той също така оправда с новия закон факта, че в Европа растежът на приходите се забавя най-силно в сравнение с където и да е било. \n\r\nКомпанията очаква, че и през останалата част на тази година и през 2019 г. разходите ще нараснат по-бързо от приходите. Тя прогнозира и по-нататъшно забавяне на ръста на приходите с процент между 7 и 9%. Това се обяснява с отрицателните валутни ефекти, но също и с въздействието на новия европейски Закон за защита на данните. \n\r\n\"Както вече сме пояснявали и преди, рекламната индустрия - и цифровата реклама не по-малко – има лимити пред растежа си, което според нас е основният фактор, ограничаващ възможностите за приходи на Facebook\", каза  главният финансов директор Дейвид Уенър. \"Ускоряването, като управляван от мениджмънта процес, показва, че докато компанията все още расте с бърз темп, дните на растеж от над 30% са преброени\", поясни той.\r\nУенър даде три различни причини, поради които ръстът на приходите на компанията ще се свие: валутни затруднения, по-високи инвестиции в нови видове споделяне на съдържание, като изчезващи видеоклипове, и по-засилен контрол върху неприкосновеността на личния живот - пряк отговор на критиките срещу компанията.\r\nСлед като главният финансов директор Дейвид Уенър обяви тези новини, акциите се сринаха с 24%.\r\nЗа Facebook финансовите препъникамъци са рядкост. Последният път, когато компанията не успя да отговори на прогнозите за приходите, беше през първото тримесечие на 2015 г. Но резултатите сега следват период, в който проблемите с неприкосновеността на личните данни привлякоха строг контрол, а главният изпълнителен директор Марк Зукърбърг свидетелства пред Конгреса на САЩ в продължение часове за грешките на компанията.\r\nТримесечието бе белязано и от прилагането на стриктни нови закони за данни от страна на Европа, което според Facebook е довело до по-малко ежедневно активни посетители в този регион. Компанията беше бомбардирана от публични критики относно политиката си на съдържание, особено в страни като Мианмар и Шри Ланка, където дезинформацията доведе до насилие. И продължава да страда от последиците от разследванията за руска манипулация на платформата по време на президентските избори през 2016 г. в САЩ. \r\nВсички тези проблеми сега разкриват грубата истина за компанията: Facebook, социалната мрежа с 2,23 милиарда месечно активни потребители, не може да расте вечно.\r\n", "date": "2018.07.26", "title": "Facebook с отрицателен рекорд: Потребителите надолу за сефте"}
{"url": "https://www.dnes.bg/obshtestvo/2018/07/26/protest-i-kontra-koi-kakvo-iska-za-decata-s-uvrejdaniia.383293", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяколко дни преди готвения протест на майките с черни тениски, трайно настанили се в близост до Народното събрание, се разраства и контрапротестът на Национално представените организации и сдруженията.\r\nЗащо има разделения и ще се решат ли законодателните проблемите на хората с увреждания? \n\n\n\r\n\"Контрапротестът е там само когато има медии. Това е поръчка на управляващите. Те нямат лозунги. Нищо от нашите предложения не влиза в планирания закон за октомври\", каза протестиращата майка на дете с увреждане Вера Иванова пред .\r\r\n                    \r\n                    \"Откакто започнаха протестите ни всеки казва не сега, не така, не толкова бързо. Никой не казва нищо конкретно. Подигравка е да се чака 15 години за решаването на тези проблеми. Контрапротестиращите се опитаха да саботират нашата палатка, но опитите им не се получиха\", поясни още една майка с черна тениска.\r\nОт контрапротеста заявиха, че имат разрешително до 5 август, но са готови да удължат демонстрациите си, ако се наложи, предаде Михаела Карабельова.\r\n\"Майките на деца с увреждания искат единствено личната помощ да се регулира. Не може да се приеме такъв закон. Те отказаха да обсъдят закона с министъра. Не можем да пишем отделен закон за всяка социална услуга. Законовите промени трябва да са в полза на всички хора с увреждания, а не само на една конкретна група\", изтъкна говорител на контрапротестиращите.\n\r\n ", "date": "2018.07.26", "title": "Протест и контра: Кой какво иска за децата с увреждания?"}
{"url": "https://www.dnes.bg/notifikacii/2018/07/26/hvanaha-alo-izmamnik-vyv-vidin-vzel-6000-leva.383306", "text": "След получена информация за подготвяна телефонна измама във Видин, полицаи са задържали К.И. (54 г.) от село Синаговци във видинския комплекс \"Химик\", съобщават от ОД на МВР - Видин.\r\nВ ало бандита са открити черен плик с 5905 лв и мобилен телефон с две сим карти. При претърсване в обитавания от задържания имот в с. Синаговци, са намерени още обгорял мобилен телефон и още две сим карти. \r\nУстановено е, че жертва на телефонната измама е 71-годишна жена от Видин, която е хвърлила през терасата си 5905 лв. на мъжа, който е задържан с полицейска мярка за срок до 24 часа.\r\nОт полицията напомнят, да не се дават пари, поискани по телефона, а при подобно обаждане, да се позвъни на тел. 112 или на близки роднини.", "date": "2018.07.26", "title": "Хванаха ало измамник във Видин, взел 6000 лева"}
{"url": "https://www.dnes.bg/notifikacii/2018/07/26/verijna-katastrofa-stana-na-carigradsko-shose-v-sofiia.383315", "text": "Верижна катастрофа е станала на столичния булевард  \"Цариградско шосе\".\r\nМъж на 39 години е приет в СО на УМБАЛ \"Св. Анна\" - София АД, след като е пострадал леко при инцидента, съобщиха от пресцентъра на болничното заведение.\r\nМъжът няма да бъде хоспитализиран.", "date": "2018.07.26", "title": "Верижна катастрофа стана на \"Цариградско шосе\" в София"}
{"url": "https://www.dnes.bg/notifikacii/2018/07/26/vzrivyt-v-pekin-delo-na-26-godishen-ranil-i-sebe-si.383308", "text": "\n\r\nЕксплозията пред посолството на САЩ в Пекин тази сутрин е причинена от 26-годишен мъж, който се опитал да запали пиротехническо взривно устройство и се самонаранил леко в ръката, съобщи полицията, цитирана от Франс прес и Ройтерс.\r\n В китайския аналог на Facebook Weibo потребители споделят, че 26-годишният мъж се е опитал да хвърли саморъчно направен експлозив в посолството, но в крайна сметка е успял да нарани себе си. \n\r\nНяма друг пострадал при инцидента. Според представител на посолството взривното устройство е било \"бомба\", пише БТА.\n\n\r\nПреди това в. \"Глобал таймс\" съобщи, че полицията е отвела жена, която се напръскала с бензин и се опитала да се самозапали пред посолството.\n\r\nМеждувременно в Twitter се появиха кадри, на които се вижда, че полицията блокира журналисти и не им позволява да снимат мястото на взрива. \r\n  \r\nПолицията пък задържа жена, която по разкази на очевидци, се е заляла с газ и се е опитала да се подпали.\r\n\r\nВ комюнике американското посолството потвърди информацията за експлозия до комплекса. \n\r\n\"Един човек задейства бомба\", каза говорител, цитирайки висш служител от охраната на дипломатическата мисия.\n\r\nКореспондент на АФП каза, че към 6.40 ч. по Гринуич спокойствието в района е било възстановено. На място все още има засилено полицейско присъствие.\n\r\nПосолството уточни, че не са нанесени щети на дипломатическата собственост и няма пострадали хора.\n\r\nВ дипломатическия квартал в северната част на китайската столица се намират също посолствата на Израел, Франция и Индия.\n\r\nФренското посолство призова за повишена бдителност.\r\nИзразът \"американско посолство\" беше блокиран днес в търсачката на Weibo.", "date": "2018.07.26", "title": "Взривът в Пекин – дело на 26-годишен, ранил и себе си "}
{"url": "https://www.dnes.bg/politika/2018/07/26/izvyn-kontrol-patriotite-vyv-fizicheska-shvatka-v-parlamenta.383317", "text": "Скандал и физически разправии в стаята на парламентарната група на \"Обединени патриоти\"!\r\nКонфронтациите между коалиционните партньори НФСБ и лидера на \"Атака\" не само, че не спират, ами днес се стигна дори до това зам.-шефът на партията на Валери Симеонов Валентин Касабов да бутне  Волен Сидеров.\n\n\n\nВчера Волен Сидеров обяви, че вицепремиерът Валери Симеонов може да бъде лесно сменен и поиска извинение от него за това, че е нарекъл ГЕРБ и \"Атака\" лобисти.\r\nОтговорът пък дойде от Касабов, който отсече, че \"Сидеров изпада в друга реалност и често е във филм\" и вече не го приемат като председател на групата на депутатите на патриотичната коалиция. \r\n                    \r\n                    \r\nДнес драмата продължи с размяна на обиди и физическа разправа.\r\n\"Бутна ме, да. Защото е изнервен, защото се държи неадектватно. Вчера говори някакви несъстоятелни неща, че аз не съм председател на групата. Ако той не ме смята за такъв, да напусне групата и да си намери друг председател. Аз го приемам като рупор на Валери Симеонов, а не като самостоятелно лице. Той е повелителят на тахтабите\", заяви Сидеров.\r\nПовод за разправията станало именно изявлението на Касабов, че Волен Сидеров вече не е председател на \"Обединени патриоти\".\r\nСпоред лидера на \"Атака\" Касабов трябва да напусне групата, щом не признава ръководството.\r\n\"Затова стана разправията. Казах му \"Какво правиш тука?\" след излиянията му от вчера, след като не съм ти председател. Последваха обиди\", разказа националистът.\r\n\"Аз ако искам да го бутна, ще бъде за пет секунди в състояние на нокдаун. Той е непълноценен, болен човек. Той трябва да излезе от тази група, щом не признава ръководството. Да си търси друга група или лекар\", продължи той.\n\r\nСидеров настоя и че не клати стабилността на коалицията и настоя, че нищо няма да се случи дори и вицепремиерът да бъде сменен.  \"Това не клати кабинета. Коалицията може да продължи работата си и без Симеонов\", отсече той.\n\r\nПо думите му решението е да се отстъпи стъпка назад и вицепремиерът да се извини.\n\r\n\"Очаквам разбирателство, стъпка назад, за да се върнем напред. И в бойните изкуства го има това. Моите изявления вчера бяха отговор, не бяха нападка първична на обвиненията на Симеонов. Аз отговарям, аз се защитавам, но който си мисли, че ще ме използва като изтривалка, се лъже дълбоко\", заяви атакистът.\n\r\nОт своя страна пък Валентин Касабов отказа коментар по случая и нарече твърденията, че е бутал Волен Сидеров \"измислици\".\n\r\nНа въпрос дали ще напусне групата той отвърна, че \"това са последните измислици на някой човек\".\n\r\nОказа се, че и лидерът на \"Воля\" Веселин Марешки се е намесил в скандала, само че за да прекрати насилието. \n\r\n\"Подобно поведение е крайно неприемливо и недопустимо в институция като Народното събрание. Ние от \"Воля\" винаги бихме се притекли на помощ дори да бият някого на улицата. Още повече във висшата институция, каквато е парламентът\", коментира той.  ", "date": "2018.07.26", "title": "Извън контрол! Патриотите във физическа схватка в парламента!"}
{"url": "https://www.dnes.bg/dnes-te-kazaha/2018/07/26/26-07-2018.383320", "text": "Бутна ме, да. Защото е изнервен, защото се държи неадектватно. Вчера говори някакви несъстоятелни неща, че аз не съм председател на групата. Ако той не ме смята за такъв, да напусне групата и да си намери друг председател. Аз го приемам като рупор на Валери Симеонов, а не като самостоятелно лице. Той е повелителят на тахтабите.", "date": "2018.07.26", "title": "26.07.2018"}
{"url": "https://www.dnes.bg/politika/2018/07/26/borisov-prie-shef-na-rosatom-govoriha-za-aec-belene.383314", "text": "Премиерът Бойко Борисов се срещна със заместник-генералния директор и директор на Блока за бизнес развитие и международен бизнес на държавната корпорация \"Росатом\" Кирил Комаров.\r\nПо време на разговорите министър-председателят информира руската страна за решенията на Народното събрание и на Министерския съвет за възобновяване на дейностите по търсене на възможност за изграждане на АЕЦ \"Белене\", съобщиха от правителствения пресцентър.\n\n\n\r\nЗаложените от българска страна условия предвиждат изграждане на централата съвместно със стратегически инвеститор, на пазарен принцип и без предоставяне на държавна гаранция.\r\r\n                    \r\n                    \"Приветстваме решението на българското правителство да възобнови проекта за АЕЦ Белене и ще се радваме да помогнем при неговото реализиране\", каза Кирил Комаров.\r\nДвамата обсъдиха и успешното сътрудничество между българската и руската страна в изпълнението на проекта за удължаване живота на V и VI блок на АЕЦ \"Козлодуй\".\r\nПо думите на премиера Борисов продължаването срока на експлоатация на двата енергоблока на атомната ни централа е един от основните приоритети на правителството в областта на енергетиката. Запазването капацитета на ядрената енергетика ще гарантира сигурността на българската енергийна система.", "date": "2018.07.26", "title": "Борисов прие шеф на \"Росатом\", говориха за АЕЦ \"Белене\""}
{"url": "https://www.dnes.bg/politika/2018/07/26/tol-sistema-za-kamionite-shte-ima-i-uikend-vinetki.383327", "text": "Парламентът гласува да се въведе ТОЛ система за тежкотоварните автомобили и електронна винетка за леките коли със 113 гласа \"за\", 1 против и 69 \"въздържали се\". С промените в Закона за пътищата се въвежда и т. нар. уикенд винетка, която ще важи от петък на обяд до неделя. \n\n Според вносителите на проекта от ГЕРБ изграждането и функционирането на смесената електронна система за събиране на таксите на база изминато разстояние ще доведе до по-справедлив принцип на плащане. Цените на винетките за леките автомобили пък ще останат непроменени, разликата е, че те няма да бъдат хартиени, както досега, а електронни.\r\nТОЛ системата ще влезе в сила от 16 август 2019 г., а електронните винетки - от 01.01.2019 г.\r\r\n                    \r\n                    По думите на Александър Ненков новата система за таксуване ще донесе около 1 млрд. повече приходи, което е 2-3 повече от събираемостта в момента. Той изтъкна, че и плащането ще бъде по-справедливо на принципа, \"който руши повече, да плаща повече\".\r\n\"От 01.01.2019 разлика няма да има, освен че няма да има хартиени стикери, а електронна система. Системата ще отчита дали сте си платили или не. Не се предвижда увеличение на винетните стикери и ще останат на същата цена. Ще има и винетка за уикенда, това ще осигури гъвкавост\", обясни Ненков.\r\nТой добави, че тепърва ценовите модели за ТОЛ системата ще бъдат обсъждани.\r\n\"Смисълът на тази нова ТОЛ система е този, който руши повече, да поеме своята тежест. Всичките тези тежкотоварни автомобили ще бъдат обхванати от ТОЛ системата, цената ще се определя от няколко компонента - категория на превозното средство, ще се плаща на изминато разстояние, характеристиката на пътя\", обясни Ненков.\r\nТой добави и че за участъците в лошо състояние няма да се плаща.\r\nОт опозицията се обявиха по принцип в подкрепа за въвеждането на ТОЛ системата, но се усъмниха в реализацията й. Те останаха недоволни и от липсата на финансова обосновка в законопроекта.\r\n\"Тук се говори за приходи, разходи, такси. В законопроекта няма и една запетайка за финансовите параметри. Какви ще са приходите, тепърва банката щяла да направи оценка, а в този закон са заложени сериозни финансови параметри! Не се внася закон така!\", настоя червеният Филип Попов.\r\nСоцдепутатката Дора Янкова пък се усъмни, че след 1 януари 2019 новата електронна система ще бъде документно и административно обезпечена.\r\nОт ДПС пък също се обявиха \"за\" ТОЛ системата, но обясниха, че ще гласуват \"въздържал се\", тъй като нямало яснота в законопроекта.", "date": "2018.07.26", "title": "ТОЛ система за камионите, ще има и уикенд винетки"}
{"url": "https://www.dnes.bg/notifikacii/2018/07/26/slujitel-na-nso-otkrit-myrtyv-na-plaj-do-burgas.383334", "text": "Служител на Националната служба за охрана е бил открит мъртъв на плажа Отманли край Бургас, научи \"\".\r\nОт полицията потвърдиха, че е намерено тяло на удавник около 9 часа тази сутрин. Това е 37-годишен мъж, до когото са били открити телефонът му и дрехите.\r\n\"Тялото е откарано за аутопсия в УМБАЛ Бургас, а по случая е образувано следствено дело\", каза говорителят на полицията в Бургас Цветелина Рандева.", "date": "2018.07.26", "title": "Служител на НСО открит мъртъв на плаж до Бургас"}
{"url": "https://www.dnes.bg/sofia/2018/07/26/bez-bilet-no-sys-sprei-pytnik-napadna-kontroliorki.383344", "text": "Две контрольорки пострадаха, след като нередовен пътник ги напръска с лютив спрей. Екшънът се разигра в градския транспорт в столицата. А причината за скандала е, че нападателят нямал билет, предаде БНР.\r\nНападението е станало след скандал между две жени, които са проверявали билетите на пътниците, и единият от тях, който се е возел в автобуса, без да плати.\r\nПри опит да бъде свален от автобуса, мъжът извадил лютив спрей и напръскал двете контрольорки. След това е избягал.\r\nИнцидентът е станал на ул. \"История Славянобългарская\", близо до строителен хипермаркет в София. Пострадалите са прегледани от екип на \"Спешна помощ\" и са освободени. Полицията издирва извършителя.\r\n ", "date": "2018.07.26", "title": "Без билет, но със спрей: Пътник нападна контрольорки"}
{"url": "https://www.dnes.bg/akoshtete-vqrvaite/2018/07/26/i-pak-e-retrograden-merkurii-kak-shte-se-otrazi-na-zodiite.383326", "text": "От 26 юли до 19 август Меркурий, планетата на комуникацията, интелекта, мисленето, обмяната на информация, пътуването, техниката, отново ще се движи в обратна посока. Ето какво ще донесе ретроградния Меркурий на зодиите, според EliteDaily. \r\n\r\n \r\nЩе има активност в сексуалния им живот и ще станат по-креативни и експресивни. Ретроградният Меркурий може да им припомни старите дни и човек от миналото им да се опита да се появи отново в живота им. Няма да е изненада, ако някой бивш партньор им пише да се видят. Но овните няма да отговорят на провокацията - знаят, че има причина да са оставили този човек в миналото си.\r\n \r\n\r\n \r\nПланетата ще повлияе на отношенията в дома им и семейството. Може да имат скандали с брат или сестра, телците обаче ще опитат да избегнат драмата и заяждането. Ако решат да поканят някой роднина на гости, трябва да го слушат внимателно и да се запознаят с графика му, за да не изглеждат несъобразителни.\r\n \r\n\r\n \r\nМеркурий ги управлява. Затова този период на ретроградно движение им се отразява доста. Важно е да не подписват важни документи, да не правят сделки и да се опитват да избегнат сериозните и тежки разговори - думите им може да останат неразбрани. Близнаците да не купуват и нова техника.\r\n\r\n\r\n \r\nРетроградният Меркурий ще се отрази на печалбите и доходите им. Ако изплащат кредит или имат да връщат заем, може нещата да се забавят. Друг вариант е раците да започнат да преразглеждат ценностната си система и да драматизират излишно.\r\n\r\n\r\n \r\n ", "date": "2018.07.26", "title": "И пак е ретрограден Меркурий: Как ще се отрази на зодиите?"}
{"url": "https://www.dnes.bg/temida/2018/07/26/shofioryt-udaril-momchenceto-v-sandanski-pod-garanciia.383331", "text": "73-годишният шофьор, който вчера блъсна с колата си 6-годишно момче на тротоар в Сандански, е освободен под гаранция от 1200 лева. Здравословното състояние на мъжа е влошено, обясниха от прокуратурата пред \"Фокус\". \r\nОттам допълниха, че размерът на гаранцията е съобразен с доходите на възрастния човек, който е пенсионер.\r\nМомченцето беше блъснато от автомобил на тротоар в Сандански в сряда сутринта. При катастрофата шофьорът ударил и две паркирани коли.\n\n\r\nПри спускане по улицата с голям наклон, на която по същото време се извършвали строително-ремонтни работи, водачът не се съобразил със забраната за преминаване и предприел маневра с висока скорост.\r\n                    \r\n                    \r\nПотегляйки напред, той по непредпазливост ударил стоящия наблизо автомобил, след което прегазил намиращото се там дете и блъснал друг автомобил. Той бе задържан.\n\r\nДетето беше транспортирано в болницата в Сандански в тежко състояние и му бе направена операция. Вчера то бе прието в \"Пирогов\". \n\r\nМомченцето е настанено в реанимацията на лечебното заведение, като състоянието му е стабилно, но тежко, съобщи по-рано доц. Румяна Андонова, началник на Отделението по детска анестезиология в лечебното заведение.\n\r\nШофьорът не е употребил алкохол, съобщиха от държавното обвинение. От прокуратурата обясняват, че се изясняват причините, довели до инцидента.", "date": "2018.07.26", "title": "Шофьорът, ударил момченцето в Сандански – под гаранция"}
{"url": "https://www.dnes.bg/sport/2018/07/26/da-smenish-profesiiata-veselin-veselinov-okachi-kecovete.383303", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Да смениш професията. Това направи един от известните български баскетболисти в последните години – Веселин Веселинов. Веско реши да окачи кецовете и да приеме ново и много сериозно предизвикателство. \r\nБившият национал и 7-кратен шампион на България спира със състезателната си кариера, за да стане тийм мениджър на актуалния баскетболен шампион \"Левски-Лукойл\".\r\n\"Дори миналата година имах колебания дали да продължа, или да спра с баскетболната кариера. Надявам се, че е за добро. Смятам се за късметлия, тъй като ще бъда почти през цялото време с отбора - ще бъда на всеки мач. Може би ще ми липсва това, че няма да съм на паркета\", сподели Веселинов пред \r\n ", "date": "2018.07.26", "title": "Да смениш професията: Веселин Веселинов окачи кецовете"}
{"url": "https://www.dnes.bg/akoshtete-vqrvaite/2018/07/26/meniu-na-elizabet-vtora-bez-vyglehidrati-i-alangle.383309", "text": "Любопитно е, какво поднасят на трапезата на Елизабет Втора, още повече, че тя се радва на дълголетие и добро здраве. Дарън Макгрейди, бившият главен готвач на британската крациа, повдига завесата кои са забранените храни в Бъкингамския дворец и какви са кулинарните пристрастия на Нейно Величество, пише в. \"Метро\".\r\nТой разказва, че блюдата с с високо съдържание на въглехидрати - пастата, и на нишесте - оризът и картофите, са забранени да присъстват на кралската софра.\r\nОсвен това на главния готвач било наредено да не добавя в ястията лук и чесън, за да нямат кралските особи лош дъх в устата. Елизабет Втора обичала стекове, но да са добре изпечени, а не да са полу-сурови - алангле, съобщи БТА.\r\nЛюбимите блюда на кралицата задължително включват масло и сметана. Често тя си поръчва и ястия, приготвени на грил, както и салата. Когато Нейно Величество си похапва банан, тя не го консумира цял, а го разрязва с нож и го яде с вилица.", "date": "2018.07.26", "title": "Меню на Елизабет Втора: Без въглехидрати и алангле"}
{"url": "https://www.dnes.bg/notifikacii/2018/07/26/plovdivchanin-obral-magazin-uplashil-se-i-go-zapalil.383332", "text": "20-годишен откраднал оборота на денонощен магазин в Пловдив и след това подпалил обекта. След активно разследване полицаи разкрили младежа, съобщиха от полицията в града.\r\nКато обвиняем по случая е привлечен 20-годишен криминално проявен жител на Пловдив. На 16 юли той задигнал около 4000 лева и тютюневи изделия от търговския обект, след което го подпалил, за да заличи уликите.\r\nПожарът е бил загасен, без да нанесе големи материални щети. При задържането му младежът направил пълни самопризнания за стореното.\r\nРаботата по цялостното документиране на досъдебното производство продължава. ", "date": "2018.07.26", "title": "Пловдивчанин обрал магазин, уплашил се и го запалил"}
{"url": "https://www.dnes.bg/notifikacii/2018/07/26/atina-obiavi-merkite-za-pomosht-za-posradalite-v-pojarite.383305", "text": "Правителството на Гърция обяви мерки за облекчаване на жертвите на пожара в Атика, съобщава електронното издание на вестник Kathimerini.\r\nЖертвите на бедствието в източната част на Атика се увеличиха до 81 души, а спасителните екипи продължават с усилията си да намерят десетки хора, които остават в неизвестност. Около 130 служители на армейски и пожарни бригади продължават да търсят изчезналите, чийто брой към настоящия момент не може да бъде конкретизиран, пише \"Фокус\".\n\n\n\r\nВече са идентифицирани и първите 10 жертви на пожарите. С процеса на идентификация е заета цялата Служба по съдебна медицина на Атина и Пирея, както и на Атинския университет. Идентификацията се извършва както чрез оглед, така и по ДНК.\rОстават 60 души в болници, като 11 от тях са в тежко състояние.\r\n\"Получихме десетки сигнали за изчезнали лица\", заяви говорителят на противопожарните служби Ставрола Малири, като отбеляза, че някои от тях може да са сред загиналите. Допуска се, че някои от изчезналите може вече да са се завърнали по домовете си, без да са информирали властите.\r\nВ изказване пред Skai TV кметът на Рафина-Пикерми Евангелос Бурнус предупреди, че броят на жертвите може да нарастне до трицифрено число. Според думите му 98% от Мати - градът, в който са регистрирани повечето смъртни случаи, са унищожени, както и 50% от град Кокино Лиманаки.\r\nОт 187 души, включително 23 деца, които са били ранени при пожари, 60 възрастни остават в болница - 11 от тях са в интензивно отделение, според данни от Министерството на здравеопазването на Гърция.\r\nГоворителят на правителството Димитрис Цанакопулос обяви пакет от облекчаващи мерки за жертвите на пожара, включително по 5 000 евро за засегнатите семейства и по 6 000 евро за тези с повече от три деца.\r\nЗасегнатите фирми ще получат 8 000 евро. Той обяви и данъчни облекчения, включително освобождаването от данък върху имуществото за собственици, чиито имоти са напълно унищожени или претърпели големи щети в резултат на пожара.\n\r\nСпоред Министерството на инфраструктурата и транспорта повече от 200 къщи са напълно унищожени. Служителите, изпратени до Рафина, Мати и Неос Вуцас, досега са проверили 720 домове и са установили, че 211 от тях са необитаеми. Други 234 къщи са сериозно повредени и ще се нуждаят от ремонт. Повече от 125 изгорели автомобили са били отстранени от екипи, за да освободят улиците в Мати.", "date": "2018.07.26", "title": "Атина обяви мерките за помощ за посрадалите в пожарите"}
{"url": "https://www.dnes.bg/sofia/2018/07/26/zaradi-facebook-momche-naryga-drugo-v-nadejda.383353", "text": "Публикации в социалната мрежа предизвикаха кървава драма. 15-годишно момче наръга друг младеж след скандал. Инцидентът е станал в жилищен блок в столичния квартал \"Надежда\".\r\nСигналът за случилото се е подаден към 14 часа днес. Пострадалият, който е 16-годишен младеж, е транспортиран в болнично заведение за оказване на медицинска помощ.\r\nВ непосредствена близост до блока е задържан 15-годишен младеж, чиято съпричастност към случилото се изяснява.\r\nСпоред първоначалните данни, причина за инцидента е възникнал скандал между двете момчета за публикация в интернет пространството, съобщава \"Дарик\". Продължава работата по изясняване на всички факти и обстоятелства около случилото се.\r\n ", "date": "2018.07.26", "title": "Заради Facebook: Момче наръга друго в \"Надежда\""}
{"url": "https://www.dnes.bg/notifikacii/2018/07/26/gyrciia-sled-ogynia-istorii-za-bolka-i-dobrina-koito-ne-svyrshvat.383302", "text": "Историите за ужаса на пожара в Гърция, пълни с много болка и мъка, продължават да обикалят от уста на уста и в медиите след голямата трагедия, която покоси страната. Сред всеобщата тъга се прокрадва лъч надежда – вълна от съпричастност към пострадалите се събуди в цялата държава.\n\r\nГърция е потресена от съдбата на една майка, която изгуби в огъня всичко -децата и съпруга си, разказва за \"24часа\" кореспондентът на БНР в Гърция Катя Пеева. Дъщеря ѝ  14- годишната Евита, голяма надежда в колоезденето, била открита удавена в морето в опит да избяга от пламъците. Бащата Григорис Фитрос се опитал да спаси сина - 11-годишния Андреас. Но не успели да стигнат до морето. Изгорели и двамата.\n\n\n\r\nИма и други истории: \n\r\n\"С жена ми видяхме приближаваща към къщи огнена стена. Грабнах 3-годишния ни син и побегнах към морето. Спаси ни рибарска лодка. Жена ми изгоря пред очите ми. На нея не можах да помогна.\", казва покрусен мъжът, оставяйки бяло цвете в пепелта, където намерили овъгления труп на съпругата му.\n\r\nСред покъртителните истории е и тази на възрастна жена останала в пламъците до любимия си мъж, за да не е сам в смъртта. Двамата с побелели коси посрещнали огнената стихия заедно. Опитни пожарникари твърдят, че жената е можела да се спаси. \n\r\nКурортът Мати вече не се рекламира като туристическа дестинация, а броят на жертвите и не спира да расте. \n\r\nРанените са над 180. Има пациенти в критично състояние, но лекарите се борят. Чудят се на невероятната воля за живот на младо момиче с обгорени крака, което тичало с горящи крайници в морето. \n\r\nХората са потънали в мъка и в същото време не спират да благодарят на кмета на Рафина Янис Бурнос, който не спрял да координира пасителните акции с пожарникарите, вадил хора от горящите сгради, въпреки че и неговата къща била обхваната от пламъци. \n\r\n\"Човещината не е изгубена\", казва възрастна жена, която скърби не за изгорялия си дом, а за жертвите. Моли се за тях и споделя просълзена: \"По-добре мен да беше взел Господ, а не децата!\n\r\nОт цяла Гърция в Мати и Рафина пристигат дарения. Толкова са много,че кметът помоли да не се изпраща повече.\n\r\nПокъртителна е картината пред центъра по кръводаряване. Там хора чакат с часове, за да дадат кръв и да помогнат за спасяването на ранените. ", "date": "2018.07.26", "title": "Гърция след огъня: Истории за болка и добрина, които не свършват"}
