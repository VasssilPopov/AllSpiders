{"url": "https://www.dnes.bg/obshtestvo/2019/05/01/dyjd-i-oblaci-utre-na-iztok-i-nad-planinite.409125", "text": "През следващото денонощие над страната ще има променлива, често значителна облачност. На места, главно в източните и планинските райони, ще превали дъжд, възможно е и да прегърми. \r\nОще през нощта вятърът ще отслабне и през деня ще е до умерен от северозапад. Преобладаващите минимални температури ще бъдат между 6° и 11°, а максималните - между 18° и 23°. През нощта срещу петък от запад облачността ще намалее до незначителна. \r\nАтмосферното налягане ще продължи бавно да се понижава, но ще остане по-ниско от средното за май, според прогнозата за времето на НИМХ-БАН, цитирана от \"Фокус\".\r\nНад Черноморието ще има променлива, често значителна облачност и на места ще превали краткотраен дъжд, възможно е и да прегърми. Ще духа до умерен северозападен вятър. Максимални температури на въздуха: 17°-19°. Температурата на морската вода е 14°-16°. Вълнението на морето ще бъде 1-2 бала.\r\n                    \n                    \n                Над планините ще има променлива, често значителна облачност. На места ще превали краткотраен дъжд, над 1800 метра – сняг. Ще духа умерен северозападен вятър. Максимална температура на височина 1200 метра около 11°, на 2000 метра – около 4°.\r\nВ петък ще бъде предимно слънчево, с временни увеличения на облачността след обяд, но вероятността за валежи е много малка. Дневните температури ще се повишат. В събота и неделя с югозападен вятър ще остане сравнително топло, но облачността от запад ще се увеличи и в Западна България дневните температури ще са малко по-ниски. Ще започнат превалявания – през първия ден след обяд само на отделни места в западните райони и Рило-Родопската област, в неделя – на повече места в Западна и Централна България. \r\nВ неделя в Източна България южният вятър ще се усили, ще има повече слънчеви часове и температурите все още ще са високи.", "date": "2019.05.01", "title": "Дъжд и облаци утре на изток и над планините "}
{"url": "https://www.dnes.bg/index/2019/05/01/koi-sa-nai-emblematichnite-muzi-na-chanel.409068", "text": "От Chanel вдигат градусите с новата си кампания за часовниците J12. Модната къща избира за рекламни лица в кадрите 10 от своите най-емблематични музи.\r\n \r\nТака пред професионалния обектив на Бриджит Лакомб застават имена като Лили-Роуз Деп, Кийра Найтли, Наоми Кембъл, Клаудия Шифър и Лиу Вен.\r\n \r\nЕмблематични освен със своите кариери, но и като посланици на модната къща, красавиците позират в черно-бели портрети за иконичния за Chanel часовник J12.\r\n \r\nКъм портретните кадри в кампанията са добавени и специално заснети видеа в серия, допълващи фотосесията.\r\n \r\n", "date": "2019.05.01", "title": "Кои са най-емблематичните музи на Chanel?"}
{"url": "https://www.dnes.bg/index/2019/05/01/ribi-telec-koi-sa-nai-apolitichni-v-zodiaka.409067", "text": "Терминът \"аполитичен\" описва хората, които изобщо не се интересуват и не искат по никакъв начин да участват в политиката. Някои хора смятат, че аполитичните личности не се борят за това, в което вярват и са склонни да си заравят главата в пясъка. Истината обаче е, че за тези индивиди политиката е твърде мръсна и стресираща.\r\n \r\nПредставителите на някои зодиакални знаци предпочитат да се съсредоточат върху други неща в живота си, а не да се вълнуват от политиката, която е опорочена от корпуция.\r\n \r\nЕто и кои са зодиите, които най-често не се вълнуват от политиката:\r\n \r\n\r\n \r\nНай-важните неща за един истински Рак са семейството и приятелите му. Ракът много рядко се включва в социални каузи и събития, освен ако не го вълнуват лично. Когато става дума за политика, представителите на този знак смятат, че всичко е безнадеждно. Ракът гледа на политиците като на хора, които са влезли в политиката, за да се облагодетелстват. Ракът почти винаги е разочарован от резултатите от изборите, както и от управлението на страната си.\r\n \r\n\r\n \r\nРибите не се интересуват от политиката, но са склонни да бъдат активни, ако става въпрос за  благотворителни каузи. Те искат да помагат на хората, а не на политиците. Рибите мислят за политика, но само дотолкова, доколкото тя не им дава никаква надежда за бъдещето и това ги тормози. Политиката всъщност потиска представителите на зодия Риби, защото те виждат, че политиците не мислят за обикновените хора, които най-много се нуждаят от помощ.\r\n\r\n\r\n \r\n ", "date": "2019.05.01", "title": "Риби, Телец... Кои са най-аполитични в зодиака?"}
{"url": "https://www.dnes.bg/obrazovanie/2019/05/01/sindikat-predlaga-ocenka-vyzpitanie-za-uchenicite.409118", "text": "През последните години в България се наблюдава тревожна тенденция - задълбочаване на отрицателното и дори пренебрежително отношение към професията на българския учител от страна на родители, ученици, общественост.\r\nСиндикатът \"Образование\" към КТ \"Подкрепа\" решително изразява своето възмущение и категорично несъгласие с този недопустим негативен процес в обществото ни, се посочва в декларация от синдиката до народните представители, до общинските съветници и българското общество.\r\nПредлага се незабавно въвеждане на оценка \"Възпитание\" на учениците -  подход, който се практикува в повечето страни от ЕС и дава много добри  резултати.\n\r\nСиндикатът изразява своето дълбоко възмущение и непримиримост към всички форми на агресия и психически тормоз, на които е подложен българският учител, защото подобни прояви не само трайно увреждат здравето и авторитета на педагозите, но и рушат вековните образователни традиции на българската държава.\r\n                    \n                    \n                През последните години негативизмът ескалира и агресията намира място и  се проявява както в класната стая, така и извън нея от страна на  родители, зад които стоят родителски организации, НПО и отделни  представители на родителската общност, посочват от синдиката. \n\r\nЗа да има нормален и пълноценен учебен процес не са достатъчни само дигитализацията на учебния процес и повишаването на доходите в системата на образованието, необходимо е дисциплиниране на класната стая и на българския родител, за когото е крайно време да поеме своята ефективна отговорност, пише още в декларацията.", "date": "2019.05.01", "title": "Синдикат предлага: Оценка \"Възпитание\" за учениците "}
{"url": "https://www.dnes.bg/obshtestvo/2019/05/01/sreshtu-voinata-po-pytishtata-pregledi-za-vyzrastni-i-mladi-shofiori.409119", "text": "Възрастните и младите шофьори да подлежат на допълнителни медицински прегледи за физиологическата и психологическата им готовност да управляват автомобил.\n\r\nТова е сред обсъжданите мерки за намаляване на рисковете при движение по пътищата, съобщи .\r\nДържавната агенция “Безопасност на движението по пътищата” прави анализ на състоянието на пътната безопасност. Председателят ина агенцията Милена Крумова заяви, че допълнителни изисквания за по-възрастните шофьори не са сред мерките, които са залегнали в анализа, но те са обект на обсъждане. Все още обаче не може да се говори за конкретна възраст, след която ще се прави допълнителен преглед на шофьорите.\r\n                    \n                    \n                Това е работа на специалистите - те да кажат след кои години се променят физиологическата и психологическата годност - дали това са 65, 70 години или повече, заяви тя.\n\r\nПри някои отслабвало зрението, други по-бързо се изморявали, трети ставали тревожни при натоварен трафик.\n\r\nНа експертите се разчита да кажат и какви са психологическите особености на младите шофьори, за да се набележат мерки и за тях.\n\r\nТемата за тестове за шофьори над 60 г. се появи в медиите след форум в Русе за пътния травматизъм. На него се е коментирало доколко са адекватни зад волана възрастните шофьори. Отчетено е, че над 120 са катастрофите през последните две години в Русе с участието на хора над 60 години. Над 100 са ранените, 4 са загиналите. Нашумя и случаят с 95-годишен мъж, намерил смъртта си на пешеходна пътека, блъснат от автомобил, управляван от 71-годишен.\n\r\nИзисквания към възрастните шофьори бяха актуални и през 2013 г., когато 76-годишен шофьор на джип прегази трима на тротоар пред столичен мол. Тогава във в. “24 часа” Владимир Тодоров - председател на Асоциацията на пострадалите от катастрофи, предложи медицински изисквания за здравословното състояние на шофьорите над 65 г., както и да се въведат периодични медицински прегледи, по-строги и по-детайлни за водачите в третата възраст.\n\r\nЛансира и идеята да се намалят сроковете на валидност на свидетелството за управление на водачи над 65-годишна възраст - да бъдат примерно 2- или 3-годишни и те да минават през медицински преглед.\n\r\nСега Крумова уточнява, че става въпрос за медицински свидетелства, които и сега се изискват при издаване или смяна на шофьорска книжка.\n\r\nТя припомня, че и в момента професионалните шофьори минават на психотестове, което е условие за правоспособност да управляват камиони и автобуси. Не се предвижда това да се изисква за водачите от категория В - леки автомобили. Но е възможно при издаване на медицинско свидетелство да се предвидят прегледи за психологичното или неврологично състояние на водачите от определени възрастови групи.\n\r\nКои ще са те и на какви точно прегледи ще минават и на каква периодичност, всичко това предстои да се уточни.\n\r\nКрумова дава пример с трудовата медицина, при която се правят изследвания във връзка с работата, която определен човек ще извършва. За някои професии се правят прегледи на очите, при други - от кардиолог. При работа с тежки машини например се извършват и неврологични изследвания, за да се оценят рефлексите.\n\r\nВъвеждането на допълнителни медицински изисквания към шофьорите, ако такива бъдат предвидени, ще бъдат разписани в методика, по която се правят самите изследвания.\n\r\nПри шофьорите над 75-годишна възраст смъртните случаи при катастрофи са над 5 пъти повече от средното, а на нараняванията - над 2 пъти, показват официални данни на ЕС.\n\r\nПричините за по-високата уязвимост били намалените физически способности (отслабено зрение и слух, по-забавени реакции) и по-малко ежедневно шофиране. В същото време възрастните водачи компенсирали физическите недостатъци с шофьорския си опит.\n\r\nПроцентът на смъртни случаи сред шофьорите на възраст между 15 и 24 години бил два пъти по-висок от този сред по-опитните шофьори.\n\r\nВ България 314 шофьори над 64 г. са загинали в катастрофи в периода от 2011 до 2017 г. Още 2225 пък са били ранени.\n\r\n ", "date": "2019.05.01", "title": "Срещу \"войната по пътищата\": Прегледи за възрастни и млади шофьори"}
{"url": "https://www.dnes.bg/obshtestvo/2019/05/01/lineika-stana-jertva-na-perkite-na-grafa.409120", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пореден случай, в който така наречените \"перки\" по столичната улица \"Граф Игнатиев\", се оказват пречка. Този път за екипите на Спешна помощ. \r\nНаскоро поставените ограничители по трамвайните линиr на \"Графа\" се оказаха препятствие за пристигнала на адрес линейка, предаде .\r\n\"Видяхме, че спря линейка, която искаше да маневрира, впоследствие се оказа, че има някакъв проблем. Хората слязоха и се оказа, че линейката е закачила една от \"перките\", разказа очевидката Стефка Маркова.\r\nПри ударът картерът на линейката се е спукал и маслото ѝ изтекло. Автомобилът е на частна клиника, а за късмет случаят не е бил спешен.\r\n ", "date": "2019.05.01", "title": "Линейка стана \"жертва\" на \"перките\" на \"Графа\""}
{"url": "https://www.dnes.bg/health/2019/05/01/koi-napitki-sa-opasni-i-koi-sa-pozvoleni-prez-bremennostta.409058", "text": "Има толкова много неща, с които една бъдеща майка трябва да се съобразява по време на бременността, за да съумее да осигури здравословно развитие на своето бебе. Храненето, приемът на медикаменти, когато това се налага, двигателната активност и предпазването от високи нива на стрес са сред най-важните постулати на здравословната бременност. Но напитките не са по-малко важни.\r\nВсичко, което пие една бременна жена, има значение за плода. Някои напитки, като водата, са от първостепенно значение, докато други оказват по-скоро вредно влияние.\r\nКои напитки са задължителни през бременността и кои – непрепоръчителни заради евентуални вредни влияния, които оказват?\r\n\r\n                    \n                    \n                Водата е най-съществената сред напитките, които са необходими на организма както през бременността, така и през целия живот на човека. Водата е градивната единица на нашите тела. Клетките ни са съставени предимно от нея, което я прави незаменима напитка в здравословен аспект.\r\nОт друга страна, пиенето на вода от непроверени източници, е опасно по време на бременността. Избягвайте натурални планински извори или чешмяна вода със съмнителен характер. Те могат да са носител на опасни за развитието на плода бактерии.\r\n\r\nПрясно изстисканият сок от цитрусови или други плодове безспорно е препълнен с важни витамини и минерали, но той може да съдържа и бактерии, макар плодовете да са измити. Ако сте бременна, за предпочитане е да пиете пастьоризиран плодов сок, който има не по-малко качества.\r\n", "date": "2019.05.01", "title": "Кои напитки са опасни и кои са позволени през бременността? "}
{"url": "https://www.dnes.bg/notifikacii/2019/05/01/nad-120-zadyrjani-na-mitingite-za-1-mai-v-rusiia.409122", "text": "На днешните първомайски демонстрации в Русия бяха задържани 124 души, съобщи неправителствената организация \"ОВД-инфо\", предаде Ройтерс.\nПо нейни данни 68 протестиращи са задържани в Санкт Петербург, където няколкостотин души излязоха на улиците с призиви за честни избори. \r\nНякои демонстранти носеха плакати с надписи: \"Петербург против (партия) \"Единна Русия\". Според руски медии са били задържани няколко души, носещи плакати с надпис \"Путин не е вечен\".\r\nСред задържаните има поддръжници на опозиционера Алексей Навални. Очевидци съобщават за полицейско насилие, добави Ройтерс.\r\nШествието в Москва, в което според полицията и профсъюзи, са се включили над 100 000 души, бе предвождано от кмета на столицата Сергей Собянин, съобщи ДПА.\r\n                \n                Ораторите на Червения площад призоваха за по-високи заплати и повече работни места за младите и старите.\r\nПротестите бяха организирани в момент, когато рейтингът на Путин спадна от около 90 до около 60 процента. Това, според социолози, се дължи отчасти на непопулярни мерки като увеличаването на пенсионната възраст и на ДДС след пет години на понижаване на реалните доходи. (БТА)", "date": "2019.05.01", "title": "Над 120 задържани на митингите за 1 май в Русия"}
{"url": "https://www.dnes.bg/notifikacii/2019/05/01/i-v-ukraina-jenata-do-zelenski-s-apartament-na-polovin-cena.409124", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Скандал с имотите на властта и в Украйна. Съпругата на новоизбрания президент Володимир Зеленски е купила луксозно жилище в Крим на много изгодна цена. Имотът е взет за половината от пазарната му стойност, предаде .\n\r\nЛуксозният апартамент се намира в жилищен комплекс на брега на Черно море в Ялта. Той е закупен през април 2013 г. преди анексирането на полуостров Крим от Русия. \n\r\nОлена Зеленска е платила за имота над 163 000 долара. Цена, доста по-ниска от пазарната. \n\r\nПреди месеци апартаментът е бил предложен за продажба в агенция за недвижими имоти на стойност от 790 000 долара. \n                \n                \r\nЖилището е закупено от бизнесмена Александър Буряк. Засега обаче нито Зеленски, нито съпругата му са коментирали ситуацията. \n\r\nПротивниците на президента го обвиняват, че е пионка на Игор Коломойски, един от най-богатите хора в Украйна, чиято медийна компания работи в тясно сътрудничество с телевизионния бизнес на актьора. Обвинения, които двамата отхвърлят.\n\r\nЗеленски е комедиен актьор и телевизионна звезда без политически опит, който спечели президентските избори миналия месец. \n\r\nВ предизборната си кампания той се представяше като човек, който се отличава от олиграхичния елит, доминиращ в украинския бизнес и политика.\n\r\n ", "date": "2019.05.01", "title": "И в Украйна: Жената до Зеленски - с апартамент на половин цена "}
{"url": "https://www.dnes.bg/index/2019/05/01/1-mai-v-rusiia-za-spravedliva-ikonomika-sreshtu-marsh-na-gneva.409109", "text": "\nОчаква се до три милиона души да се включат в организираните в цяла Русия празнични мероприятия по случай Първи май – Ден на пролетта и труда. Митинги и шествия са планирани в близо 800 руски града, съобщиха от Федерацията на независимите профсъюзи, цитирани от БНР.\n\r\nПървомайското шествие в Москва започна на Червения площад под наслов \"За справедлива икономика в интерес на трудовите хора\". В първите редици на колоната бяха кметът на столицата Сергей Собянин, ръководителят на Федерацията на независимите профсъюзи на Русия и председателят на Московската федерация на профсъюзите.\n\r\nПо данни на организаторите в шествието са се включили около сто хиляди души, сред които работещи в различни сфери, ветерани на труда, студенти, както и депутати от управляващата партия \"Единна Русия\".\n                \n                \r\nКомунистическата партия, Левият фронт и Съюзът на съветските офицери организираха в центъра на Москва алтернативно шествие под наслов \"Марш на народния гняв\".\r\nУчастниците се обявиха против антисоциалната политика на властта, повишаването на пенсионната възраст и повишаването на цените. Те поискаха оставка на правителството и президента и смяна на социално-икономическия курс на развитие на Русия.\n\r\nОколо 2000 души се включиха в първомайски протест срещу властта в Санкт Петербург, скандирайки слогани срещу президента Владимир Путин. Полицията задържа над 30 души.\n\r\nВ акцията участваха привърженици на опозиционера Алексей Навални. Отделно шествие във втория по големина руски град бе организирано и от управляващата партия \"Единна Русия\".", "date": "2019.05.01", "title": "1 май в Русия: \"За справедлива икономика\" срещу \"Марш на гнева\""}
{"url": "https://www.dnes.bg/obshtestvo/2019/05/01/pametnikyt-na-ubitiia-v-borisovata-gradina-uchenik-na-parcheta.409111", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Счупиха паметника на убития ученик Георги Игнатов. 15-годишният младеж беше прободен с нож в Борисовата градина на 2 юни 2015 година. \n\r\nМонументът е поставен на 31 октомври 2015 година, когато Георги щял да навърши 16 години. Оттогава паметникът се посещава от близки и роднини на ученика. На Разпети петък обаче хората от конната база в Борисовата градина го намират на парчета, предаде .\n\r\n\"Искам да видя родителите и учителите на тези деца, които са го направили, ей така - очи в очи искам да ги видя и да ги питам защо и как\", каза Велина Андонова.\n                    \n                    \n                \r\n\"Аз минавам почти ежедневно оттук и съм забелязала, че това е може би третият път, в който ангелчето е ту счупено на парчета, ту се появява залепено отново на своя пиедестал и винаги съм си задавала въпроса кой може да е този, който посяга на този паметен знак\", каза Диана Янкулова. \n\r\nГрафитите са направени от близки и приятели на Георги Игнатов. Но и те са поругани от вандалски надписи. \n\r\nПаметникът се намира в близост до Националния стадион \"Васил Левски\", както и до стадиона на \"ЦСКА-София\". \n\r\nОт конната база се надяват видеокамерите да са заснели извършителите.\n\r\n ", "date": "2019.05.01", "title": "Паметникът на убития в Борисовата градина ученик - на парчета "}
{"url": "https://www.dnes.bg/obshtestvo/2019/05/01/pochina-teodosii-simeonov-pravosyden-ministyr-pri-kostov.409110", "text": "След продължително боледуване почина Теодосий Симеонов - депутат от СДС в 38-ото Народно събрание и министър на правосъдието в правителството на ОДС с премиер Иван Костов.\r\nТова съобщи пред  съгражданинът му - бившият лидер на ПГ на Реформаторския блок в 43-ото Народно събрание Найден Зеленогорски, който бе и дългогодишен кмет на Плевен.\n\r\n\"Приемете моите и на ръководството на СДС най-искрени съболезнования за загубата на Теодосий Симеонов. Той беше истински демократ, който отдаде енергията и силите си за промяната на България\", написа в съболезнователен адрес до близките лидерът на СДС Румен Христов.\n\r\nПоклонението пред тленните останки на Теодосий Симеонов е от 12 ч утре, 2 май, в черквата \"Света Троица\" в Плевен.\n                    \n                    \n                \r\nТеодосий Симеонов е роден на 12 август 1946 г. През 1969 г. завършва право в СУ \"Св. Кл. Охридски\". От 1984 до 1990 г. е адвокат в Никопол, а между 1990 и 1995 г. - в Плевен, където оглавява местната колегия.\n\r\nОт 1999 до 2001 г. е министър на правосъдието. През 2001 г. става член на Демократическата партия и се връща към адвокатската практика.", "date": "2019.05.01", "title": "Почина Теодосий Симеонов, правосъден министър при Костов"}
{"url": "https://www.dnes.bg/mish-mash/2019/05/01/prouchvane-pokaza-zaharta-v-chaia-ne-go-pravi-po-priiaten.409112", "text": "Хората лесно могат да се откажат от захарта в чая - изследване на британски специалисти показва, че подслаждането на напитката не я прави по-приятна за консумация, пише в. \"Дейли стар\".\r\nАвторите на проучването от лондонския Юнивърсити колидж и университета на Лийдс отбелязват, че добавянето на захар не само не прави чая по-вкусен, но и не е от полза за здравето.\r\nЗа целите на изследването учените са направили експеримент с 64 мъже, свикнали да пият всекидневно подсладен чай. Участниците са били разделени на три групи, които трябвало постепенно да намалят захарта в напитката, да я откажат отведнъж или да продължат да я пият подсладена.\r\nСлед едномесечен период на наблюдение специалистите установили, че при участниците от групите, които трябвало да ограничат или да откажат захарта, това не се е отразило върху удоволствието от пиенето на чай.\r\n                    \n                    \n                Британски здравни власти препоръчват всекидневно да се консумират не повече от седем чаени лъжички добавена захар. Поклонниците на сладките неща на Острова обаче употребяват почти два пъти повече захар от препоръчителния лимит.\r\nСпоред авторите на настоящото проучване хората лесно могат да се погрижат за здравето си, отказвайки се от добавянето на захар към чая. (БТА)", "date": "2019.05.01", "title": "Проучване показа: Захарта в чая не го прави по-приятен"}
{"url": "https://www.dnes.bg/notifikacii/2019/05/01/putin-podpisa-za-oprosteno-grajdanstvo-za-ukrainci.409113", "text": "Руският президент Владимир Путин подписа днес указ за предоставяне на гражданство на страната по опростена процедура за жителите на контролираните от проруски сепаратисти региони в Източна Украйна, предаде Ройтерс.\r\nТези планове бяха разкритикувани от правителството в Киев и от Европейския съюз.\r\nКремъл публикува дълъг списък с украинци, които имат право да придобият руски паспорт по ускорена 3-месечна процедура. Сред тях са живеещите в \"определени територии\" в Донецка и Луганска област, които са под контрола на проруските сепаратисти.\r\nПраво на получаване на руско гражданство по опростена процедура имат и украинците, родени и постоянно пребиваващи в Крим, и намиращи се извън украинския полуостров към 18 март 2014 г., когато той бе анексиран от Руската федерация. То важи и за техните деца, съпрузи и родители, съобщи ТАСС.\r\n                \n                Ройтерс отбелязва, че указът влиза в сила в деня на своето публикуване - т. е. днес.\r\nУкраинският проруски президент Виктор Янукович бе свален от власт след бунт през февруари 2014 г. На другия месец Русия анексира Крим, а през април същата година избухнаха бунтове в Донецка и Луганска област, в Източна Украйна.\r\nАгенция Ройтерс е събрала доказателства, че Москва е оказала военна помощ на сепаратистите. Руските власти отричат да са предоставили материална подкрепа на бунтовниците.\r\nПутин каза преди няколко дни, че не вижда нищо нередно в това Русия да улесни издаването на паспорти на украинците, живеещи в контролираните от сепаратистите райони.\r\nНовата мярка бе обявена, след като комедийният актьор Володимир Зеленски бе избран миналия месец за президент на Украйна. (БТА)", "date": "2019.05.01", "title": "Путин подписа за опростено гражданство за украинци"}
{"url": "https://www.dnes.bg/notifikacii/2019/05/01/myjyt-nameren-myrtyv-v-gorna-oriahovica-jertva-na-ubiistvo.409115", "text": "59-годишният мъж, открит с множество наранявания в Горна Оряховица, е жертва на убийство. За това е категорична извършената аутопсия в МОБАЛ \"Д-р Стефан Черкезов\".\nТя е установила данни за насилствена смърт, уточниха от полицията, откъдето първоначално допускаха, че мъжът може да е станал жертва на инцидент, предаде .\r\nДвама мъже са задържани в полицейското управление в града като съпричастни към престъплението. С тях се провеждат процесуално-следствени действия.\r\nСигналът за открито тяло с множество травми край изоставена сграда в района на болницата е получен в 1 ч. тази нощ. Мъртвият е 59-годишен мъж от Левски.\r\nПо първоначални данни той бил клошар и заедно с още трима бездомници живеели в неработеща автомивка в Горна Оряховица. Следствените действия в района продължават. Изясняват се мотивите за жестокото убийство.\r\n ", "date": "2019.05.01", "title": "Мъжът, намерен мъртъв в Горна Оряховица - жертва на убийство"}
{"url": "https://www.dnes.bg/eu/2019/05/01/den-na-truda-sblysyci-vyv-franciia-evrolozungi-v-germaniia.409116", "text": "Френската полиция влезе в сблъсъци с протестиращи, които хвърляха камъни, запалиха малки пожари и потрошиха автомобили на фона на първомайските демонстрации, събрали хиляди участници при строги охранителни мерки, предаде Асошиейтед прес. Арестувани са около 165 души.\r\nПолицията многократно използва сълзотворен газ, за да контролира множеството, събрало се край парижката гара \"Монпарнас\" за основните протести. Засега не се знае колко души са ранени.\r\nРепортери на АП съобщават за групи хора, облечени в черно и с качулки, които крещят лозунги срещу полицията. Те са смесени с други демонстранти, носещи жълти жилетки или профсъюзни знамена.\r\nНякои от протестиращите хвърляха камъни и други предмети по полицаите, нападнаха с ритници паркиран микробус на близка улица и потрошиха прозорците му.\r\n                    \n                    \n                Полицията съобщи, че над 9000 чанти са били претърсени като предпазна мярка, а преди марша са арестувани 165 души.\r\nМеждувременно няколко мирни демонстрации очакваха началото на марша. Френските власти предупредиха, че към демонстрациите в Париж могат да се присъединят радикални активисти и отново да избухнат проявите на насилие, белязали предишните протести на жълтите жилетки и първомайските демонстрации през последните две години.\r\nВъв френската столица са разположени над 7400 полицаи. Силите на реда наредиха над 580 магазини, ресторанти и кафенета по маршута на демонстрацията да останат затворени, както и редица станции на метрото. \r\nКъм традиционните първомайски шествия, организирани от синдикатите, се присъединиха жълти жилетки, за да изразят недоволството си от икономическата политика на президента Еманюел Макрон.\r\nВластите са особено нащрек за облечени в черно, закачулени екстремисти, каквито се присъединиха към предишни протести и често насочват действията си към символи на капитализма или глобализацията.\r\nВ Испания трудещи се се събират днес за демонстрации в големите градове на страната с надежда гласът им да бъде чут дни, преди действащият премиер Педро Санчес да започне преговори с други партии за сформиране на ново правителство, предаде Асошиейтед прес.\r\nВодещите испански синдикати оказват натиск върху Санчес да отмени трудовите и фискални реформи, благоприятни за бизнеса, които са в сила от управлението на предишното консервативно правителство.\r\nСоциалистическата партия на Санчес спечели изборите в неделя, но има нужда от подкрепата на други политически сили, за да може да състави правителство и да приема закони. Премиерът ще се срещне с лидерите на три други водещи партии идната седмица.\r\nПреди първомайските демонстрации в десетки германски градове най-големите синдикати призоваха гласоподавателите да участват в европейските избори и да се противопоставят на национализма и крайнодесния популизъм.\r\nОбединението на германските профсъюзи - конфедерация от синдикати с общо близо 6 милиона членове - припомни днес, че ЕС е допринесъл да се осигури мира на континента в продължение на десетилетия и е донесъл значителни ползи за милиони - от платени отпуски до защита при майчинство.\r\nСиндикатите призоваха за амбициозни общоевропейски инвестиции за стимулиране на заетостта и растежа. \r\nПолитическите и икономически сътресения във Великобритания след вота за напускане на ЕС показват какво се случва, когато надделеят тези, които провокират страх, но нямат план за бъдещето, подчертаха синдикатите. (БТА)", "date": "2019.05.01", "title": "Ден на труда: Сблъсъци във Франция, евролозунги в Германия"}
{"url": "https://www.dnes.bg/obshtestvo/2019/05/01/otec-kortezi-triabva-da-obryshtame-vnimanie-na-bednite.409100", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Белене приема католицизма през средните векове, за да се спаси от турските зверства. Днес вярата в тази малка общност е жива.\n\r\nХората там вече месец се подготвят за своята среща с главата на римокатолическата църква папа Франциск.\n\r\n\"Очакваме с радост това посещение на папа Франциск в България. Надявам се да гледа и към брега на Дунав, защото той ни говори за перифериите, трябва да отиваме към перифериите, при най-бедните, а за съжаление България е периферия на Европа и Белене е периферия на България, затова го очакваме\", сподели пред  отец Паоло Кортези, свещеник в Белене.\n                    \n                    \n                \r\nБеленчани до последно тайно се надявали папата да посети и тяхната общност.\n\r\n200 души поемат на път към София и Раковски в края на тази седмица. Беленчани са най-голямата група от Северна България, която ще се включи в събитията по време на посещението на папата у нас.\n\r\nМолитвата за мир, написана специално за посещението на папа Франциск, вече е час от всекидневието на беленчани. Звучи и по радиоточката на близкото село Ореш.\n\r\n ", "date": "2019.05.01", "title": "Отец Кортези: Трябва да обръщаме внимание на бедните"}
{"url": "https://www.dnes.bg/eu/2019/05/01/premieryt-borisov-uchastva-v-sreshtata-zaedno-za-evropa.409101", "text": "Започна срещата на високо равнище \"Заедно за Европа\" във Варшава, в която участват министър-председателят Бойко Борисов и лидерите на всички страни членки, приети след 2004 година в ЕС, съобщиха от пресслужбата на Министерския съвет \r\nПоводът за срещата, инициирана от полския министър-председател Матеуш Моравецки, е 15-годишнината от началото на голямото разширяване на Европейския съюз.\r\nДържавните и правителствени ръководители на Полша, Естония, Кипър, Латвия, Литва, Малта, Словакия, Словения, Унгария, Чехия, България, Румъния и Хърватия обсъждат състоянието на ЕС, сигурността и предизвикателствата пред Общността.\r\nВъв фокуса на дискусиите е поставена възможността за още по-интензивно сътрудничество между страните за развитието на Европейския съюз.\r\nСлед срещата се очаква лидерите да излязат с обща декларация за обединението на Европа.\r\n ", "date": "2019.05.01", "title": "Премиерът Борисов участва в срещата \"Заедно за Европа\""}
{"url": "https://www.dnes.bg/politika/2019/05/01/borisov-vyv-varshava-stranite-ni-dokazaha-che-mogat-da-sa-kormiloto-na-es.409105", "text": "Страните ни доказаха, че могат да бъдат \"кормилото на Европейския съюз\". Това заяви министър-председателят Бойко Борисов по време на пленарната сесия \"Заедно за Европа“ във Варшава по повод 15-годишнината от началото на голямото разширяване на Европейския съюз, съобщиха от пресцентъра на МС.\r\nДържавните и правителствени ръководители на страните-членки, приети след 2004 година в Европейския съюз, провеждат среща на високо равнище във Варшава, инициирана от министър-председателя на Полша Матеуш Моравецки.\r\nПред участниците в Полша българският премиер подчерта, че страната ни ще продължи да работи прозрачно и отговорно за бъдещето на европейските граждани и за осъществяването на общите политики на ЕС -  икономически растеж, социално сближаване и перспектива за младите хора, сигурност и стабилност, развитие на цифровата икономика.\r\n                    \n                    \n                \"Ключовата дума и днес е \"сигурност\". Без сигурност и стабилност европейските ценности са трудни защитими“, подчерта в изказването си българският той. Борисов заяви, че страната ни изпълнява отлично задачата по опазването на европейската граница и счита за особено важно укрепването на контрола по всички граници на общоевропейско ниво.\r\n\r\nПремиерът Борисов изтъкна още, че България ще продължава да отстоява категоричната си позиция за солидарно разпределение на тежестта и допълни, че никоя държава-членка не трябва да бъде оставена сама да се справя с предизвикателствата на миграцията.\r\n\"Шенген е едно постижение, което трябва да съхраним. Бъдещето му трябва да бъде символ на обединена и единна Европа“, заяви още пред участниците Борисов. Той подчерта, че пълноправното членство в Шенгенското пространство си остава ключов приоритет за страната ни.\r\nПо време на сесията във Варшава министър-председателят Бойко Борисов беше категоричен, че Европа няма да бъде завършен проект, ако страните от Западните Балкани не бъдат приобщени към ЕС.\r\n\"Всяка от нашите държави даде своя принос. България вложи цялата си енергия, за да постигне напредък в тази област по време на ротационното си председателство на Съвета на ЕС. Удовлетворени сме и от факта, че настоящото Румънско председателство и бъдещото на Хърватия ще продължат осъществяването на този приоритет“, посочи Борисов пред лидерите в Полша.\r\nБългарският министър-председател изтъкна и необходимостта от запазването на кохезионната и общата селскостопанска политика, включително осигуряване на адекватното им финансиране от бюджета на ЕС. Бойко Борисов посочи и нуждата от изграждането на Цифровия пазар и развитието на иновациите и високите технологии. Според него те ще допринесат за по-високата конкурентоспособност на ЕС. Пред участниците в сесията премиерът Борисов подчерта и стратегическото значение на Енергийния съюз, включително ускоряването на работата по регионалните енергийни проекти и междусистемните връзки.\r\n\"България категорично остава на позиция, че консенсусът е задължителен при вземане на решения в областите от взаимен интерес на всички държави-членки от Общността“, завърши речта си българският министър-председател.\n\r\n ", "date": "2019.05.01", "title": "Борисов във Варшава: Страните ни доказаха, че могат да са \"кормилото на ЕС\""}
{"url": "https://www.dnes.bg/notifikacii/2019/05/01/mvr-razsledva-ubiistvo-na-myj-v-gorna-oriahovica.409103", "text": "\r\nСледствените действия в района продължават.  Вече има и задържан, който е на мястото на инцидента за следствен  експеримент. Тялото е с множество наранявания - счупен череп и ребра,  съобщи Нова тв.\r\nПричините за смъртта са в процес на изясняване.\r\n ", "date": "2019.05.01", "title": "МВР разследва убийство на мъж в Горна Оряховица"}
{"url": "https://www.dnes.bg/politika/2019/05/01/radev-dokato-ima-vyzrojdenski-duh-bezrodnicite-niama-da-ni-zatriiat.409106", "text": "\"Докато ви има вас и децата ви растат с възстановките, българските песни и възрожденския дух, безродниците няма да затрият нашата история. Народ без минало няма бъдеще, затова сме длъжни да помним“. Това заяви държавният глава Румен Радев в Клисура, където се състоя възстановка на моменти от Априлската епопея през 1876 г. с участието на местни самодейци и членове от Национално дружество \"Традиция“, съобщиха от Прессекретариата на Президенството. \n\r\nРумен Радев благодари на всички потомци и родолюбиви българи, които не само пресъздават славата и величието на Априлското въстание, но и пренасят завета на дедите ни от поколение на поколение.\r\n\r\nРадев в Клисура: Родолюбието не е грях, а избор на достойните\n                    \n                    \r\n\"Събитията преди 143 години ни напомнят за моралната сила и величието на един народ, готов на саможертва в името на свободата“, посочи президентът.\n\r\nПо думите на държавния глава клисурци са завещали безценен урок за бъдните поколения.\r\n\"Народ, чиито мъже грабват допотопни пушки срещу многократно превъзхождащ противник в името на правдата и свободата и чиито жени скачат в кладенците заедно с децата си, за да не допуснат поругаване, такъв народ не може да бъде покорен и мачкан“, категоричен беше президентът Румен Радев.\n\r\nДържавният глава посети църквата “Св. Богородица” в Клисура.\n\r\n ", "date": "2019.05.01", "title": "Радев: Докато има възрожденски дух, безродниците няма да ни затрият"}
{"url": "https://www.dnes.bg/evroizbori-19/2019/05/01/ninova-ubedena-samo-bsp-moje-da-pobedi-gerb.409104", "text": "\n\r\nБСП е единствената, която може да победи ГЕРБ и да сложи началото на промяната, каза лидерът на БСП Корнелия Нинова по време на първомайския митинг и откриването на предизборната кампания на \"БСП за България“.\r\n\"Ние не сме идеални, знаем го, но три години се борим срещу статуквото, срещу задкулисието, срещу модела на прехода. Не успяха да ни купят с постове, не успяха да ни купят с пари. Искаме да продължим. Знаем как да подредим държавата“, убедена е Нинова.\r\n\"На 1 май ни събира миналото. Събра ни и настоящето, защото днес в 21 век в България има бели роби на труда. Днес в 21 век в България има хиляди работещи бедни. Най-вече ни събра бъдещето, общата ни воля да променим това, защото днес учители, земеделци, малък бизнес, шивачки, монтьори, механици, миньори, учени живеят зле. Над 1,5 млн. българи живеят под прага на бедност“, посочи Нинова.\r\n                    \n                    \n                \"Над един милион и половина българи живеят под прага на бедност от 340 лева, а десет човека от властта си направиха луксозни къщи за гости, построени с наши пари. Подават оставки, остават с апартаменти. Апартаментен морал\", обобщи Нинова.\r\nТя припомни \"Приказка за стълбата\" на Смирненски и допълни относно апартамантгейт: \"Те не по стълба се качиха, с асансьори излетяха. Там, от високото, виждат, че народът живее добре, в благоденствие и е щастлив. Подмяна!\"\r\nСпоред нея страната ни няма да бъде приета скоро в Шенген, както обеща Борисов.\r\nПобедата над ГЕРБ ще означава връщане на държавността, върховенство на закона, правосъдие, еднакво за всички, икономика и производство, съдържателно образование, достъпно здравеопазване, доходи, достойни за българите, каза още тя.\r\nПо думите й има подмяна на фактите, на учебниците, на паметта ни, на историята ни и на българщината. \"Вчера някой ни убеждаваше в навечерието на Априлското въстание, че нямало турско робство. В България е имало турско робство и Руско-турска освободителна война. Не подменяйте историята на българина“, каза Нинова.\r\nНинова призна, че мнозина от българите не вярват в евроизборите. \"Някои смятат, че там отиват само скъпоплатени чиновници. Не, зависи от нас, какви хора ще изпратим там. Други мислят, че Европа не може да ни подобри доходите. Може, ако нашите хора се преборят за минимална европейска заплата и минимална европейска пенсия. Смятате, че Европа не може да помогне на децата ни, да не заминават. Може, ако нашите представители се преборят за младежката гаранция, за културния чек, за образование и работа на младите хора. Отчаяни сте, че няма справедливост и правосъдие. Може да има, ако създадем европейска прокуратура и подкрепим г-жа Кьовеши за главен прокурор на Европа“, обобщи лидерът на БСП.\r\n\r\n ", "date": "2019.05.01", "title": "Нинова убедена: Само БСП може да победи ГЕРБ"}
{"url": "https://www.dnes.bg/notifikacii/2019/05/01/eksperti-preduprejdavat-id-moje-da-se-vyzstanovi.409093", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Лидерът на терористичната групировка \"Ислямска държава\" Абу Бакр ал Багдaди се появи във видеоклип за пръв път от пет години насам. В разпространеното от самата организация видео мъж с брада, приличащ на Багдaди, заявява, че групировката ще търси отмъщение за всички нейни членове, които са били убити или се намират в затвора\n\r\nСАЩ ще проверяват записа, а наградата от 25 милиона лева, която дават за Багдади, остава.\n\n\n\n\r\nСпоред експерта от Центъра за близкоизточни изследвания Мохд Абуаси този запис е направен преди атентата в Шри Ланка и след последната битка между \"Ислямска държава\" и кюрдите.\n                \n                \r\n\"Това е целта - да мобилизира масите. Според данни почти 30 хиляди ислямисти, които са били на територията на Сирия и Ирак в рамките на \"Ислямска държава\", са се върнали обратно по местата си и се разчита точно тези бойци да бъдат мобилизирани отново\", коментира журналистката Нина Спасова пред \n\r\nПо думите ѝ остава опасността от това \"Ислямска държава\" да бъде възстановена, а според Мохд Абуаси във видеото е истинският Абу Багдади.\n\r\n\"През 2013 година се появи по същия начин. Разликата е, че сега той говори без никакво самочувствие. Липсва изражението, което имаше като лидер на ИД. Много хора смятаха, че той е умрял и при тяхната идеология не може да даваш клетва за лоялност към човек, който е загинал. Затова, ако има хора, които искат да се присъединят към организацията, трябва да видят, че е жив\", коментира експертът в \"България сутрин\".\n\r\nПо думите на Мохд Абуаси американците продължават да използват присъствието на организацията за политически цели. \n\r\n\"Факт е, че \"Ислямска държава\" териториално беше унищожена и там се бяха съсредотичили много привърженици на организацията. Сега те са в процес на преструктуриране. Тя не е унищожена идейно, което е много опасно и стои в основната на много терористични актове\", обясни Нина Спасова.\n\r\nСпоред нея организацията започва да върви по стъпките на \"Ал кайда\". По думите ѝ лидерите някъде създават и планират операциите и те се изпълняват от членовете на \"Ислямска държава\".", "date": "2019.05.01", "title": "Експерти предупреждават: ИД може да се възстанови"}
{"url": "https://www.dnes.bg/zvezdi/2019/05/01/viktoriia-bekym-i-spice-girls-zaedno-na-uembli.409065", "text": "Виктория Бекъм ще пее заедно със „Spice girls“. Въпреки че в турнето на групата ще участват само нейните колежки Мелани Браун, Мелани Чизхолм, Ема Бънтън и Гери Халиуел, тя ще излезе заедно с тях на един от концертите.\r\nИзточник, близък до семейство Бекъм разкри пред британската преса, че най-вероятно дизайнерката ще се качи на сцената на стадион „Уембли“ в Лондон, на 14 юни.\r\nВсе още не е ясно дали Виктория ще се включи за целия концерт или само за отделна песен.\r\nСъпругата на Дейвид Бекъм е била категорична към спайските, че не иска да пее на живо, но пък ще потанцува за радост на феновете.\r\nПо-рано Ема Бънтън обяви в интервю, че не очаква Виктория да се присъедини към турнето, защото е много заета и желае да се развива в сферата на дизайна. Преди това Виктория все пак спомена, че много обича момичетата и може да изненада почитателите на \"Spice girls“ в Лондон.\r\n \r\n\r\n ", "date": "2019.05.01", "title": "Виктория Бекъм и \"Spice girls\" заедно на \"Уембли\""}
{"url": "https://www.dnes.bg/notifikacii/2019/05/01/osydiha-djulian-asandj-na-50-sedmici-zatvor.409107", "text": "Основателят на Уикилийкс Джулиан Асандж бе осъден днес на 50 седмици затвор във Великобритания за нарушаване на условията по освобождаването му под гаранция, предаде Асошиейтед прес.\r\nСъдия Дебора Тейлър каза, че Асандж заслужава почти максимална присъда заради тежестта на извършеното от него престъпление. Нарушението датира от 2012 г. Съгласно британското законодателство максималната присъда за това, за което бе признат за виновен Асандж, е една година затвор.\r\nСъдията отхвърли молбата на австралиеца да прояви снизходителност към него, тъй като е прекарал близо седем години в посолството на Еквадор в Лондон. Основателят на Уикилийкс изслуша произнасянето на присъдата със скръстени ръце и без да покаже емоции. Негови привърженици скандираха \"Срам\" по адрес на съдия Тейлър.\r\n                \n                Асандж потърси убежище в еквадорското посолство в Лондон през 2012 г., за да избегне екстрадиция в Швеция, която искаше да го разпита заради твърдения за изнасилване и сексуално насилие от негова страна. Адвокатите на основателя на разобличителния сайт Уикилийкс твърдяха, че той е нарушил условията по гаранцията, защото е бил \"отчаян човек\", страхуващ се да не бъде екстрадиран в Съединените щати, припомня АП.\r\nУтре Асандж ще се изправи отново пред британски съд, този път по искането на САЩ за екстрадиция по обвинения в хакерство.\r\nСпоред американската прокуратура основателят на Уикилийкс е влязъл в заговор с Челси Манинг, бивш анализатор от военното разузнаване на САЩ, за да проникнат в компютърни мрежи и да получат достъп до класифицирана информация.\r\nВ обвинителния акт се твърди, че 47-годишният австралиец е помогнал на американския военнослужещ да \"разбие\" през март 2010 г. паролата на американски правителствен компютър с класифицирана информация. \r\nАсандж може да бъде осъден на до пет години затвор в САЩ.\r\nОснователят на \"Уикилийкс\" бе арестуван в Лондон на 11 април, след като Еквадор отмени правото на убежище, което му бе предоставил. (БТА)\r\n ", "date": "2019.05.01", "title": "Осъдиха Джулиан Асандж на 50 седмици затвор"}
{"url": "https://www.dnes.bg/obshtestvo/2019/05/01/kt-podkrepa-na-bylgarskiia-narod-mu-lipsva-spravedlivost.409108", "text": "\nВ Деня на труда традиционни шествия се проведахо в страната, организирани от КТ \"Подкрепа\".\r\nВ София шествието започна от пл. “Св. Неделя” по бул. \"Витоша\", НДК до музея \"Земята и хората\", където премина в 9-часов концерт “Рок за Труда”.\n\r\nТам е и президентът на КТ \"Подкрепа\" Димитър Манолов, който сподели пред камерата на , че на българският народ му липсва справедливост.\n\r\n\"Никъде по света работниците не са получили достатъчно справедливост. В България този дефицит е най-голям и тук има най-много потребност от него\", допълни още той.\n                    \n                    \n                \r\n\"Ние трябва да си изградим това самочувствие, от което имаме нужда и което ни се полага. Това, че България е малка държава не е вярно, защото тя е по-голяма от половината държави в ЕС. Имаме нужда от достойнство, но то си зависи от нас\", смята Манолов.\n\r\nЗаради демонстрацията почти целият център на столицата е блокиран за движение.", "date": "2019.05.01", "title": "КТ \"Подкрепа\": На българския народ му липсва справедливост"}
{"url": "https://www.dnes.bg/obshtestvo/2019/05/01/detski-risunki-i-cvetia-ochakvat-papa-francisk-v-rakovski.409102", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пътят на папа Франциск в Раковски ще бъде празнично украсен с детски рисунки и подредени цветни алеи. В манастира на сестрите Францисканки, където папата ще си почине на 6 май, го очаква специална изненада. А каква е тя, разказва летописецът на църковният живот в града Катя Гълева.\n\r\nХрамът ухае на прясно боядисано. Подобен е ароматът и в църкавата \"Пресвето сърце Исусово\", където своето първо причастие ще вземат над 200 деца от ръката на светия отец. Работата не спира и край манастира на Сестрите Францисканки, където папата ще обядва.\n\r\n\"Стремим се да направим някакъв вариант на логото на папа Франциск и ще сложим и нашия трикольор\", сподели пред  Катя Гълева.\n                    \n                    \n                \r\nПо образование тя е шивач-технолог, а по призвание - летописец на църковният живот в Раквоски. В добрите дела за църквата често ѝ помагат младите хора в града.\n\r\n\"Винаги води любовта към Бога, той е най-близко до Исус. И неговия представител\", убедена е жената.\n\r\nЛюбовта води и хората в Раковски да направят всичко по силите си, за да посрещнат подобаващо главата на католическата църква.\n\r\n ", "date": "2019.05.01", "title": "Детски рисунки и цветя очакват папа Франциск в Раковски"}
{"url": "https://www.dnes.bg/index/2019/05/01/1-mai-e-taksim-prati-nad-120-demonstranti-v-aresta-v-turciia.409114", "text": "Турската полиция арестува първомайски демонстранти, които се опитаха да проникнат на емблематичния площад \"Таксим\" в Истанбул въпреки забраната на властите, предаде АП.\n\nВластите в Истанбул затвориха днес площада за граждани и туристи, а движението бе спряно.\r\nПолицията се оправда със съображения за сигурност, съобщи bTV.\n\r\nПлощад \"Таксим\" бе затворен за първомайски манифестации от 1978 до 2010 г., след като на такъв митинг през 1977 г. при сблъсъци загинаха 37 души. Всяка година стотици хиляди работници от всички краища на Турция се стичат в Истанбул, за да положат венци на паметника на жертвите.\r\n                \n                Проявите през 2010 г. бяха мирни, но след като през 2012 г. забраната бе върната, отново имаше протести, придружени от насилие.\n\r\nДнес органите на реда разрешиха само на няколко малки групи представители на синдикатите да положат венци на паметника.\n\r\nГрупи  демонстранти, скандиращи \"Първи май е \"Таксим\" и той не може да бъде  забранен!\", се опитаха да пробият полицейската блокада. \r\nПолицията е арестувала 127 души по време на днешните първомайски демонстрации в Истанбул, съобщи ДПА, като се позовава на турската телевизия Си Ен Ен - Тюрк.\r\nПрофсъюзите и  политическите партии ще отбележат деня на труда с митинги в определените  от правителството места в Истанбул и столицата Анкара.", "date": "2019.05.01", "title": "\"1 май е \"Таксим!\" прати над 120 демонстранти в ареста в Турция"}
{"url": "https://www.dnes.bg/zvezdi/2019/05/01/desi-coneva-chaka-vtoro-dete.409066", "text": "Още една тв водеща очаква дете. След като Йоанна Драгнева публикува снимка на наедрялото си коремче, стана ясно, че Деси Цонева също е бременна. \r\nДъщерята на покойния Димитър Цонев е в четвъртия месец, но все още не е съобщила официално, че ще има второ дете.\r\n \r\nСпоред запознати, Деси трябва да роди през есента.\r\n \r\nБащата на бебето е издателят Явор Стефанов, който е с 19 години по-голям от нея.\r\n \r\nТв водещата има 9-годишен син от предишната си връзка, от своя страна приятелят ѝ има две дъщери – на 17 и 20 години.\r\n \r\nВ началото на връзката ѝ със Стефанов, Деси Цонева криеше възрастовата разлика между тях, като само споделяше, че излиза с човек, който е бил плътно до нея след загубата на баща ѝ.\r\n\r\n", "date": "2019.05.01", "title": "Деси Цонева чака второ дете"}
{"url": "https://www.dnes.bg/stranata/2019/05/01/dve-jeni-s-opasnost-za-jivota-sled-ptp-to-krai-pripek.409117", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Две жени остават с опасност за живота след вчерашната катастрофа край варненското село Припек. И на двете ще бъде направена операция на гръбначния стълб.\r\nКакто е известно, седем души пострадаха, след като микробус за междуселски превози се пребърна на пътя.\nМомчето, което пострада при катастрофата на училищен автобус на пътя Айтос - Карнобат, пък е получило краткротрайна загуба на паметта.\r\nТова е станало секунди, след като е изхвърчал от прозореца на автобуса. В ранния следобед вчера край село Чукарка автобусът с три деца в него се преобърна край пътя след отнето предимство.\n\r\n14-годишният Мехмед все още не може да се съвземе от шока от катастрофата. Спомня си само момента, когато лекият автомобил се врязва в училищния автобус на разклона за село Чукарка. Шофьорът на училичния автобус отнел предимството на автомобила.\n                    \n                    \n                \r\n\"Спомням си само, че бях говорил с майка ми и видях колата като ни блъсна. Повече нищо не съм видял\", каза той.\n\r\nУтре Мехмед ще бъде изписан от бургаската болница, но не иска да пътува повече с този шофьор. Родителите му ще настояват водачът, който вози до Айтос децата от три села, да бъде сменен. Алкохолната му проба е отрицателна, но тепърва ще се установява дали има превишения на скоростта при инцидента.\r\n ", "date": "2019.05.01", "title": "Две жени с опасност за живота след ПТП-то край Припек"}
{"url": "https://www.dnes.bg/evroizbori-19/2019/05/01/karadaiy-za-da-vyrvi-evropa-v-pravilna-posoka-se-nujda-ot-dps.409099", "text": "Ние залагаме на младите! Ние залагаме на нужната промяна и на ЕС, и на България. Това каза председателят на ДПС и водач на листата на ДПС за членове на ЕП Мустафа Карадайъ по време на предизборната среща в Русе. Централният лъч на ДПС тръгна от Русе на предизборна обиколка за предстоящите европейски избори.\n\r\nВ своето изказване Карадайъ каза, че Европа се нуждае от промяна, но тази промяна няма да я направят онези, които са създали проблемите.\r\nЕвропа има нужда от млада енергия, от нови идеи, от нова енергия за своето развитие. Европа има нужда да си припомни основополагащите идеи за ЕС, основните ценности на ЕС и тази млада енергия да върви напред. А не с национализми, не с противопоставяне, не с разделение, каза Карадайъ и заяви: \"Не Европа на нациите, а искаме единна и силна Европа. ДПС може да го направи и всички заедно ще го направим.“  \n                    \n                    \n                \r\nНие имаме приемствеността на поколенията, имаме експертите и най-обучените млади хора, каза водачът на листата на ДПС и констатира: \"За да върви Европа в правилната посока, има нужда от нашите евродепутати\".\r\nНационализмът е опасно нещо. Днес в почти всички държави в ЕС национализмът е на мода. Само че в България, без да има нужда от това, те са включени във властта. Продуктът на тази власт веки ден го виждаме, каза още той.\n\r\nМустафа Карадайъ разкритикува действията на управляващите. Според него те са едни европейци в Брюксел, а в България обратно. \"Ние сме пазители на цялостта, мира, стабилността в държавата\", обяви Карадайъ.\n\r\nСпоред зам.-председателя на ПГ на ДПС Йордан Цонев ксенофобията в Европа прераства в ислямофобия.", "date": "2019.05.01", "title": "Карадайъ: За да върви Европа в правилна посока, се нужда от ДПС"}
{"url": "https://www.dnes.bg/eu/2019/05/01/dvama-ot-pusi-raiyt-s-politichesko-ubejishte-v-shveciia.409080", "text": "Двама членове на руската музикална група Пуси райът, известна с провокативните си изпълнения и протестите си срещу Владимир Путин, получиха политическо убежище в Швеция, предаде Франс прес, като се позова на Шведската държавна телевизия.\r\nЛусине Джанян и Алексей Кнедляковски, които са родители на две деца, поискаха убежище в Швеция през 2017 г. с аргумента, че в родината си са подложени на смъртни заплахи и на тормоз.\r\nВ края на 2018 г. молбата за предоставяне на убежище на семейството беше отхвърлена. Шведската имиграционна служба прецени тогава, че двойката не се намира в пораждаща безпокойство ситуация. Семейството обжалва това решение и така се стигна до предоставянето на политическо убежище.\r\n                    \n                    \n                \"Щастлива съм, че децата ми ще могат да израснат в сигурност, особено предвид това, което се случва в Русия\", каза Джанян.\r\nСпоред британския в. \"Гардиън\" двамата творци са политически ангажирани от 2010 г. Двойката участва в протест на Пуси райът в Сочи през 2014 г. по време на зимните Олимпийски игри. През 2016 г. Кнедляковски беше осъден на 15 дни затвор, защото закачил кръст на врата на статуя, представляваща настоящия шеф на руската Служба за сигурност.\r\nГрупата Пуси райът стана световно известна през 2012 г. с протест срещу Путин в московската катедрала Христос Спасител. Тогава три момичета от групата бяха съдени за хулиганска проява, мотивирана от религиозна омраза. Две от тях бяха осъдени на 2 години в трудов лагер. Миналата година Русия беше осъдена от Европейския съд за човешките права заради много нарушения срещу Пуси райът през 2012 г. (БТА)\n\r\n ", "date": "2019.05.01", "title": "Двама от Пуси райът с политическо убежище в Швеция"}
{"url": "https://www.dnes.bg/eu/2019/05/01/pedro-sanches-ne-byrza-s-koaliciia-v-ispaniia-chaka-oshte-edin-vot.409033", "text": "Победителят на парламентарните избори в Испания, социалистът Педро Санчес е единственият, който може да състави правителствена коалиция след раздробяването на десницата, но той реши да използва цялото време, с което разполага, най-малко един месец, пише Франс прес.\n\r\nНа 26 май испанците ще застанат пред урните за евроизборите, ще гласуват също на местни и много регионални избори (в 12 области от общо 17). Преди да избере варианта за коалиция Педро Санчес, ще трябва да оцени разположението на силите.\n\r\n\"Ще изчакаме да видим какво ще се случи на местните избори ( . . . ) в много автономни области, и разбира се, на евроизборите\", заяви вчера председателката на Испанската социалистическа работническа партия (ИСРП) Кристина Нарбона в интервю за националното радио. \"Нищо не ни притиска . . . все още сме в предизборна кампания\", допълни тя.\n                    \n                    \n                \r\n\n\r\nПедро Санчес може да си позволи да почака. \"Можем да продължим да се занимаваме с текущите въпроси\", подчерта вицепремиерката Кармен Калво.\r\n\n\r\nДошъл на власт без избори, след сваляне на правителството на консерватора Мариано Рахой с вот на недоверие, Санчес се чувства легитимиран от категоричната победа на парламентарните избори и спечелването на 123 места в 350-членния парламент. Още повече, че спечели мнозинство в Сената.\r\nТой остави далеч зад себе си консерваторите от Народната партия (НП), подкрепата за които се срина до 66 депутати спрямо 137 на предишните избори през 2016 г.\n\r\nКоалиция между партии от десницата вече не е алтернатива за съставяне на правителство. Евентуален съюз на НП с 57-те либерални депутати от \"Сиудаданос\" (\"Гражданите\") и крайнодясната партия Вокс, която влиза в парламента с 24 депутати, набира не повече от 147 места, далеч от необходимите 176 места за получаване на мнозинство в 350-членния парламент.\n\r\n\n\r\nОт друга страна, Санчес има няколко възможности. Може да продължи да управлява сам, както прави повече от 10 месеца, но този път със 123 депутати, а не с 85. \"Ще се опитаме\", заяви Кармен Калво, която отбелязва, че избирателите вече оценяват партията и правителството.\n\r\nСанчес може да покани в правителството си \"Подемос\" (\"Ние можем\"), партията на радикалната левица, чиято подкрепа получи. Подкрепата за нея на изборите намаля - \"Подемос\" спечели 42 места спрямо 67 на предишните избори през 2016 г., което вече не й позволява да диктува на Санчес условията си. С подкрепата на малките регионални партии Санчес получава парламентарно мнозинство, без да трябва да разчита на подкрепата на каталунските сепаратисти.\n\r\nДостатъчно е само един депутат сепаратист да се въздържи, за да може Санчес отново да спечели вот на доверие, защото може да бъде избран за премиер и с обикновено мнозинство.\n\r\nСанчес може да формира също по-голяма коалиция с умерените каталунски сепаратисти от Републиканската левица на Каталуния, но те са тежък и непредвидим съюзник.\n\r\nДесницата го обвинява, че е готов да \"направи компромис\" със сепаратистите за сметка на единството на Испания, макар че именно те го принудиха да свика предсрочни избори, като отказаха да гласуват бюджета за 2019 г.\n\r\nНа теория Педро Санчес би могъл да се съюзи също със \"Сиудаданос\", единственият вариант, който му осигурява абсолютно мнозинство (180 депутати общо). Но председателят на \"Сиудаданос\" Алберт Ривера поведе злостна кампания срещу него, обеща, че \"ще го свали от власт\" и показа, че има намерение да оспори лидерската позиция на НП в дясното политическо пространство.\n\r\nВпрочем по-голямата част от активистите на ИСРП не желае подобен съюз и в неделя вечерта скандираше: \"Не с Ривера!\", когато приветстваше победата на Педро Санчес.\n\r\nА вчера основната фигура на \"Сиудаданос\" в Каталуния Инес Аримадас още повече стесни възможността за споразумение, като заяви на премиера социалист: \"Имаме правителство, което е обществена заплаха. Ние ще станем водач на опозицията\".\r\n \r\n/БТА/\r\n ", "date": "2019.05.01", "title": " Педро Санчес не бърза с коалиция в Испания, чака още един вот"}
{"url": "https://www.dnes.bg/world/2019/05/01/id-padna-no-ideologiiata-na-djihadistite-nepoklatima.409076", "text": "Шри Ланка остава в извънредно положение осем дни след ислямистките атаки, които удариха църкви и луксозни хотели. А междувременно лидерът на терористичната групировка \"Ислямска държава\" Абу Бакр ал Багдaди се появи във видеоклип за пръв път от пет години насам.\n\r\nВ разпространеното от самата организация видео, мъж с брада, приличащ на Багдaди, заявява, че групировката ще търси отмъщение за всички нейни членове, които са били убити или се намират в затвора.\n\r\n\n                    \n                    \n                \r\n\"Операцията в Шри Ланка е перфектна по характер и изпълнение. \"Ислямска държава\" пое отговорност, още преди експертите да знаят за какво става въпрос. Сега вече разполагаме с информация, че това не е дейност на местна организация, а има връзка с други такива и човекът, който е установен като ръководител - Мохамед Хашим, вероятно е принадлежал на британските клетки\", посочи в студиото на \"Денят ON AIR\" експертът по сигурност Славчо Велков.\n\r\nТой поясни, че въпросният атентатор е образован и от богато семейство, което показвало, че бедността не е задължителна за този вид тероризъм.\n\n\n\r\nПо думите му \"Ислямска държава\" е загубила територия и военна сила, но идеологията ѝ е непокътната и може много бързо да създаде условия за приемане на нейните правила.\n\r\nСпоред Велков видеото, в което говори лидерът на терористичната групировка, е направено, за да даде вяра и да мотивира последователите си.\n\r\nЕкспертът смята още, че операцията в Шри Ланка показа връщане на тактиката от Ирак - мишените са църкви и синагоги.\n\r\nТой допълни, че видеото не е за подценяване, заради \"неадекватните системи за сигурност в Европа\".\n\r\n\"Трябва да бъдем много внимателни, когато правим гръмки изявления, защото опасността е реална\", сподели пред  Славчо Велков.\n\r\nТой подчерта, че в Европа все още няма единна стратегия за противодействие на тероризма. А идеологията на \"Ислямска държава е много силна, защото бързо прониква в мозъка на човек.\r\n ", "date": "2019.05.01", "title": "ИД падна, но идеологията на джихадистите – непоклатима!"}
{"url": "https://www.dnes.bg/mish-mash/2019/05/01/rak-lyv-koi-zodii-ne-ponasiat-da-gi-ostaviat.409063", "text": "Да бъдеш отрязан е неприятно за всеки. Но не всички флиртове носят успех, а и няма как всеки човек да бъде привлечен от вас и да харесва характера ви. Някои зодиакални знаци обаче са по-уязвими и чувствителни от други и се възстановяват по-дълго време, когато биват отрязани. Те са по-горди, премислят много нещата и приемат лично всяко нещо. Вижте кои са те.\r\n \r\n\r\n \r\nАко някога сте обичали Рак или сте излизали дори за кратко с човек от тази зодия, знаете, че той приема нещата доста по-тежко от околните и ситуацията винаги става напрегната. Изключително емоционални и чувствителни са, обичат по-силно, по-всеотдайни са, радват се като деца на малки неща, но и точно затова много по-лесно се нараняват, дори от дреболии. Приемат отказите и разделите много зле, като край на света. Цял живот имат страх, че ще бъдат изоставени или ще прекарат сами живота си. Те знаят, че трябва да пуснат човека да си отиде и че явно той не е бил правилния избор за тях, но това не прави болката по-малка.\r\n \r\n\r\n \r\nЛъвовете са бойци. Те преживяват нещата по-лесно от Раците, гледат да се справят с трудностите и болката, тъй като са родени лидери и победители. Но пък са страшно горделиви и имат огромно его, което много лесно може да бъде засегнато. Затова, ако някой ги отреже, те недоумяват как може това да се случва. Рядко им се случва някой да ги отхвърли и да не устои на чара им, затова са толкова учудени и гордостта им е наранена. Много са уверени и харизматични, свикнали са всеки да ги боготвори. Трудно преглъщат обидата и се възстановяват, понякога започват да се съмняват в себе си.\r\n \r\n\r\n \r\nЩе бъдете изненадани колко дълбоко наранени са Скорпионите от отказите и разделите. Те изглеждат силни, жилави, понякога непукисти и арогантни, но са водни знаци – затова и вътрешно са изключително емоционални и раними. Когато се открият пред някого, изберат да му се доверят и наистина го харесат, не могат да повярват, че той би ги предал по такъв начин. Питат се как са могли изобщо да споделят нещо с него и да са били толкова честни с въпросния човек. Рядко някой ще ги види да плачат – само най-близките. Пред другите Скорпионите просто превръщат болката в гняв, стават студени и дори търсят отмъщение. Не прощават.\r\n\r\n\r\n ", "date": "2019.05.01", "title": "Рак, Лъв ... Кои зодии не понасят да ги оставят? "}
{"url": "https://www.dnes.bg/index/2019/05/01/guaido-zove-venecuela-na-ulicite-da-prodyljim-operaciia-svoboda.409081", "text": "Лидерът на опозицията във Венецуела Хуан Гуайдо призова  демонстрациите срещу президента Николас Мадуро да продължат и днес, след  ден, в който войници преминаха на негова страна, а между силите на реда  и симпатизантите му имаше сблъсъци, предаде Франс прес.\r\n\"Призовавам въоръжените сили да продължат да изпълняват \"операция  \"Свобода\". На 1 май ще продължим. В цяла Венецуела ще сме на  улиците\", каза Гуайдо във видео послание, публикувано в социалните  мрежи.\n\n\r\nГуайдо каза, че протестните акции във вторник са показали, че въоръжените сили не подкрепят и не уважават президента Мадуро.\r\nПо-рано  вчера Гуайдо публикува в Туитър видеообръщение, в което призоваваше  военните да излязат на улицата, за да \"сложат край на узурпацията\" на  властта в страната.\r\n\r\n                \n                Председателят на венецуелската опозиционна партия  \"Народна воля\" Леополдо Лопес, който избяга от домашен арест и беше в  посолството на Чили в Каракас, се е преместил в дипломатическата мисия  на Испания, съобщи вчера чилийският външен министър Роберто Ампуеро.\r\nМинистърът  каза, че Лопес и съпругата му Лилиан Тинтори са взели това решение,  защото в чилийското посолство вече е имало \"други гости\".\r\nБлизо 70 души бяха ранени вчера при сблъсъци между антиправителствени демонстранти и силите на реда във венецуелската столица Каракас, съобщи агенция ЕФЕ, цитирана от ТАСС.  \"Срещу нас използваха бойни патрони, не ни разпръскваха, а стреляха на месо\", цитира местна телевизия един от пострадалите.\r\nПодразделения на Националната гвардия на Венецуела отказаха да участват в разгонването на мирната антиправителствена демонстрация в град Пуерто Ордас в щата Боливар, съобщи в. \"Насионал\". На видеозапис, качен на сайта на изданието, се вижда как бронетранспортьори на Националната гвардия, насочили се към група протестиращи, спират и се отдалечават под аплодисментите и одобрителните възгласи на хората.\r\nВенецуелският министър на отбраната генерал Владимир Падрино заяви, че полковник, верен на президента Николас Мадуро, днес е бил ранен от куршум по време на бунта на група военни, подкрепящи опозиционния лидер Хуан Гуайдо.\r\n\r\nНачалникът на тайната полиция СЕБИН във Венецуела остро критикува президента Николас Мадуро - безпрецедентна до момента стъпка на висш представител на силите за сигурност, предаде Асошиейтед прес.\r\nРъководителят на СЕБИН Мануел Рикардо Кристофер Фигуера вчера написа писмо до венецуелския народ, в което казва, че е време \"да възстановим страната\". Високопоставен американски представител потвърди автентичността на текста, който се разпространява в социалните медии.\r\nВ писмото Фигуера казва, че винаги е бил верен на Мадуро, но Венецуела е претърпяла вреден упадък. Макар да не назовава по име опозиционния лидер Хуан Гуайдо, Фигуера пише, че \"дойде време да търсим нови пътища за правене на политика\". Според високопоставения американски представител съпругата на Фигуера е извън границите на Венецуела.\r\nПрезидентът на САЩ Доналд Тръмп обвини Куба, че провежда военни операции във Венецуела в подкрепа на Мадуро и заплаши да наложи множество тежки санкции на острова, ако не се оттегли от Венецуела.\r\n\"Ако кубинските войски и милиции незабавно не спрат военни и други операции, които целят предизвикване на смърт и разрушения на конституцията на Венецуела, на остров Куба ще бъде наложено \"пълно и цялостно ембарго, заедно със санкции на най-високо ниво\", написа Тръмп в Туитър.  \"Да се надяваме, че всички кубински войници ще се върнат назабавно и мирно на острова си\", допълни Тръмп.\n\r\nПрезидентът на Венецуела Николас Мадуро е бил готов да напусне страната вчера сутринта, изправен пред призива за въстание на опозиционния лидер Хуан Гуайдо, но променил плановете си, след като Русия се намесила, заяви държавният секретар на САЩ Майк Помпейо в телевизионно интервю, цитиран от Ройтерс.\r\n\"Те имаха самолет на пистата. Той беше готов да си тръгне сутринта, както разбираме. Руснаците са изискали той да остане\", каза Помпейо в интервю за телевизия Си Ен Ен. Мадуро е щял да замине за Куба, съобщи БТА.\r\n ", "date": "2019.05.01", "title": "Гуайдо зове: Венецуела на улиците, да продължим операция \"Свобода\""}
{"url": "https://www.dnes.bg/obshtestvo/2019/05/01/vseki-peti-bylgarin-edva-svyrzva-dvata-kraia-27-trudno-plashtat-smetki.409084", "text": "Една четвърт от жителите на станата нямат достатъчно пари за да покрият основните си нужди. Най-голям е броят на домакинствата, които имат затруднения с плащането навреме на битовите сметки за ток, вода и парно, с вноските по кредити, както и с наема на жилището. Проблеми с плащането на тези основни разходи за дома имат 27,5% от населението, или близо 862 хил. души, обявиха от НСИ.\n\r\nВсеки пети българин, или точно 20,9% от населението, живее в материални лишения. Това означава, че се ограничава при потреблението на поне четири от девет основни стоки и услуги, пресмята \"Труд\".\n\r\nНаред с това 22,6% от хората в страната не могат да си позволят консумация на месо, пиле или риба през ден, а 19,6% от населението не могат да посрещнат със собствени средства неочаквани финансови разходи като например за ремонт на колата или за подмяна на пералня или хладилник. 26,2% от домакинствата пък се ограничават при отоплението на жилището си, т.е. стоят на студено през зимата заради липса на пари за парно или дърва за огрев.\n                    \n                    \n                \r\nОграниченията на хората, свързани със задоволяване на основни нужди и потребности, се различават в зависимост от етническата им принадлежност. За всички етнически групи най-висок е делът на хората, които имат затруднения при плащането навреме на разходите за жилището, като сред ромите това са 65,1% от домакинствата, за турската етническа група – 33,3%, и за българската група – 24,8%. Повече от половината от ромите (51,5%) не могат да си позволят едноседмична почивка извън дома, а около 63% не могат да си позволят да ядат месо, пиле или риба през ден. При турската етническа група 29,4% от хората не могат да посрещнат със собствени средства неочаквани финансови разходи, а 30,3% не могат да си позволят консумация на месо, пиле или риба три пъти в седмицата.\n\r\nВ материални лишения (ограничават се в потреблението на 4 от 9 основни стоки и услуги) живеят 60,6% от ромите, 17,1% от турския етнос и 8,1% от българската етническа група.\n\r\nОт НСИ представят данни и за материалните лишения при децата, като изследват потреблението на 13 основни стоки и услуги, необходими за нормалния им живот. Оказва се, че 43,5% от децата са лишени поне от едно нещо, а за 4,4% от децата нито една основна потребност не може да бъде удовлетворена поради финансови причини.\n\r\nПриблизително една трета от децата (34,3%) не могат да отидат на почивка извън дома поне една седмица в годината, като тук влизат и гостуване при роднини и приятели, организирана почивка от училището и т.н. 33,5% от децата не могат да си позволят редовни занимания с плуване, свирене на музикален инструмент, уроци по английски и др. А 33,8% са лишени от екипировка за игри навън – колело, ролери или кънки. Но още по-страшно е, че за всяко едно от четири деца не може да бъдат купени книги, подходящи за възрастта му (без учебниците), и два чифта обувки според сезона.\r\n22% от населението на страната, или 1,55 млн. души, живеят под линията на бедност, а разполагаемият им доход е под 351,11 лв. на месец, сочат данните на НСИ за 2018 г. Линията на бедност се определя като 60% от средния медианен доход в страната. Сумата от 351 лв. е доста малка като се има предвид, че средната заплата надмина 1200 лв. Но хиляди хора работят на минимална заплата. А ако в семейството има дете, пенсионер или безработен средният доход на човек пада значително.\n\r\nСпрямо предходната година линията на бедност се запазва, а бедните хора намаляват – през 2017 г. бедни бяха 23,4% от населението. Социалните помощи имат съществено значение за намаляване на бедността. Ако в доходите на домакинствата останат пенсиите, но се изключат останалите социални плащания (обезщетения, социални и семейни помощи и добавки), равнището на бедност би се повишило до 29,5% от населението.\n\r\nБезработните са най-застрашени да попаднат в групата на бедните. 56,1% от безработните имат доходи под линията на бедност. Но още по-страшното е, че 10,1% от работещите граждани също попадат в групата на бедните. Т.е. заплатата им е толкова ниска, че в домакинството нямат по 350 лв. на човек. Като при хората на непълно работно време рискът за изпадане в бедност е над 4 пъти по-висок от този при работещите на пълно работно време.\n\r\nОбразованието оказва съществено влияние върху бедността при работещите граждани. Най-висок е делът на работещите бедни с начално и без образование – 66,2%. С нарастване на образователното равнище делът на бедните сред работещите намалява приблизително 2 пъти за тези с основно и над 4 пъти за хората със средно образование. Делът на работещите бедни с висше образование е само 6,2%.\n\r\nНай-висок е делът на бедните сред домакинствата от един човек над 65 години, самотните родители с деца, както и домакинствата с три и повече деца.", "date": "2019.05.01", "title": "Всеки пети българин едва свързва двата края, 27% трудно плащат сметки"}
{"url": "https://www.dnes.bg/football/2019/05/01/london-plache-aiaks-ne-dade-shansove-na-totnym.409079", "text": "Aякс продължава да мечтае за нещо голямо и направи огромна крачка към финала на Шампионската лига, след като победи с 1:0 Тотнъм при визитата си на новия стадион на \"шпорите\" в Лондон, в първия 1/2-финал между двата тима.\n\r\nЕдинственото и победно попадение бе дело на Ван де Беек, който реализира за гостите в 15-ата минута и на практика този гол се оказа достатъчен на холандския колос да стигне до успеха в срещата.\n\r\nДомакините бяха сериозно окуцяли в предни позиции за този мач заради контузията на головата машина Хари Кейн и наказанието на другата звезда в атаката, в лицето на Хьон Мин Сон. Като цяло отборът не бе убедителен в офанзивен план при тяхното отсъствие.\n                    \n                    \n                \r\nНе може да не се отбележи, че Спърс получи сериозен удар малко преди почивката заради тежкото мозъчно сътресение, което получи Ян Вертонген и заради което не успя да продължи мача.\n\r\nСъс сигурност в Холандия ще си припомнят за далечната 1995 година, когато Аякс стъпи за последно на европейския връх и е на няколко крачки от големия трофей в турнира.\r\nКак премина срещата четете в", "date": "2019.05.01", "title": "Лондон плаче! Аякс не даде шансове на Тотнъм"}
{"url": "https://www.dnes.bg/politika/2019/05/01/otbeliazvame-143-g-ot-izbuhvaneto-na-aprilskoto-vystanie.409085", "text": "143-годишнината от избухването на Априлското въстание ще бъде отбелязана в страната. Априлското въстание избухва на 20 април стар стил (1 май нов стил) 1876 г. в Копривщица и е организирано от Българския революционен централен комитет.\r\nВ Клисура тържествата ще започнат в 10.30 часа с литийно шествие, което ще пренесе Светините на Април 1876-та, от историческия музей до площад „20-ти април“. Там ще бъде извършен ритуалът по издигането на националния флаг. В  историческия храм „Свето Въведение Богородично“ ще бъде от отслужен молебен за  благоденствие.\r\nСнощи на площада в подбалканския град се състоя тържествен митинг-заря,  на който присъства президентът Румен Радев. Почетена беше паметта на  загиналите при погрома на въстанието над 400 клисурци. Днес Радев ще  наблюдава възстановката, в която ще участват близо 200 души - самодейци,  сред които и десетки от националното дружество \"Традиция\" от цялата  страна.\n                    \n                    \n                \r\nКулминацията на тържествата е тържественият митинг-заря в 20.30 мин. Официалното слово ще произнесе председателят на НС Цвета Караянчева.\n\r\nВъстанието избухва предсрочно на 20 април заради предателство. По план е трябвало да започне на 1 май 1876 г.\r\nПодготовката на въстанието е осуетена от османските власти. От 95 въстанали села и градчета във въстанието участват едва около 10 000 мъже, въоръжени с огнестрелно оръжие.\r\nПрибързаното обявяване на въстанието, подготвеността на османските власти за евентуален бунт след Старозагорския опит за въстание и след Босненско-Херцеговинското въстание, крайно недостатъчното снабдяване с оръжия и не на последно място неопитността на апостолите, тяхната несъгласуваност и пълната липса на международна заинтересованост, обясняват бързия му и кървав край.", "date": "2019.05.01", "title": "Отбелязваме 143 г. от избухването на Априлското въстание"}
{"url": "https://www.dnes.bg/world/2019/05/01/noviiat-imperator-na-iaponiia-naruhito-poluchi-vlastta.409082", "text": "В първото си обръщение новият император на Япония Нарухито заяви, че ще изпълнява стриктно конституцията, ще дава приноса си за мира и ще изпълнява задълженията си на символ на държавата и единството на народа, предадоха световните агенции.\r\nНарухито направи обръщението си на церемония в императорския дворец, излъчвана пряко от националните телевизионни канали.\r\nВ церемонията участваха императрица Масако и членовете на императорското семейство, министър-председателят на Япония Шиндзо Абе и членове на кабинета му, председателите на двете камари на парламента, съдиите от върховния съд, представители на органите на местната власт и обществеността.\r\nОблечен в смокинг, император Нарухито получи на друга церемония по-рано днес символите на монархическата власт - загънати в плат сабя и скъпоценности, всяка в отделна кутия, и държавни печати, като доказателство за възкачването му на трона, ден след като неговият баща абдикира. На тази церемония присъстваха само пълнолетни мъже от императорското семейство. Свидетели бяха брат му, сега престолонаследник - Фумихито, и чичо му принц Хитачи. Нарухито наследи трона на Хризантемата в полунощ. (БТА)\r\n ", "date": "2019.05.01", "title": "Новият император на Япония Нарухито получи властта"}
{"url": "https://www.dnes.bg/balkani/2019/05/01/mvnr-v-gyrciia-e-obiavena-24-chasova-transportna-stachka.409086", "text": "По информация на посолството на България в Атина в Гърция е обявена 24-часова транспортна стачка, която ще засегне автобусния, тролейбусния, градския електрически железопътен транспорт, както и движението на метрото, на корабите и на фериботите. Това съобщиха от Министерството на външните работи.\r\nШофьорите на тролейбуси, градски и крайградски автобуси, както и на градския електрически железопътен транспорт, който обслужва Атина и Пирея, ще стачкуват през целия работен ден. Водачите в метрото ще стачкуват от 9.00 часа до края на работното време, а на кораби и фериботи – от 00.00 до 24.00 часа.\r\nТрамваите, такситата и междуградските автобуси, както и другият масов транспорт, ще се движат съгласно разписанията.\r\n                    \n                    \n                За допълнителна, по-подробна информация българските граждани могат да се обръщат към посолството в Атина на телефони: 0030 2106748105 и 0030 6937096220. Пътуващите могат да се свързват и с бреговата охрана в Гърция и туристическите компании, чиито услуги са използвани при резервациите.\r\n ", "date": "2019.05.01", "title": "МВнР: В Гърция е обявена 24-часова транспортна стачка"}
{"url": "https://www.dnes.bg/snimka-na-denia/2019/05/01/vremeto-na-1-mai-oblaci-slynce-i-silen-viatyr.409088", "text": "Днес ще има променлива облачност, по-значителна в следобедните часове, когато на места, главно в планинските райони ще превали и прегърми.\r\nОт НИМХ съобщиха, че за 8 области на страната е в сила жълт код за силен вятър с пориви до 22- 24 м/сек. Предупреждението важи за  областите Видин, Монтана, Враца, Плевен, Велико Търново, Русе, Разград и  Силистра.\r\nСпоред\r\n\r\nмаксималните температури ще са предимно между 18° и 23°. По Черноморието ще духа до умерен западен вятър, който след обяд ще се ориентира от юг-югоизток. Облачността ще е променлива, значителна над южните райони, където на отделни места ще превали. Максимални температури на въздуха: 17-21°. Температурата на морската вода е 14-15°. Вълнението на морето ще бъде 1-2 бала.\r\n                \n                Атмосферното налягане ще се повиши слабо, но ще остане по-ниско от средното за май.\r\nНад планините ще има променлива, често значителна облачност и на места ще превали дъжд, по високите върхове - сняг. Ще духа умерен, по билата – силен западен вятър. Максимална температура на височина 1200 метра около 12°, на 2000 метра – около 3°.\r\n ", "date": "2019.05.01", "title": "Времето на 1 май: Облаци, слънце и силен вятър"}
{"url": "https://www.dnes.bg/sofia/2019/05/01/za-6-mai-vertoleti-i-samoleti-ot-vvs-nad-sofiia-ot-dnes.409089", "text": "Във връзка с подготовката на военния парад за Деня на храбростта и празник на Българската армия, от днес до 6 май вертолети и самолети от българските Военновъздушни сили ще изпълнят полети с прелитане на малка височина над София, съобщиха от Министерството на отбраната.\r\nЗа днес е планирано прелитане над площад \"Княз Александър I\" от 09.30 до 10.20 часа за изпълнение на съвместни тренировъчни полети. Полети в различни часови интервали са планирани и през следващите дни.\r\n ", "date": "2019.05.01", "title": "За 6 май: Вертолети и самолети от ВВС над София от днес"}
{"url": "https://www.dnes.bg/politika/2019/05/01/bsp-za-bylgariia-otkriva-kampaniiata-si-za-evroizborite.409087", "text": " \"БСП за България\" открива кампанията си за европейските избори с първомайски митинг-шествие в столицата, съобщават от партията.\r\nТрадиционното шествие на БСП по случай Деня на труда и международната работническа солидарност ще започне в 11.00 часа от пл. \"Св. Александър Невски\", ще премине по ул. \"Г. С. Раковски\", бул. \"Княз Ал. Дондуков\" и ще завърши с митинг на пл. \"Независимост\".\r\nСлед обръщенията по случай Деня на труда на пл. \"Атанас Буров\", между БНБ и фонтана пред Археологическия музей, ще бъде отбелязан и празникът на в. \"Дума\", левия печат и свободните медии. Присъстващите ще могат да чуят изпълненията на Николина Чакърдъкова и група \"Тоника СВ\".\r\nСлоганът на кампанията на \"БСП за България\" за предстоящите евроизбори е \"Справедливост сега\".\r\n ", "date": "2019.05.01", "title": "\"БСП за България\" открива кампанията си за евроизборите "}
{"url": "https://www.dnes.bg/obshtestvo/2019/05/01/zdrave-v-opasnost-lekuvat-ni-s-nai-evtinite-lekarstva.409090", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Здравната каса и Здравното министерство предлагат болните пациенти да започнат да се лекуват с най-евтините медикаменти. Идеята е част от проектонаредба за условията за реда за предписване на лекарства. Целта е да се пести ресурс на Здравната каса чрез въвеждането на т.нар. разходоефективност.\n\r\nС въвеждането на този принцип НЗОК ще спести 780 000 лв. Това е под 1% от заложените в бюджета на Здравната каса 1.2 млрд. лв. за медикаменти през тази година.\r\nПенка Георгиева от пациентската организация \"Заедно с теб\" и д-р Веселин Герев коментираха темата в \"България сутрин\".\n\r\nСпоред Георгиева лекарите са тези, които трябва да преценят кое е най-доброто лечение за пациента, а не това да се решава от Касата.\n                    \n                    \n                \r\n\"Когато едно лекарство под формата на молекула влиза в кръвта и търси своя таргет, то и рецепторите трябва да си паснат като ключ и ключалка. Колкото по-малко си пасват, толкова по-трудно вратата се отваря, тоест толкова повече странични действия ще има при пациента\", коментира в \"България сутрин\" психиатърът д-р Веселин Герев.\n\r\nПо думите му щом можем да ползваме оригинални медикаменти, не трябва да се използват генерични такива.\n\r\n\"НЗОК не може да се справи с разпределението на средствата от бюджета и се опитва за сметка на пациентите да въвежда такива механизми. Касата трябва да потърси недобросъвестните, а не да хвърля обвинението върху всички доктори\", категорична беше Георгиева пред \n\r\n\"Трябва да се въведе баланс. Да може лекарят да ползва тези методи, но там, където трябва. Мисля, че това е въпрос на това - всеки един от колегите да избере как да работи - дали за фармацевтичните компании или в името на пациента\", коментира психиатърът.", "date": "2019.05.01", "title": "Здраве в опасност? Лекуват ни с най-евтините лекарства"}
{"url": "https://www.dnes.bg/index/2019/05/01/receptata-dnes-keks-s-borovinki-i-orehi.408983", "text": ":\r\n \r\n:\r\n\r\nСмесете 2 от чашите брашно с бакпулвера, солта в купа. Отделно разбийте бялата захар с 1 чаша масло, докато стане пухкава смес. Разбийте яйцата едно по едно към сместа с маслото. Добавете към разбитата смес и заквасената сметана, и ванилията. Разбъркайте ги с дървена лъжица. Комбинирайте в едно сместа с брашното със сместа с яйцата. Разбъркайте с миксера. Излейте половината от тестото в предварително намазнена и набрашнена форма за печене.\r\n \r\nОтделно смесете кафявата захар с останалата 1 чаша брашно, 3-те лъжици разтопено масло, канелата. Сместа ще добие груба трошлива консистенция. Към тези едри образували се трохи добавете боровинките. Разбъркайте внимателно. Добавете всичко към кексовото тесто заедно с натрошените орехи. Залейте с останалото тесто.Печете в предварително загрята на 180 градуса фурна за 45 минути.\r\n \r\n\r\n \r\n ", "date": "2019.05.01", "title": "Рецептата Dnes: Кекс с боровинки и орехи"}
{"url": "https://www.dnes.bg/stranata/2019/05/01/da-jivei-jivei-truda-otbeliazvame-denia-na-truda-1-mai.409091", "text": "Синдикатите отбелязват Празника на труда, 1 май, с празнични концерти и информационни кампании по места. \r\nКТ \"Подкрепа\" организира празнично шествие в София. Шествието започва от 11.00 ч. от пл. \"Св. Неделя\" и ще завърши с близо 9-часов концерт \"Рок за Труда\", който започва в 12.30 ч. зад музей \"Земята и хората\".\r\nКНСБ ще отбележи празника на труда с информационни приемни, хепънинги и кръгли маси за нарушени трудови права в страната.\r\nВъв Варна Конфедерацията ще направи кампания \"Моите права\" в Морската градина. Събитието започва в 11.30 часа. Русе ще отбележи Деня на труда с информационна кампания в Парка на младежите от 10.00 часа. Във Велико Търново ще бъде представен Докладът за нарушените трудови права на КНСБ. В Габрово ще заложат на творчески ателиета и хепънинг в местния парк. Събитието започва в 13. 30 часа.\r\n                    \n                    \n                Изнесени приемни, в които всеки може да сподели за проблемите на работното място, ще има в Смолян, Стара Загора, Разград. В Монтана на 2 май от 10.00 часа ще се състои кръгла маса за нарушени трудови права, заедно с Инспекцията по труда. КНСБ - Кърджали ще организира от 11.30 ч. на 1 май традиционния курбан за здраве в Момчилград. Очаква се той да бъде посетен и от председателя на парламента Цвета Караянчева.\r\nПловдив залага на концерт на Тони Димитрова и Разградската филхармония, на който ще присъстват членове на организацията от цялата област. Проявата започва в 19.00 часа в Дома на културата \"Борис Христов\".\r\nСпортен празник организира КНСБ в Сливен. Членовете на организацията ще се състезават за най-бързо изкачване на маршрута до природен феномен \"Халката\".\r\nВ Кюстендил по традиция ще бъдат поднесени цветя от членове на КНСБ пред паметника на композитора на \"Дружна песен\" Георги Горанов. Стара Загора ще почете празника на труда с концерт в Раднево, организиран от СО на Арсенал.  В Перник ще бъдат поднесени цветя през паметните плочи за загинали работници пред Синдикалния дом. В Дупница ще се състоят детски празници, на които децата ще рисуват и ще играят за Деня на труда.\r\n\"1 май е ден на работниците, които вече 133 години се борят за правата си и заради които днес има 8-часов работен ден, здравеопазване, детски надбавки, обезщетения, защитно и предпазно работно облекло\", се заявява в съобщението на КТ \"Подкрепа\" по повод отбелязването на Деня на труда.\r\nВ много страни на 1 май се честват обществените и икономически постижения на работещите и се провеждат събития, посветени на защитата и просперитета на всички трудещи се.\r\nНа 1 май 1886 г. в САЩ започва масова стачка на над 300 000 работници в подкрепа на въвеждането на 8 часов работен ден. Впоследствие денят 1 май е световно утвърден като международен ден на труда. През 1889 г. на учредителния конгрес на Втория интернационал е приета резолюция за честването му. За първи път се отбелязва през 1890 г.\r\nВ България Международният ден на труда се чества за първи път през 1890 г. по инициатива на Типографското дружество. Първите масови събирания за отбелязване на празника са през 1893 г. в София, Пловдив и Видин. За първи път е обявен за официален празник през 1939 г., а от 1945 г. се чества официално всяка година.\n\r\n ", "date": "2019.05.01", "title": "Да живей, живей труда! Отбелязваме Деня на труда - 1 май"}
{"url": "https://www.dnes.bg/obshtestvo/2019/05/01/evrostat-34-ot-bylgarite-rabotiat-v-sednalo-polojenie.409083", "text": "34% българите работят в седнало положение, около 10% или един от всеки 10 българи работи тежък физически труд, а около 28% от сънародниците ни работят изправени. Това показват данни от анализ на Евростат за спецификата на трудовите условия в страните на ЕС през 2017 г.\r\nКато изцяло отрицателна оценяват организацията на работното място и свързаните с това здравословни проблеми около 20 на сто от българите. Болшинството от работещите българи - 60% - оценяват като задоволителна работната среда и организацията на труда. Други 20 процента от анкетираните сънародници пък оценяват условията си на труд като \"отлични\".\r\nПо данни на НСИ у нас в края на 2017 г. са били наети около 3,2 млн. лица по трудово или служебно положение. От тях най-голям дял, близо 24 процента, са били заети в преработващата промишленост - около 700 хиляди души.\r\n                    \n                    \n                Втора по численост е групата на хората, занимаващи се с търговия - около 390 хиляди души. В сферата на образованието са работили около 167 хиляди души, в здравеопазването - 142 хиляди, в строителството - 122 хиляди в администрацията - 117 хиляди, в държавното управление - около 111 хиляди.\r\nНай-малобройни са били работещите в добивната промишленост - 21 700 и в сферата на сделките с недвижими имоти - 21 550.\r\nСпоред статистиката в Европа около 40% или почти 4-ма от всеки 10 работник в ЕС са се трудили в седяща поза - офис-работници, шофьори, компютърни специалисти, административен персонал и др.\r\nВсеки пети европеец или 20 процента от работната сила в ЕС пък са работили в изправена поза - учители, контрольори, работници в промишлеността, селскостопански работници, търговци и др. Други 30 процента са работили умерен физически труд, а 10 на сто от европейците са полагали труд в тежки условия.\r\nНай-висок дял на европейци, които са работили в условия на тежък труд е регистриран в Гърция - 22 процента, Полша - 16 процента, Унгария и Хърватия - по 15 процента и др.\r\nНай-нисък дял на хора, работещи тежък физически труд, е отчетен в Малта - 6 на сто, Дания - 7 на сто, Холандия и Норвегия - по 8 на сто и др. В поза на чиновници, тоест в седнало положение, са били най-много работещите в Белгия - 43 на сто, Естония - 41 на сто и Великобритания - 40 на сто.\r\nНай-висок дял на хора, работещи в изправена поза, е отчетен в Испания - 43 на сто, Румъния - 36 на сто, България - 28 на сто и Португалия - 26 на сто.\r\nСпоред изследване на учени от Кралския институт в Белфаст относно условията на труд - всеки десети случай на преждевременна смърт във Великобритания е бил свързан със заседнал начин на живот, както и труд в сравнително неподвижна поза. Много британци са принудени да седят по цял ден на работното си място в офиса, което води до много здравословни проблеми. (БТА)", "date": "2019.05.01", "title": "Евростат: 34% от българите работят в седнало положение"}
{"url": "https://www.dnes.bg/akoshtete-vqrvaite/2019/05/01/top-zodii-za-liubovni-syveti.409005", "text": "Не е лесно да се дават добри съвети, тъй като всяка ситуация е уникална и зависи от много различни обстоятелства. А и хората имат различни критерии, както и възгледи. Някои от зодиакалните знаци обаче сякаш имат вроден талант. Те усещат нещата много добре и дават прекарсни любовни съвети, дори когато самите те отдавна не са имали връзка. Ето и кои са те.\r\n \r\nРиби\r\n \r\nТе са доста емоционални знаци, затова усещат и емоциите и чувствата на хората около тях. Дори предварително разбират кой кого харесва, както и помагат на приятелите си да изразят чувствата си и да направят признания. Водни знаци са и имат силна интуиция, затова са добри в даването на любовни съвети. Състрадателни са, не биха се подигравали и не биха се възползвали от вашите слабости, по-скоро биха ви утешили и вдъхнали кураж.\r\n \r\nСтрелец\r\n \r\nСтрелците рядко създават много продължителни и сериозни връзки, не се оставят напълно на чувствата. Но пък са открити и доста искрени. Не се притесняват да кажат истината, дори да е брутална. Ако не харесват гаджето ви и смятат, че връзката ви е токсична - ще ви го кажат в очите, без да се свенят. Може да използват обиди, може да ви се сторят груби, но ще го направят за ваше добро - по-добре е така, отколкото да са мили към вас, а иначе да обсъждат връзката ви зад гърба ви. Може да разчитате на тях - усещат кога нещата не са наред и ще ви кажат честно какво мислят по въпроса.\r\n \r\n\r\n ", "date": "2019.05.01", "title": "Топ зодии за любовни съвети!"}
{"url": "https://www.dnes.bg/football/2019/05/01/pochina-legendata-na-bylgarskiia-futbol-dinko-dermendjiev.409096", "text": "Легендата на Ботев Пловдив и българския футбол Динко Дерменджиев е починал. Тази нощ Чико е издъхнал, след като се бори за живота си в продължение на няколко дни.\n\r\nНаскоро 77-годишната легенда беше приет в болница, а преди това беше приет в медицинско заведение след прекаран инсулт.\n\r\nДерменджиев е избран за Футболист номер 1 на Ботев Пловдив от привържениците на клуба. Той е шампион с \"канарчетата\" през 1967 година и носител на купата на България през 1962 г.\n\r\nЗа пловдивчани е 447 мача, в които е отбелязал 194 гола. За националният отбор на България има 58 мача и 19 попадения.\r\nЧико е участник на три Световни първенства - Чили (1962, 2 мача), Англия (1966, 2 мача) и Мексико (1970, 2 мача и 1 гол). Като треньор е ръководил Ботев Пловдив,Шумен, Спартак (Плевен), Левски, Локомотив (София), Локомотив (Пловдив) и др.\r\n                    \n                    \n                \r\n\r\n ", "date": "2019.05.01", "title": "Почина легендата на българския футбол Динко Дерменджиев"}
{"url": "https://www.dnes.bg/obshtestvo/2019/05/01/radev-za-1-mai-vodim-borba-za-dostoini-usloviia-na-trud-i-zaplashtane.409095", "text": "Държавният глава Румен Радев поздравява българите по случай Международния празник на труда, съобщиха от Прессекретариата на Президенството.\r\nПо думите на президента трудът е създал България, възраждал я е след войните, прославял я е по света, но днес той често остава недооценен. Стотици хиляди сънародници изкарват прехраната си зад граница в търсене на достойни доходи. Това трябва да се промени и в България трябва да бъде ценен трудът на всеки български гражданин.\r\n\n                    \n                    \n                \r\n\"Докато светът води битка за таланти – образовани, решителни и с поглед в бъдещето, у нас борбата продължава да е за достойни условия на труд и справедливо заплащане. От нейния изход зависи и какво бъдеще ще има страната ни и нашият народ“, подчертава Румен Радев.\n\r\nДържавният глава изразява признателността си към всички българи, които с усърдието си съграждат и пазят България.\n\r\n ", "date": "2019.05.01", "title": "Радев за 1 май: Водим борба за достойни условия на труд и заплащане"}
{"url": "https://www.dnes.bg/notifikacii/2019/05/01/doklad-na-sasht-afganistan-moje-da-ne-e-gotov-za-mir.409092", "text": "Афганистан може да не е готов за мир, освен ако бъде формулирана стратегия за реинтеграция на талибанските бойци в обществото, борба с корупцията и справяне със свързаните с наркотиците проблеми, предаде Асошиейтед прес.\r\nПредупреждението беше отправено от специалния генерален инспектор за възстановяването на Афганистан (SIGAR), който следи американската помощ за централноазиатската страна. В новия доклад на службата на генералния инспектор се обсъждат нуждите на Афганистан за времето, след като бъде сключено мирно споразумение с талибаните.\r\nПрез последните месеци САЩ полагат повече усилия за намиране на мирно решение на продължаващата от 17 години война в Афганистан и водят преговори с талибаните. Бунтовниците обаче отказват да преговарят с правителството в Кабул, което смятат за марионетка на Вашингтон, извършват нападения почти всеки ден и вече контролират половината страна.\r\n                \n                Независимо колко очакван е мирът, той може да доведе до неочаквани и непредвидени последствия, се подчертава в доклада. Постигнатото от САЩ в страната е нетрайно и са необходими решения за справяне с липсата на сигурност, слабите институции, повсеместната корупция, ефекта от търговията с наркотици и неадекватната координация и надзор на изразходването на помощите. Необходимо е и да се интегрират в обществото около 60 000 афганистански бойци и семействата им. (БТА)", "date": "2019.05.01", "title": "Доклад на САЩ: Афганистан може да не е готов за мир"}
{"url": "https://www.dnes.bg/obshtestvo/2019/05/01/radev-v-klisura-rodoliubieto-ne-e-griah-a-izbor-na-dostoinite.409094", "text": "\"Родолюбието не е грях, а избор на достойните. Подвигът на априлци ни напомня, че смирението пред Бог не е примирение и апатия, а чистите духом често са най-дръзки в мечтите и делата си, че нашата съдба зависи от нас самите“. Това заяви държавният глава Румен Радев в Клисура, където участва в тържествената програма по повод 143 години от Априлското въстание, цитиран от Прессекретариата на Президенството. \n\r\nДържавният глава подчерта, че вярата в независима България е упованието на тръгналите към осъзната саможертва въстаници, превърнали града си в клада, осветила пътя към свободата и към нова България. След кървавия погром клисурци се връщат, за да възродят града си от пепелищата.\r\n                    \n                    \n                \"По Великден православните българи се стичаме в църквите, за да почетем чудото на Възкресението. Нашите храмове не са само от камък. Има и един друг – свят храм, който всеки роден на тази земя носи в сърцето си и в който винаги ще славим възкресението на народа ни от робството“, заяви Румен Радев.\n\r\nВ словото си президентът припомни и пламенната реч на Григор Попбожков на освещаването на въстаническото знаме преди битката за Зли дол: \"Слаби сме физически, но силни по правда и вярваме, че правдата ще възтържествува – ако има християнски Бог и християнски свет! И когато измъченият народ скочи от всички страни и я подири, тя ще бъде спечелена. Това време, този славен час е настанал“. \n\r\nСнощи в Клисура президентът и Върховен главнокомандващ на въоръжените сили посети Историческия музей на града, след което прие почетния строй на 61-ва Стрямска механизирана бригада и наблюдава тържествената проверка-заря в памет на падналите за свободата на България.\r\nДнес в Клисура тържествата започват от сутринта с литийно шествие, което ще пренесе Светините на Април 1876-та, от историческия музей до площад „20-ти април“. Там ще бъде извършен ритуалът по издигането на националния флаг. В историческия храм \"Свето Въведение Богородично“ ще бъде от отслужен молебен за благоденствие.\r\nПрезидентът ще наблюдава възстановката, в която ще участват близо 200 души - самодейци, сред които и десетки от националното дружество \"Традиция\" от цялата страна.\n\r\n\r\n ", "date": "2019.05.01", "title": "Радев в Клисура: Родолюбието не е грях, а избор на достойните"}
{"url": "https://www.dnes.bg/obshtestvo/2019/05/01/ikonomisti-neravenstvoto-e-spirachka-na-ikonomicheskiia-rastej.409097", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Заплатите в България са най-ниски в целия Европейски съюз. Минималната работна заплата у нас е 286 евро, а тази в Гърция е 650 евро. Според изследване на \"Евростат\" у нас на час се плаща средно 5 евро, при 27 евро средно за ЕС. \n\r\n\"Въпросът е дали сме обречени вечно да догонваме Европа. Имаме възможности да не сме последни. Но никога не успяваме да ги използваме докрай. Доходите трябва да се заработят. Не може само да ти дадат още пари. Средната заплата не говори действително как изглежда заплащането. Разделението между хората води до нежелание за работа\", коментира икономистът проф. Гарабед Минасян в студиото на \"България сутрин\".\r\n                    \n                    \n                Според него е важно доколко бюджетът стимулира икономическия растеж. \"На фона на корупцията, която виждаме, е илюзия да вярваме, че тя няма да промени решението на инвеститорите. Неравенството е спирачка на икономическия растеж\", категоричен бе той.\r\nКолегата му по професия икономистът Любослав Костов също изрази мнение, че е необходима активна политика, която да стимулира икономическия растеж.\r\n\"Ръстът на заплатата е двуцифрен, но само в София. В повечето градове е около 2%. Нехомогенното развитие поражда неравенство в страната. Средната работна заплата е по-висока дори в Македония. Икономическите промени са само десни. Ние сега се стремим към консервативна фискална политика. Пазарът се промени. Не можем да бъдем консервативни\", посочи той пред \n\r\n\"Ако сравним отрасъла с най-високата средна работна заплата – информационните технологии, и този с най-ниска – хотелиерството и ресторантьорството, ще видим, че бедните стават по-бедни, а богатите по-богати. Неравенството трябва да бъде европейски проблем. В сегашните предизборни кампании за евроизборите никой не говори за неравенство. Ние слушаме само за апартаменти\", изтъкна още Костов.", "date": "2019.05.01", "title": "Икономисти: Неравенството е спирачка на икономическия растеж"}
{"url": "https://www.dnes.bg/notifikacii/2019/05/01/jena-e-s-opasnost-za-jivota-dyrvo-e-padnalo-vyrhu-kolata-i.409098", "text": "Жена е с опасност за живота след като дърво паднало снощи върху автомобил на пътя Пазарджик - Белово, съобщиха от местната полиция. В колата е пътувало семейство от Костенец - мъж, жена и дете. Мъжът е получил наранявания по лицето, а детето е невредимо. Дървото е паднало в резултат на силните пориви на вятъра.\r\nСъстоянието на жената остава тежко, късно снощи тя е оперирана в МБАЛ-Пазарджик.\r\n\"Днес пътят е отворен за движение, след като екипи на пожарната са отстранили изкорененото от силния вятър дърво“, съобщиха от Областната дирекция на МВР за \"Фокус\".\r\nСнощи силна градушка удари Благоевград, Русе и Полски Тръмбеш. Там ледените топчета са били с размер 5-8 мм, като градушката е била съпътствана и с гръмотевична буря. за опасно време.\r\nВ осем области на страната в Северна България днес се очаква силен вятър, предупреждават синоптиците. Обявен е и жълт код.\r\n ", "date": "2019.05.01", "title": "Жена е с опасност за живота, дърво е паднало върху колата й"}
{"url": "https://www.dnes.bg/health/2019/05/01/7-alkalni-hrani-koito-pomagat-za-otslabvane.409057", "text": "Тя е на 55, изглежда феноменално, не само защото години наред е дефилирала на модния подиум. Ел Макферсън – изумителна, наричана често Тялото. Добрият външен вид дължи на начина си на хранене, който включва повече алкални храни. Бившият модел не консумира захар, пакетирани храни, червено месо.\r\nВ менюто ѝ се съдържат лимони, босилек, както и храните, за които ще прочетете в следващите редове. Консумацията им спомага за регулиране на pH в организма. Поддържането на киселинния баланс намалява риска от затлъстяване. Вижте кои храни да добавите към диетата си.\r\n\r\nЗдравословната диета се нуждае от полезни мазнини, които стимулират изгарянето на излишните такива. Авокадото е източник не само на такива полезни елементи, но спомага за неутрализирането на киселините в стомаха и подобрява усвояването на хранителните вещества от плодовете и зеленчуците. Също така редовната му консумация регулира нивата на холестерола.\r\n                    \n                    \n                \r\nКиноата е друга алкална храна, полезна за здравето и елегантната фигура. Тя съдържа повече протеини от всяко друго зърно. Богата е и на фосфор, желязо, калций, фибри и витамин В, които подобряват всички процеси, свързани с метаболизма.\r\n\r\nВъпреки че бананите съдържат повече захари, те също могат да подпомогнат отслабването, когато не прекаляваме с тяхната консумация. Те съдържат два основни вида фибри – устойчива скорбяла и пектин, които намаляват риска от развитието на рак на дебелото черво и подобряват храносмилането. Зрелите банани ни осигуряват витамини и минерали, които понижават кръвното налягане.\r\n", "date": "2019.05.01", "title": "7 aлкални храни, които помагат за отслабване"}
