{"url": "https://www.dnes.bg/stranata/2018/11/10/dete-kolabira-na-demonstracii-na-komandosi-ot-mvr.393210", "text": "4-годишно момченце си е глътнало езика и е колабирало на паркинга пред спортна зала „Чайка“ в Пловдив малко след 11.00 часа днес по време на атрактивната демонстрация на полицаи от „Специализираните полицейски сили“ по повод празника на МВР – 8 ноември. Заради случилото се демонстрациите бяха прекратени, съобщи \"Труд\".\n\r\nЕто какво каза старши комисар Атанас Илков, директор на Областната дирекция на полицията в Пловдив: „На детето му стана лошо. Колегите, които бяха до него, предприеха спешни адекватни мерки. Детето вече е по-добре, оказана му е медицинска помощ в болнично заведение. В момента му се извършват изследвания, за да се установи причината за случилото се.\n                    \n                    \n                \r\nНай-хубавото е, че се реагира бързо, адекватно и не се стигна до друга развръзка. Може би детето имаше късмет, че всичко се случи там, при подходящи хора, които знаеха как да реагират професионално. Не знам какви щяха да бъдат последствията, ако детето бе колабирало на друго място, без адекватна намеса“, коментира старши комисар Атанас Илков.\n\r\nСпоред Trafficnews.bg 4-годишното момченце два пъти си глътнал езика, но вече всичко е наред. Медиците, повикани от елитните пловдивски командоси, дойдоха за по-малко от 3 минути и откараха детето, на помощ на което преди това се притекоха самите полицаи.\n\r\nОбезумялата от тревога майка първа започна да вика за помощ и официалната реч на началника на полицията в Пловдив беше прекъсната, за да се помогне на детето.\n\r\nРеакцията на полицията беше изключително адекватна, както и бързата намеса на лекарите, твърдят присъствали на драмата. Според тях детенцето се е задавило от бонбон, но това не е потвърдено официално.\r\n ", "date": "2018.11.10", "title": "Дете колабира на демонстрации на командоси от МВР "}
{"url": "https://www.dnes.bg/notifikacii/2018/11/10/makron-i-merkel-otkriha-pametna-plocha-na-polianata-na-primirieto.393208", "text": "Френският президент Еманюел Макрон и германският канцлер Ангела Меркел откриха заедно паметна плоча за примирието от 1918 г. на церемония на Поляната на примирието в Северна Франция, където бе отбелязан краят на Първата световна война, предадоха ДПА и Франс прес.\n\r\nТова е първият път от 1945 г., когато на Поляната на примирието се срещат френски президент и германски правителствен ръководител. На тази поляна в гората на Компиен на 11 ноември 1918 г. във вагон-ресторант съюзниците и Германия подписват примирието, сложило край на конфликта, който е взел 18 милиона жертви.\n\r\nПаметната плоча бе поставена пред съществуващия надпис, който определя поляната като мястото, където \"престъпната горделивост на Германската империя бе победена от свободните народи, които се надяваше да пороби\".\n                \n                \r\nНовата паметна плоча носи следния надпис на френски и немски: \"На стогодишнината от примирието от 11 ноември 1918 г. Еманюел Макрон, президент на Френската република, и Ангела Меркел, канцлер на Федерална република Германия, потвърдиха тук ценността на френско-германското помирение в служба на Европа и мира.\"\n\r\nДвамата лидери се прегърнаха за кратко, преди да положат венец на паметника, а след това застанаха мирно за тръбния зов за загиналите и националните химни на двете страни, предаде БТА.\n\r\nЦеремонията завърши с детски хор, който изпълни песен в прослава на мира с мелодията на европейския химн.\r\n \r\n\r\n ", "date": "2018.11.10", "title": "Макрон и Меркел откриха паметна плоча на Поляната на примирието"}
{"url": "https://www.dnes.bg/crime/2018/11/10/granichna-policaika-ranena-ot-kolega-po-nevnimanie.393215", "text": "Служителка на Гранична полиция е простреляна при инцидент на Летище „София“, съобщи пресцентърът на МВР. \r\nЖената е простреляна в областта на китката и е без опасност за живота.\r\nПри почистване на служебното оръжие граничен полицай е прострелял по невнимание колежката си в областта на ръката. \r\nИнцидентът е станал в служебно помещение, а не между пътниците, уточниха от МВР. \r\nИзясняват се всички факти и обстоятелства около инцидента. \r\nПо разпореждане на директора на ГД \"Гранична полиция\" главен комисар Светлан Кичиков е започнала проверка по случая.\r\n ", "date": "2018.11.10", "title": "Гранична полицайка ранена от колега – по невнимание "}
{"url": "https://www.dnes.bg/world/2018/11/10/kmetyt-na-rim-se-otyrva-nevinna-za-lyjesvidetelstvo.393209", "text": "Кметицата на Рим Вирджиния Раджи бе оневинена в дело за лъжесвидетелстване за спорно назначение в общината, предадоха Ройтерс и ДПА.\r\nРаджи, която е представител на управляващата партия \"Движение 5 звезди\", бе обвинена, че е излъгала, когато е заявила, че бившият началник на кабинета й Рафаеле Мара не е повлиял на решението й да назначи брат му Ренато на висок пост в общината.\n\r\nПрокуратурата искаше 10 месеца затвор за Раджи.\r\nЕтичният кодекс на \"Движение 5 звезди\" изисква членовете на тази партия на изборна длъжност да подадат оставка, ако получат съдебна присъда.\r\n/БТА/\r\n ", "date": "2018.11.10", "title": "Кметът на Рим се отърва – невинна за лъжесвидетелство"}
{"url": "https://www.dnes.bg/obshtestvo/2018/11/10/narisuvai-mi-usmivka-onkobolni-praviat-suveniri.393207", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧетиринайсет онкоболни и хора с увреждания намериха работа за една година по проект \"Нарисувай ми усмивка\" към сдружение \"Онкоболни и приятели\" в Бургас.\r\nЖените изработват играчки и сувенири, които вече може да закупите за Коледа от магазинчето на социалното предприятие, разказва в репортаж  Като в измисленото магазинче на Джани Родари, тук се продава надежда. Само че магазинчето е истинско и надеждата я има.\r\nИзработването на сувенири не е само работа за жените, а и своеобразна арт терапия, която им помага в битката с рака . Ако сдружението успее да реализира приходи, то ще продължи да съществува и след края на проекта.\r\n ", "date": "2018.11.10", "title": "\"Нарисувай ми усмивка\": Онкоболни правят сувенири "}
{"url": "https://www.dnes.bg/notifikacii/2018/11/10/parchence-istoriia-otpredi-100-g-edin-vagon-vyv-frenska-gora.393001", "text": "Адолф Хитлер отиде там по време на война, за да си отмъсти. Ангела Меркел има намерение да отиде там в името на мира. Двама германски канцлери с противоположни цели и една и съща дестинация: един вагон във френска гора.\n\r\nХитлер буквално се опита да пренапише историята през 1940 г., когато сложи ръка върху един вагон-ресторант, за да унижи Франция по същия начин, по който бе унижена Германия в последния ден на Първата световна война.\n\r\nТози път Ангела Меркел ще бъде заедно с френския президент Еманюел Макрон, когато посети това, което е останало от вагона от Компиен - превърнатия в кабинет вагон, където съюзниците и Германия подписват примирието на 11 ноември 1918 г.,  Асошиейтед прес.\n                \n                \r\nВагон 2419Д на компанията \"Вагон-Ли\" изминава един необикновен път - от сервиране на задушено телешко и бийф бургиньон на пътниците си в крайморския град Довил до превръщането си, спрян в Компиенската гора, в място, където се ражда световният мир.\n\r\nУчудени туристи често питат куратора на Музея на примирието Бернар Льотам защо съюзниците са подписали споразумението за примирие, сложило край на бойните действия на Западния фронт, в тази скромна обстановка, а не в някоя голяма военна сграда или бляскав дворец.\n\r\nПо онова време генералният щаб на командира на съюзниците, френския маршал Фердинанд Фош, е бил в Санлис и е логично да се предположи, че примирието ще бъде подписано там.\n\r\nГрадът обаче бил преживял жестока германска офанзива. Жителите му са взети за заложници, а кметът му е разстрелян през септември 1914 г. преди първата битка при Марна. Затова имало сериозни притеснения как изтерзаното население на Санлис би реагирало на присъствието на германска делегация, нищо, че е дошла, за да сключи мир.\n\r\n\"Било е немислимо упълномощените германски представители да бъдат приети в този град\", посочва Льотам.\n\r\nРешили, че един вагон в близката Компиенска гора е идеален за тази цел: намирал се на изолирано място и това щяло да спре евентуални натрапници, а спокойствието и дискретността, които предлагал, щели да са проява на уважение към победените германци.\n\r\nПо стечение на обстоятелствата месец преди това Фош бил превърнал в свой подвижен кабинет един произволно избран вагон-ресторант от френските пътнически влакове. Така 2419Д станал \"вагонът от Компиен\".\n\r\nПримирието е подписано малко след пет часа сутринта, но официалните представители, обзети от някакво поетично чувство, отложили влизането му в сила със шест часа, за да може това да стане в единадесетия час от единадесетия ден на единадесетия месец на 1918 г. Но това забавяне всъщност по доста непоетичен начин коствало живота на войници и от двете страни в края на тази война, в която и без това вече били загинали 17 милиона души.\n\r\n\"Вагонът символизира края на сраженията, когато хората постигнали мир\", казва Льотам и добавя с усмивка: \"Преди да стане известен, вече бил изпълнил предназначението си като вагон-ресторант\".\n\r\nМузеят на примирието е разположен върху релсовия път на мястото в гората, където е подписано примирието.\n\r\nМаршал Фош е обезсмъртен в издигнати в цяла Франция паметници и е дал името си на един от широките зелени булеварди, които започват от Триумфалната арка.\n\r\nВ загубилата страна положението е друго: един от подписалите примирието германци Матиас Ерцбергер е представен като злодей заради участието си в предаването на армията и е убит през 1921 г.\n\r\nИсторията на вагон-ресторанта 29419Д не приключва с войната.\n\r\nЗа многото французи, изгубили близките си, в следвоенните години той се превръща в храм на мира и катарзиса.\n\r\nВагонът е откаран в Париж, поставен е на Площада на инвалидите, където е погребан Наполеон, а през 1927 г. е върнат в Компиен и изложен в специално построен мемориал, където се намира и днешният музей.\n\r\nСпоред Льотам през 30-те години вагонът само за една година е бил посетен от над 190 000 души и се е превърнал в център за оплакване на един милион и 400-те хиляди убити френски войници.\n\r\nПо същото това време вагонът става централна тема за Хитлер, който е в политически възход и използва недоволството на германското общество от наказателния характер на условията на примирието.\n\r\nНацисткият лидер посетил мястото през 1940 г., когато армиите му превзели Франция.\n\r\nФюрерът наредил вагон-ресторантът да бъде изваден от мемориала и върнат на релсите в гората, където бил през 1918 г.\n\r\nПоследвала сюрреалистичната театрална възстановка на примирието от 1918 г., едно от най-известните исторически събития, но буквално с размяна на местата.\r\nСключеното през 1940 г. във вагона примирие било наложено от Германия като победител, а Франция била победената.\n\r\n\"Генерал (Вилхелм) Кайтел прочел условията на примирието във вагона, докато канцлерът Хитлер седял на мястото на маршал Фош\", разказва Льотам.\n\r\nХитлер наредил след това вагонът да бъде закаран в Германия и да бъде изложен като известен военнопленник в катедралата на Берлин.\n\r\nВагон-ресторантът е унищожен в края на Втората световна война, макар че не се знае как точно. Някои хвърлят вината върху членове на СС, а според други става дума за случаен въздушен удар.\n\r\nПрез 1950 г. френската компания \"Вагон-ли\", която е оператор и на \"Ориент Експрес\", дарява на музея вагон от същата серия - 2439Д е идентичен с унищожения си близнак, като се започне от полираните му дървени плоскости и се стигне до елегантните му кожени седалки. Поставен е до някои неща, останали от първоначалния вагон: фрагменти от бронзовата му украса и две рампи за качване и слизане от влака.\n\r\nВ събота Ангела Меркел ще стане първият германски канцлер от 78 години, който ще посети мястото в гората, където е подписано споразумението за слагане на край на Първата световна война.\n\r\nТя ще бъде в компанията на френския президент Еманюел Макрон. Това ще напомни за 1984 г., когато канцлерът Хелмут Кол, развълнуван, е хванал ръката на президента Франсоа Митеран в костница близо до Вердюн.\n\r\nНа стогодишнината от края на конфликта по време на тази визита също ще има вълнуващи картини.\r\n \r\n/БТА/", "date": "2018.11.10", "title": "Парченце история отпреди 100 г.: Един вагон във френска гора"}
{"url": "https://www.dnes.bg/world/2018/11/10/tanker-s-vtechnen-gaz-zasedna-krai-ostrov-krit.393211", "text": "Танкер, плаващ под флага на Бермудите, е заседнал край гръцкия остров Крит, недалеч от пристанището на главния град Ираклио, информира електронното издание на в. \"Катимерини\".\r\nНе се съобщава за пострадали хора от 31-членния екипаж, в който има и десетима гърци. Няма данни и за евентуално замърсяване вследствие на инцидента.\r\nКорабът е отплавал от Хюстън, Тексас, и е плавал за турското пристанище Алиага с планирана спирка в Ираклио. Той е бил натоварен със 150 000 куб.м. втечнен газ, пише БТА.\r\nДва влекача са изтеглили танкера от скалите и са му помогнали да акостира на пристанището в Ираклио, където е трябвало да бъде ремонтиран.\r\n ", "date": "2018.11.10", "title": "Танкер с втечнен газ заседна край остров Крит"}
{"url": "https://www.dnes.bg/eu/2018/11/10/stotici-katalunski-separatisti-v-sblysyci-s-policiiata.393216", "text": "Стотици каталунски сепаратисти влязоха в сблъсъци с регионалната полиция по време на демонстрация в Барселона, предадоха ДПА и Асошиейтед прес.\r\nОколо 400 души от просепаратистките Комитети за защита на Републиката бяха организирали контрапротест на митинг от 1500 души от силите на реда, които настояваха за по-високи заплати.\r\nПолицията се опита да държи двете демонстрации разделени и използва палки за отблъскване на сепаратистите.\r\nПрез септември подобен протест на сепаратисти срещу шествие на полицията завърши отново със сблъсъци, при които 14 души бяха ранени, а шестима – арестувани, припомня БТА.\r\nИспания е в политическа криза от октомври миналата година, когато каталунски депутати сепаратисти направиха неуспешен опит за отделяне на тази област от Испания. Допитванията и неотдавнашните избори показват, че живеещите в богатата област 7,5 милиона души са разделени почти поравно по въпроса за независимостта на Каталуния.\r\n ", "date": "2018.11.10", "title": "Стотици каталунски сепаратисти в сблъсъци с полицията"}
{"url": "https://www.dnes.bg/eu/2018/11/10/romska-carica-sys-zamyk-hoteli-v-italiia-400-luksozni-koli.393196", "text": "60-годишната Сена Халилович, която се представяла пред италианските власти за бедна и непритежаваща нищо, всъщност била собственичка на 400 луксозни коли, замък, хотел и няколко вили с басейни. \n\r\nСпоред репортаж на италианската медия ТиДжиКом24 Сена, която е от Косово, била царицата на ромите, и притежавала имущество за 4 млн. евро. \n\r\nВъпреки това тя успяла да измами социалните служби на Торино и да получи семейни помощи за 70 000 евро за себе си и близките си, пише .\n\r\nСред притежаваното от нея са коли, включително ферари, хотел, земеделски терен на хълмовете около град Асти, вили с басейни с хидромасаж, както и резиденция с бункер в Босна. \n                    \n                    \n                \r\nСпоред италианската медия Сена натрупала богатството си благодарение на измами, кражби на мед и желязо, трафик в Източна Европа на коли, откраднати в Италия.\n\r\nИ въпреки всичко това за италианската държава Сена била социално слаба, нуждаеща се от помощи. 420 000 евро са конфискувани от жената сега, но никой не знае на колко точно възлиза цялото й имущество. \n\r\nИменно от клана Халилович произлизат и тримата малолетни роми, които през 2015 г. с кола пометоха на пътя 9 души, убивайки една жена, след което избягаха. Пак от клана Халилович произлиза и друг ром, станал известен заради чудовищно престъпление в Рим през 2017 г., когато изнасили две 14-годишни момичета в горичка в града.\n\r\nПрез април 2017 г. испанската полиция успя да залови Сена Халилович след удар, реализиран с дъщеря й в Джирона. След като била освободена от затвора, нейните следи се загубили.\r\n ", "date": "2018.11.10", "title": "Ромска царица: Със замък, хотели в Италия, 400 луксозни коли"}
{"url": "https://www.dnes.bg/notifikacii/2018/11/10/turciia-dala-zapisi-za-sluchaia-kashogi-na-riiad-vashington.393201", "text": "Турският президент Реджеп Тайип Ердоган заяви, че Турция е предоставила записи, свързани с убийството на саудитския журналист Джамал Кашоги, на Саудитска Арабия, САЩ и няколко други държави, предадоха световните агенции.\n\r\n\"Предоставихме записи на Саудитска Арабия, САЩ, а също на германците, французите и британците\", каза Ердоган в Анкара, преди да отпътува за Париж. \"Те са ги изслушали и знаят за разговорите\", добави той.\n\r\nТурски източници заявиха по-рано, че властите разполагат с аудиозапис, който документира убийството, напомня Ройтерс, цитирана от БТА.\n\r\nЖурналистът Джамал Кашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври.\n\n\n\r\n                \n                Главният прокурор на Истанбул заяви, че Кашоги е бил удушен, веднага след като е влязъл в консулството, а след това тялото му е било разчленено и унищожено.\n\r\nНеговият труп така и не беше намерен. Една от хипотезите е, че тялото му може да е било разтворено в киселина. Без да разкрива източниците си, турският в. \"Сабах\" отново прокарва тази версия в публикация днес. \n\r\nСпоред изданието следователите са на мнение, че трупът на журналиста е бил разтворен в киселина, а след това изхвърлен в канализацията, предаде АФП. При направени изследвания на проби от канализацията на резиденцията на саудитския консул в Истанбул били засечени следи от киселина, пише проправителственото издание.\r\n ", "date": "2018.11.10", "title": "Турция дала записи за случая \"Кашоги\" на Рияд, Вашингтон"}
{"url": "https://www.dnes.bg/sofia/2018/11/10/proverki-v-sofiia-za-nereglamentirano-gorene-na-gumi.393202", "text": "В София са започнали проверки за нерегламентирано горене на гуми. Това съобщи кметът на столицата Йорданка Фандъкова.\n\r\n\"Проверки за нерегламентирано горене на гуми и отпадъци в район “Красна поляна” снощи и рано тази сутрин установиха горене на гуми на едно място и две запалени на открито огнища. Два екипа на дирекция “Аварийна помощ и превенция” на Столична община, екип на Трето районно на МВР и екип на пожарната извършваха обходите\", написа във Facebook кметът.\n\r\n\"По мое искане рано тази сутрин в района измерване направи и мобилната станция на Изпълнителната агенция по околна среда. Проверките продължават и днес с екипите на Столична община - звеното за “Аварийна помощ и превенция” и Столичен инспекторат, като към тях се включват и екипи на Трето районно на МВР и на Жандармерията, която има дежурен пост в района на Виетнамските общежития. Благодаря на гражданите, които ми писаха снощи и които насочваха проверяващите екипи\", допълни още Фандъкова.\n                    \n                    \n                \r\n\r\n ", "date": "2018.11.10", "title": "Проверки в София за нерегламентирано горене на гуми"}
{"url": "https://www.dnes.bg/notifikacii/2018/11/10/napadateliat-ot-melbyrn-vdyhnoven-ot-isliamska-dyrjava.393203", "text": "Роденият в Сомалия нападател, който вчера подпали пикап с газови бутилки и уби един човек в Мелбърн, е бил вдъхновен от Ислямска държава, но не е имал преки връзки с джихадистката група, предаде Ройтерс, цитирайки местната полиция.\n\r\nСпоред полицията 30-годишният нападател Хасан Халиф Шире Али се радикализирал и вдъхновил от пропагандата на екстремистите. През 2015 г. паспортът му бил анулиран заради доклад на разузнаването, че се готви да отпътува за Сирия, но според оценката въпреки радикалните си възгледи той не представлявал заплаха за националната сигурност на Австралия.\n\n\r\nШире Али беше прострелян от полицията и почина в болница. Ислямска държава пое отговорността за нападението, припомня БТА. \n                \n                \r\nСпоред заместник-главния комисар на австралийската полиция Йън Макартни нападателят без съмнение е бил радикализиран, но полицията смята, че не е имал преки контакти с организацията.\n\r\nПремиерът Скот Морисън заяви, че готовността за терористично нападение остава на трета от общо пет степени и заяви пред репортери в Сидни, че проблемът е в радикалния ислям.\n\r\n\"Ще го нарека с истинското му име. Радикален, насилствен, екстремистки ислям, който се противопоставя на самия ни начин на живот. Аз съм първият, който ще защити религиозните свободи в тази страна, но това значи, че трябва да бъда и първият, посочил с пръст религиозния екстремизъм\", подчерта той. \r\n ", "date": "2018.11.10", "title": "Нападателят от Мелбърн – вдъхновен от Ислямска държава"}
{"url": "https://www.dnes.bg/obshtestvo/2018/11/10/malki-firmi-v-plovdivsko-zastrasheni-ot-falit.393205", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСобствениците на малките фирми в Пловдивско се притесняват от фалити заради поскъпването на нощния труд, поискано от КТ \"Подкрепа\".\r\nПритесненията им са свързани с очакванията приходите да не се променят за сметка на по-високите заплати, които ще трябва да плащат на служителите си, предаде .\r\nОт 10 години насам час нощен труд се заплаща по 0,25 лева. Синдикалистите настояват той да е половин процент от минималната работна заплата. Според финансовите анализатори поисканото поскъпване е напълно основателно.\r\n ", "date": "2018.11.10", "title": "Малки фирми в Пловдивско застрашени от фалит"}
{"url": "https://www.dnes.bg/za-da-se-razbirame/2018/11/10/kak-se-usmihvate-tia-razkriva-mnogo-za-emociite-vi.393074", "text": "Знаете ли, че човек може да забележи усмивката на лицето на друг, който е на 100 метра далеч от него или приблизително колкото дължината на едно футболно игрище. Това е еволюционно обусловено, подсказва дали насреща ни има враг или приятел.\r\nКогато се усмихваме в тялото ни се задействат повече от 15 мускула. Усмивките ни правят по-привлекателни, но също така показват и нашите емоции. Вижте какво издават едни от най-често срещаните.\r\n\r\nПо този начин най-често се усмихват политици, актьори. Подобна усмивка показва, че човекът знае нещо важно за вас, но няма намерение да споделя тайната си. Тази усмивка е доста лесно да се идентифицира, тъй като тя е подобна на чувството, което изобразява. В случая, човекът, който ви се усмихва по този начин може да е доволен от нещо, но да не иска да сподели или пък се опитва да скрие неудобство.\r\n                    \n                    \n                \r\nТя е неподправена, няма как да я сбъркате. Разкрива, че човекът е щастлив в този момент и успява да „зарази“ с позитивизма си и всички останали. Но от друга страна не забравяйте, че и враговете ви могат да ви се усмихват по този начин. \r\n", "date": "2018.11.10", "title": "Как се усмихвате? Тя разкрива много за емоциите ви"}
{"url": "https://www.dnes.bg/politika/2018/11/10/borisov-na-poseshtenie-v-sasht-v-nachaloto-na-2019-g.393213", "text": "В началото на следващата година премиерът Бойко Борисов ще има официално посещение в Съединените щати.Това съобщи пред БНР вицепремиерът и външен министър Екатерина Захариева, която вчера се върна от официална визита в САЩ.\r\n   \r\nПо думите й САЩ имат желание за работа с България и връщат интереса си към региона на Балканите.\n\r\n„Много пъти по време на посещението чух благодарност към България за конструктивната роля, която играе в региона, желание на САЩ да работи заедно с нас за това да укрепим сигурността в нашия регион и нашите съседи да имат европейската перспектива. Активизираме отношенията на всички нива“, каза Захариева.\n\r\n„И с Майк Помпео, и с Джон Болтън темата „Балкани“ беше широко обсъждана. Изключително позитивна оценка и дори искане и мнение за ситуацията в региона присъстваше в разговорите. Ангажирани са, не мисля, че не са. Може би е имало периоди, в които не е изглеждало така, но определено това, което аз усетих сега в това посещение във Вашингтон, усилията, които България полага, са много високо оценени и дори има желание, получих предложение, за сътрудничество с двата института по техни програми и България в региона на страните от Западните Балкани“, посочи вицепремиерът.\n\n\n\r\n                    \n                    \n                По време на посещението е повдигнат и въпросът с българските визи в САЩ. Захариева подчерта, че България е изпълнила почти всички условия. По думите й това, което остава, е да паднат отказите под 3%. Всяка година процентът на откази пада, но все още сме далеч от тези 3%, подчерта тя.\n\r\nВ САЩ живеят около 400 хил. български граждани, каза външният министър и отбеляза важността на спогодбата за социална защита.\n\r\nМного е важно да се намери трайно решение и водещото да е истинско помирение между Косово и Сърбия, отбеляза още Екатерина Захариева. Според нея решението трябва да е такова, че да успокои целия регион.\n\r\nНа българската армия дължим модернизация, категорична е Захариева и добави: \"Тя трябва да е съвместима със стандартите в НАТО. Ние имаме план като правителство, изпълняваме го. Тази година с бюджета се предвиждат повече пари за българската сигурност - за МВР и МО. Тук съвпадат интересите на България и САЩ\", каза вицепремиерът.\n\r\nЗахариева коментира, че не очаква изборните резултати и победата на демократите в Камарата на представителите да доведат до промяна във външната политика на администрацията на Тръмп.\n\r\nВъншният министър коментира и оттеглянето на канцлера на Германия Ангела Меркел от лидерския пост в ХДС. Според нея въпреки това добрите отношения между двете страни ще останат. \n\r\n ", "date": "2018.11.10", "title": "Борисов на посещение в САЩ в началото на 2019 г."}
{"url": "https://www.dnes.bg/stranata/2018/11/10/ruse-protesten-avtopohod-za-chist-vyzduh-blokira-dunav-most.393189", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Нов протест за чист въздух в Русе. Днес в града бе организиран голям автопоход, с който русенци настояват да се вземат мерки срещу тежките миризми, които се усещат в града.\r\nВ шествието се включиха над 100 автомобила. С националния флаг и плакати за чист въздух колите преминаха по основните булеварди на Русе до Дунав мост. За около половин час те блокираха движението в посока граничният пункт.\r\nХората искат адекватни действия от страна на институциите, тъй като не вярват на резултатите на екоинспекцията, според която няма обгазяване. Според русенци има предприятия, които продължават да замърсяват въздуха, а срещу тях няма предприети наказателни мерки, съобщава\r\n\r\n ", "date": "2018.11.10", "title": "Русе: Протестен автопоход за чист въздух блокира Дунав мост "}
{"url": "https://www.dnes.bg/index/2018/11/10/sedem-ot-nai-strannite-avtomobili-v-istoriiata.393190", "text": "\n\r\nДизайнът на автомобила е много деликатен въпрос. Не може просто ей така да измислите как ще изглежда каросерията на колата и колелата й. Изискват се специални знания, усет и, разбира се, опит. Въпреки това, като хвърлим поглед към някои автомобили, особено от втората половина на ХХ век, изглежда, че за проектирането им компаниите са поканили случайни хора от улицата, пише .\n\r\nИзненадващо, но дизайнът на Amc Gremlin до голяма степен е бил продиктуван от техническите характеристики на автомобила. Американските дилъри се опитвали да продават този \"ботуш\" в продължение на 8 г. Твърди се, че създателите му искали колкото е възможно повече да свият разхода на гориво. Странно е също така, че от този компактен автомобил са били направени 640 000 бройки.\n                \n                \r\nИма нещо иронично във факта, че коли със \"странен\" външен вид се появяват в резултат на поредния и смел опит да се направи най-компактната малолитражка. Например, Nissan S Cargo прилича на нещо като охлюв. \n\r\nЕкспериментите в областта на дизайна завършват или със създаването на нова тенденция, или с появата на нещо, което ще накара всеки любител на високите скорости да се учуди. Във всеки случай, ако не е лишен от чувство за красота. Особено интересен е фактът, че Tatra T603 е лимузина.\n\r\nСъздава се впечатлението, че през 70-те години на миналия век е имало епидемия на странно проектиране сред инженери и дизайнери. В повечето от случаите опитът да се създаде функционална и красива триколка завършва с фиаско. Bond Bug не е изключение.\n\r\nСъществуват и провали сред моделите с ограничен тираж.\r\nОстаналата част от галерията вижте в ", "date": "2018.11.10", "title": "Седем от най-странните автомобили в историята"}
{"url": "https://www.dnes.bg/politika/2018/11/10/makron-nespravedlivo-e-sasht-da-garantira-sigurnostta-ni.393188", "text": "Френският президент Еманюел Макрон заяви, че Европа трябва да поеме по-голяма отговорност за отбраната си и изрази съгласие с американския си колега Доналд Тръмп, че Европа трябва да поеме по-голяма част от разходите в НАТО, предаде Ройтерс.\r\n\"Очевидно аз ще споделя с президента Тръмп направените предложения за европейските способности за стратегическа отбрана и необходимостта Европа да поеме по-голяма част от общите разходи за НАТО\", заяви Макрон преди началото на разговорите с президента на САЩ в Елисейския дворец.\r\nТръмп е на двудневно посещение във Франция за честванията на 100-годишнината от края на Първата световна война, припомня Ройтерс.\r\nМакрон защити своята инициатива за подобряване на европейската отбрана на срещата с Тръмп, отбелязва Асошиейтед прес. Френският президент нарече американския си колега \"мой добър приятел\" и изглежда го потупа по крака. Отношенията между тях са променливи, отбелязва АП.\r\n                    \n                    \n                Срещата започна напрегнато, след като Тръмп определи като обидно желанието на Макрон за европейска армия. Френският президент защити идеята, заявявайки, че е несправедливо сигурността на Европа да се гарантира изцяло от САЩ. \"Затова вярвам, че имаме нужда от повече европейски способности и повече отбрана, за да поемем тази част от тежестта\", добави той.\r\nЩатите в САЩ не питат Франция, Германия или други страни, преди да финансират своите въоръжени сили, подчерта Макрон.\r\nСАЩ искат силна Европа и са готови да помогнат на съюзниците си, но Европа трябва да бъде честна при разпределянето на разходите за отбрана, заяви на свой ред Тръмп, цитиран от Ройтерс. \"Ние искаме силна Европа, това е много важно за нас. И двамата искаме това да бъде постигнато по възможно най-добрия и ефективен начин\", подчерта той.\r\nТръмп поясни поста си в Туитър, че се чувства обиден от изявленията на Макрон, че Европа трябва да намали зависимостта си от САЩ в сферата на сигурността.\r\n\"Искаме да помогнем на Европа, но трябва да е справедливо. В момента разходите се поемат предимно от САЩ\", подчерта американският президент.\r\nВ отговор на туита на Тръмп френското президентство заяви, че европейската армия, за чието създаване се бори Макрон, не е насочена срещу САЩ и американският президент се е объркал при тълкуването на думите на френския си колега, отбелязва Франс прес.\r\nВ интервюто си по радиото Европа Макрон първо е говорил за необходимостта да се противодейства на заплахи за киберсигурността от Китай, Русия и дори от САЩ, а след това и за изтеглянето на САЩ от Договора за ликвидиране на ракетите със среден обсег, което засяга европейската сигурност.\r\nФренското президентство изрази разбиране, отбелязвайки, че изброяването на темите в интервюто може да предизвика объркване, но това са две различни цели. Макрон никога не е казвал, че трябва да се създаде европейска армия, насочена срещу САЩ, добави президентството. (БТА)\r\n ", "date": "2018.11.10", "title": "Макрон: Несправедливо е САЩ да гарантира сигурността ни!"}
{"url": "https://www.dnes.bg/obshtestvo/2018/11/10/protest-pred-ms-poiska-ostavka-na-pravitelstvoto.393191", "text": "\nС поредица от протести започна 29-ата годишнина от началото на Прехода. Пред Министерския съвет в София започна протест срещу управлението на страната. А датата 10 ноември е избрана умишлено.\n\r\nПротестиращите блокираха движението по бул. \"Дондуков\" и със скандирания и плакати поискаха оставка на правителството. Протестиращите настояват за референдум за по-високи заплати, по-високи пенсии и по-висок икономически растеж.\n\r\nЕдин от организаторите на протеста е политикът Александър Томов, който обясни пред Bulgaria ON AIR какви са исканията и предложенията на протестиращите. Той и екипът му са подготвили програма за ускорение на българското развитие.\n                    \n                    \n                \r\n\"Силно обезпокоени сме за съдбата на страната. При тези параметри на Бюджет 2019 България се оказва в абсолютното дъно на Европа. При такова дъно на пенсии, заплати, производителност, износ все повече българи ще напускат България, принудени от икономически реалности\", заяви Томов.\n\r\n\"Правителството отказва да приеме различни модели, различна политика. Днес хората спукаха балоните на бюджета, той наистина е балон\", каза още бившият вицепремиер, цитиран от ", "date": "2018.11.10", "title": "Протест пред МС поиска оставка на правителството"}
{"url": "https://www.dnes.bg/akoshtete-vqrvaite/2018/11/10/greshkite-na-rabotnoto-miasto-koi-vi-sabotirat.393133", "text": "Комуникацията играе огромна роля за това как другите ви възприемат. В работен план е още по-важно как общувате с другите, тъй като това може да е определящо за кариерата ви.\n\r\nНерядко думите могат да бъдат интерпретирани по погрешен начин и това да създаде лошо впечатление.\n\r\nДоказано е, че конкретни фрази ви представят в неблагоприятна светлина и е хубаво да ги избягвате, особено ако искате да излъчвате увереност и компетентност.\n\r\nИзчистете комуникацията си от следните фрази:\r\n\n\r\nПодобни заявления са натоварени с негативно значение и показват, че ви липсват компетенции да се справите със съответните задачи и отговорности. По-добре кажете, че „няма“ да направите нещо и след това се аргументирайте подобаващо. Твърдата позиция, подплатена с добра обосновка ще създаде усещането у останалите, че вие сте доста компетентен и знаете какво правите.\n                    \n                    \n                \r\n\n\r\nТова е погрешен начин да представите своя идея. След като самите вие започвате с това, че не сте сигурни за нещо, как очаквате другите да повярват в идеята ви? Неувереността се усеща отдалече и е считана за слабост, която може да ви изиграе лоша шега.\r\nВижте още по темата в ", "date": "2018.11.10", "title": "Грешките на работното място. Кои ви саботират?"}
{"url": "https://www.dnes.bg/politika/2018/11/10/ninova-uverena-az-sym-alternativata-na-borisov.393192", "text": "Аз съм алтернативата на Бойко Борисов в областта на политиките. Така отговори лидерът на БСП Корнелия Нинова на въпрос иска ли да бъде министър-председател.\r\nПред \"Дарик\" тя коментира и искането на прокуратурата за снемането на депутатския имунитет на Елена Йончева, като нарече странни обвиненията за пране на пари.\n\n\n\r\nСпоред нея Йончева разполага с документи, които водят до изводи за корупция, свързани с трасето на пътя, където стана катастрофата край Своге и попита защо властите са проспали тази цялата документация.\r\nНинова попита още как строители ще попречат на депутати от БСП да влизат в НС във връзка с искането на социалистическата партия да се направят проверки за строителството на пътища и допълни, че Строителната камара е поставила искането да не се извършват такива проверки. На въпроса дали Елена Йончева да бъде номинирана за евродепутат, Нинова каза, че е рано за подобен разговор.\r\n                    \n                    \n                Пактът за миграция на ООН бе също тема на разговора. Соцлидерката посочи, че в него има текстове, които категорично не могат да бъдат приети. И като пример даде заложеното в документа, че се изравняват статутите на имигрантите, бягащи от войни и икономическите имигранти.\r\nНинова критикува промените в местни данъци за автомобилите и посочи, че е посъветвала кметовете на БСП да се придържат към най-ниските ставки за данъците.\r\n\"Ако управляваше БСП, щеше да е различно: финансирането да върви с промяна в моделите“, категорична бе Нинова. \"Не просто наливане на пари, а даване на пари с ефект, който да стигне до хората“, допълни тя.\r\nКорнелия Нинова каза още, че до края на годината ще тръгне и телевизията на БСП.", "date": "2018.11.10", "title": "Нинова уверена: Аз съм алтернативата на Борисов!"}
{"url": "https://www.dnes.bg/politika/2018/11/10/radev-ot-parij-da-osmislim-gorchivite-uroci-ot-stoletieto.393194", "text": "Тържествата в Париж са повод преди всичко да осмислим горчивите уроци от цялото изминало столетие и да потвърдим своята привързаност към диалога, към взаимното уважение, добросъседството и към отказа от насилието като средство за разрешаване на противоречията. Това каза президентът Румен Радев пред журналисти в Париж, където пристигна за участие в Парижкия форум за мир и отбелязването на 100 години от края на Първата световна война.\r\nТой беше попитан за годишнината и кои са изводите и поуките, които трябва да си припомним днес. В Париж се събираме държавни и правителствени ръководители, за да почетем края на една огромна трагедия, отнела милиони животи. \n\n\r\n                    \n                    \n                Нека не забравяме - и над 100 000 български, напомни президентът Радев. Първата световна война и последвалите събития са горчиви уроци. Войната за мен е рожба на сблъсъка на империалистическото мислене, националистическите мечти и икономическите интереси. За съжаление, 100 години по-късно тези три елемента отново са във възход и застрашават мира на континента и по света, коментира Румен Радев.\r\nПо думите му човечеството помни как политическият елит не отчете уроците от Първата световна война и подписа договори, отворили широко вратата към Втората световна война.\r\nНа въпрос за идеята за обща европейска армия, президентът Радев каза, че това зависи от много фактори. \r\n\"Ако в света продължава да има непредсказуемост, ако продължава да има конфронтация, мисля, че неизбежно ще стигнем и до създаване на пълноценни европейски сили за отбрана\", е мнението на държавния глава.\r\nПрограмата във френската столица днес включва посещение на изложба в музея д'Орсе, а по-късно президентът Еманюел Макрон и съпругата му ще посрещнат държавните и правителствени ръководители в Елисейския дворец.\r\n(БТА)\r\n ", "date": "2018.11.10", "title": "Радев от Париж: Да осмислим горчивите уроци от столетието!"}
{"url": "https://www.dnes.bg/science/2018/11/10/razkriha-ostanki-ot-izcheznali-kontinenti-pod-antarktida.393197", "text": "От всички континенти Антарктида крие най-много загадки. Затова учени използваха спътникови данни, за да изследват земната тектоника и затиснатите под ледовете образувания, съобщи Сайънс алърт.\n\r\nЕвропейският спътник GOCE (Gravity field and steady-state Ocean Circulation Explorer), който работеше до 2013 г., можеше да види скритият терен, измервайки силата на земното гравитационно притегляне. \n\r\nСпециалистите още обработват събраните данни от него.\n\r\n\"В Източна Антарктида видяхме интересна мозайка от геоложки характеристики, които разкриват основни прилики и разлики между кората под Антарктида и други континенти, с които е била свързана допреди 160 милиона години\" - каза Фаусто Фепачоли от Британския антарктически институт.\n                    \n                    \n                \r\nАнтарктида някога е била част от суперконтинента Гондвана. Той е започнал да се разпада преди около 130 милиона години, макар и връзката между Антарктида и Австралия да се е запазила допреди 55 милиона години.\n\r\nИзползвайки спътниковите и сеизмоложки данни, учените създадоха триизмерни карти на земната литосфера, изградена от кората и течната мантия отдолу. В нея са останките от древните континенти.\n\r\nДанните от изследването могат също да бъдат използвани, за да бъде предвидено как ледената маса над терена може да реагира на повишаващите се температури. \r\n \r\n/БТА/\n\r\n\r\n ", "date": "2018.11.10", "title": "Разкриха останки от изчезнали континенти под Антарктида"}
{"url": "https://www.dnes.bg/notifikacii/2018/11/10/seminarist-e-prebit-v-centyra-na-lovech.393195", "text": "Ученик от Софийската духовна семинария \"Св. Иван Рилски\" бе брутално пребит в центъра на Ловеч. Момчето е удряно и ритано, основно в главата, с хладнокръвна жестокост от шестима тийнейджъри - някои от които са стари познайници на полицията. \n\r\nСлед саморазправата момчето е прието в болница в силен шок, а за нараняванията му е освидетелствано от съдебен лекар, пише \"24 часа\".\n\r\nПо думите на момчето то с нищо не е предизвикало агресията към себе си. Разказва, че си дошъл от София и вечерта решили със сестра си да се разходят. Внася уточнение, че преди да продължи образованието си в семинарията, имал съученичка, с която били в една компания. Понякога си пишели в месинджър съвсем обикновени приятелски неща. Като разбрала във въпросната вечер, че той си е в Ловеч, тя предложила да се видят в градската градина.\n                \n                \r\nМомчето и сестра му отишли на уговореното място, но съученичката я нямало - вместо нея там били няколко момичета. Заедно тръгнали към новия храм \"Св. св. Кирил и Методий\". \"Когато наближихме, бяхме заобиколени от 6 момчета - четирима от тях познавам. Един от тях ме попита какво съм писал на бившата съученичка и аз започнах да му обяснявам\", разказва пострадалото момче. Посегнал към телефона си, за да покаже и в този момент заваляли юмруци по лицето му.\n\r\nМомчето било повалено на земята и всички се включили в ритането основно по главата му. \"Стига\", молел се той, докато се опитвал да се прикрие с ръце, но ритниците не секвали. Опитал да стане и тогава силен удар го уцелил в устата. \"Припаднах и повече нищо не помня\", разказа още той. От сестра си после разбрал, че побоят продължил навсякъде по сгърченото му тяло.\n\r\nЗаключението в медицинското свидетелство е, че предните му два зъба са счупени, множество други са разклатени, има синини по цялото тяло.\n\r\n\"Може би това бе постановка, за да ме пребият. Но не разбирам защо, с какво съм провокирал такова зверско отношение\", недоумява момчето. \n\r\nОще по-болно му е, че това се случва пред храма, където е отслужил първата си литургия с отец Михаил. Той е сред добрите ученици в Семинарията и получава стипендия за успех. И тъй като силно вярва в Бога, отдава спасението си на смирението в душата си.\n\r\nЗа случая са уведомени полицията и Районна прокуратура-Ловеч, където е внесена жалба. Пострадалото момче и майка му силно се надяват, че побойниците ще получат справедливо наказание, за да не пострада и друг невинен.\r\n ", "date": "2018.11.10", "title": "Семинарист е пребит в центъра на Ловеч"}
{"url": "https://www.dnes.bg/usa/2018/11/10/ogyn-do-domovete-na-znamenitosti-v-kaliforniia-te-biagat.393198", "text": "Певиците Лейди Гага, Иги Азалия и Шер, режисьорът Гийермо дел Торо и риалити звездата Ким Кардашиян са сред знаменитостите, които избягаха от домовете си в Малибу заради пожара в калифорнийския окръг Вентура, съобщи Ройтерс.\n\r\nГийермо дел Торо написа в Тwitter, че е оставил във вилата си \"Студеният дом\" голямата си колекция от книги, фигури на чудовища, костюми и кинореквизит. \"Студеният дом\" и колекцията може да са в опасност, но запазвам дара на живота\" - написа носителят на награда \"Оскар\".\n\r\n\"Притеснявам се за дома си, но не мога да направя нищо - написа Шер в Тwitter. - Къщите на приятели изгоряха\".\n\r\nЗа това, че домовете им са застрашени, написаха също певицата Иги Азалия и актрисата Алиса Милано. Певицата Мелиса Етъридж съобщи, че се е преместила в хотел.\n\r\n                    \n                    \n                Нареждане за задължителна евакуация на цялото население от 12 000 души на Малибу беше издадено вчера. Там и в близкия град Калабасас имат домове стотици знаменитости, като Барбра Стрейзанд, Том Ханкс, Джъд Апатоу, Бритни Спиърс.\n\r\nЛейди Гага също написа в Instragram, че се е евакуирала от имението на Франк Запа, което купи, съобщи Контактмюзик. Тя публикува и снимки как с антуража си се качва в автомобили на фона на дима от близкия пожар.\n\r\nУил Смит, който притежава голямо имение в Малибу, също пусна снимки за пожара в социалните мрежи.\n\r\nМного жители разпространиха молби за помощ за евакуацията на коне и други големи животни. Алиса Милано, която се изяви с движението срещу сексуалния тормоз #Аз също, помоли за помощ за извеждането на пет коня от района.\n\r\nАктьорът Чарли Шийн написа в Тwitter, че се безпокои за баща си Мартин Шийн и съпругата му Джанет, които живеят в Малибу, защото не може да се свърже с тях. По-късно Мартин Шийн увери децата си, че е добре.\n\r\nКейтлин Дженър също увери последователите си в Instragram, че е в безопасност, след като беше съобщено, че домът й е обхванат от огъня.\n\r\nКим Кардашиян и сестрите й Клоуи и Кортни също трябваше да напуснат домовете си в Калабасас. \r\n \r\n/БТА/\r\n ", "date": "2018.11.10", "title": "Огън до домовете на знаменитости в Калифорния, те бягат"}
{"url": "https://www.dnes.bg/obshtestvo/2018/11/10/vidinchani-na-protest-sreshtu-cenite-na-gorivata.393200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nПротест срещу разликата в цените на горивата се проведе във Видин. Автошествието потегли на метри от Дунав мост 2 и премина през целия град, за да стигне до крепостта Баба Вида, съобщи .\r\nОсвен от разликата в цените на горивата хората са недоволни и от работата на общината, която според тях бави строителството на магистрала от Видин до София.\r\nПротестът беше подкрепен и от майките на деца с увреждания.\r\n ", "date": "2018.11.10", "title": "Видинчани на протест срещу цените на горивата"}
{"url": "https://www.dnes.bg/notifikacii/2018/11/10/po-moia-nachin-berbo-predstavi-avtobiografiiata-si.393199", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДимитър Бербатов е втората българска знаменитост, която тази седмица представя автобиографична книга. След Христо Стоичков и Бербатов влезе в ролята на писател.\n\r\nВ страниците на \"По моя начин\" голмайстор номер едно на националния отбор по футбол разказва вдъхновяващата история на обикновено момче, тръгнало от България и стигнало до върховете на световния футбол.\n\r\nВ 450 страници бившият нападател на ЦСКА и \"Манчестър\" (Юнайтед) споделя за трудностите и радостите в живота и футбола, като те са придружени от снимки.\n\r\n\"Хората ще разберат какво ме е движело, какъв е бил моят начин, как се е формирал и докъде ме е довел. Това е един от многото начини човек да успее\", каза Бербатов, цитиран от .\n                \n                \r\nСъбитието се състоя в голям столичен мол, където благоевградчанинът раздаде автографи на стотици желаещи да се срещнат с него, които образуваха дълга опашка.\n\r\nПредговорът на \"По моя начин\" е написан от легендарния мениджър на \"Манчестър\" (Юнайтед) сър Алекс Фъргюсън.\n\r\n ", "date": "2018.11.10", "title": "\"По моя начин\": Бербо представи автобиографията си"}
{"url": "https://www.dnes.bg/eu/2018/11/10/tusk-donald-trymp-e-protiv-silna-i-obedinena-evropa.393204", "text": "Председателят на Европейския съвет Доналд Туск заяви, че президентът на САЩ Доналд Тръмп е против \"силна и обединена Европа\" в реч, произнесена в полския град Лодз, предаде Франс прес.\n\r\n\"За пръв път в историята имаме американска администрация, която меко казано не се отнася с ентусиазъм към една силна и обединена Европа\", заяви Туск. \"Говоря за факти, а не за пропаганда\", подчерта бившият полски премиер на митинг в навечерието на стогодишнината от обявяването на независимостта на Полша.\n\r\nТуск обвини президента на САЩ, че преди половин година, на срещата на Г-7 в Канада, практически еднолично е наложил премахването на фразата, че големите сили искат да спазват реда, основаващ се на принципи и ценности. (Председателят на Европейския съвет поясни мисълта си в интервю, публикувано днес от полския в. \"Газета виборча\", отбелязва АФП. В него Туск заявява, че Тръмп иска свят, в който от една страна ще стоят САЩ, а от друга - различните други държави).\n                    \n                    \n                \r\nТуск говори и за предстоящите напролет избори за Европейски парламент. Той предупреди за появата на националистическо движение, настроено враждебно към ЕС.\n\r\n\"Не е изключено в този парламент да бъдат представени две течения, едното антиевропейско и все повече с цветовете на \"кафявите ризи\" (носени от членовете на щурмовите отряди на нацистката партия в Германия преди и по време на Втората световна война - бел. ред.), залагащо все повече на национализма. Второто течение ще бъде на тези, които искат да задълбочават европейската интеграция възможно най-много\", предсказа Туск. Той напомни за засилването на антиевропейските чувства в някои страни.\n\r\n\"Това засега не засяга лидерите, но подобни сили укрепват пред очите ни. Сили, които залагат повече на конфликта, отколкото на сътрудничеството, на дезинтеграцията вместо на интеграцията\", подчерта председателят на Европейския съвет, който неотдавна заяви, че има сериозен риск Полша да напусне ЕС.\n\r\nТуск отправи и критики срещу позицията на сегашното полско правителство към Европа, без да го спомене изрично. \"Тези, които се противопоставя на силно полско присъствие в Европа, де факто действат против нашата независимост\", подчерта той и припомни на поляците, че \"от нас зависи дали политиците ще унищожат ЕС и ще изведат Полша от съюза\".\n\r\nТуск определи управляващите в Полша популисти като \"съвременни болшевики\" и напомни, че те могат да бъдат победени, предаде Асошиейтед прес. Смята се, че е много вероятно след две години той да се кандидатира за президент на страната.\n\r\nПредседателят на Европейския съвет отдаде почит на държавниците, възстановили полската независимост - маршал Юзеф Пилсудски, който през 1920 г. побеждава болшевиките в полско-съветската война, и Лех Валенса, основателят на профсъюза \"Солидарност\", който през 80-те години се противопоставя на подкрепяното от СССР комунистическо управление. Пилсудски и Валенса са били изправени пред по-трудни ситуации от днешната, заяви Туск и попита поляците \"Защо вие да не можете да победите съвременните болшевики?\"\n\r\n ", "date": "2018.11.10", "title": "Туск: Доналд Тръмп е против силна и обединена Европа!"}
{"url": "https://www.dnes.bg/notifikacii/2018/11/10/za-10-dni-cherno-more-otnovo-udari-levski.393206", "text": "Черно море победи Левски с 1:0 в двубой от 15-ия кръг на Първа лига, игран на стадион \"Тича\". Това е втори удар за \"моряците\" в рамките на 10 дни, след като в края на месец октомври именно те отстраниха столичани в турнира за Купата на България.\n\r\nНа фона на предишните мачове футболистите на треньора Славиша Стоянович бяха неузнаваеми в нападение, като по-опасните ситуации идваха от статични положения и заслужено получиха гол в средата на първото полувреме, който бе дело на Жоржиньо след поредна грешка на Мартин Полачек.\n\r\nПрез втората част \"сините\" се опитаха да стигнат до нещо в мача, но трудно успяваха да стигнат до чисти положения благодарение на добре организираната защита на \"моряците\". Като за капак на всичко Жерсон Кабрал бе изгонен, след като получи втори жълт картон за симулация.\n                \n                \r\nТака Левски вече е на 3-ото място в класирането на първенството с актив от 34 точки, 1 по-малко от ЦСКА и Лудогорец, който в неделя ще се изправи срещу Берое. Отборът на Черно море пък е 6-и с 21 пункта.\n\r\n\r\n ", "date": "2018.11.10", "title": "За 10 дни: Черно море отново удари Левски "}
{"url": "https://www.dnes.bg/health/2018/11/10/kak-magneziiat-vliiae-na-dobroto-nastroenie.393072", "text": "Стрес, тревожност, безсъние? Тези симптоми често подсказват за дефицит на магнезий - микроелемент, който участва в повече от 250 биохимични процеса в човешкото тяло, важен за здравето на костите, метаболизма, но и на доброто настроение. Как ни прави щастливи?\r\n\r\nТази киселина е невротрансмитер, който релаксира мозъка. Когато нейният синтез намалява, мозъкът винаги е активен и се чувствате неспокойни и дезориентирани. Възможно е да бъдат развити всякакви тревожни разстройства. Магнезият се свързва и стимулира рецепторите на гама аминомаслената киселина в мозъка, като по този начин се чувствате по-спокойни.\r\n\r\n                    \n                    \n                Ако често получавате мускулни крампи, то най-вероятно имате дефицит на магнезий. Това кара тялото ви да синтезира повече адреналин и кортизол, които са хормони на стреса. Повишените нива на кортизол могат да причинят много психични разстройства, включително тревожност и амнезия.\r\n", "date": "2018.11.10", "title": "Как магнезият влияе на доброто настроение?"}
{"url": "https://www.dnes.bg/kino/2018/11/10/izkushenieto-malko-sladko-i-lesno-lolita.392278", "text": "Прочитът на режисьора Ейдриан Лайн на превърналият се в класика роман на Набоков може да си припомним с филма му \"Лолита\". Добре познатата история ни среща с Хумберт Хумберт, който се влюбва в малко момиче, заради което се жени за неговата майка.\r\nВ основата на това негово желание е случка, свързана с детството му, а Джеръми Айрънс, превъплътил се в ролята на главния герой, преобръща образа по начин, че се оказва трудно да бъде съден за постъпките си.\r\nЛайн ни запознава отблизо с емоциите му - мъчителни и същевременно невъзможни за превъзмогване. Изкушението е твърде близо, лесно и сладко, влязло в късата поличка на Доминик Суейн. \r\nЕйдриан Лайн, режисирал \"Девет седмици и половина\", както и \"Фатално привличане\", фино представя любовта между двамата персонажи, като поверява музикалното оформление на Енио Мориконе.\r\n                    \n                    \n                Продукцията представя тема, която дълго време е била табу, затова и скандализира толкова общество с появата си. \"Лолита\" е филм, който повдига различни теми, провокира въпроси и позволява множество интерпретации. \n\r\nГледайте \"Лолита\" на 10 ноември от 23:00 часа по телевизия .\r\n ", "date": "2018.11.10", "title": "Изкушението – малко, сладко и лесно: \"Лолита\""}
{"url": "https://www.dnes.bg/stranata/2018/11/10/prouchvane-bylgarite-dishat-nai-mrysniia-vyzduh-v-evropa.393171", "text": "България, Румъния и Унгария са страните с най-мръсен въздух в Европейския съюз (ЕС), показва проучване, направено от Европейската агенция за околната среда и цитирано от World Economic Forum.\n\r\nЗамърсяването на въздуха не е проблем, който съществува само в развиващите се страни, а новите данни от Европейската агенция за околната среда показват, че това е сериозен проблем и за редица държави в Европа. \n\r\nПрез 2015 г. почти половин милион души са починали в резултат на силно излагане на фини прахови частици, озон и азотен диоксид.\n\r\nФините прахови частици са най-смъртоносни – около 400 хил. души от ЕС са загинали заради вредното им влияние, показват статистическите данни.\n                    \n                    \n                \r\nСамо в Германия за 2015 г. смъртните случаи от замърсяването на въздуха са били 62 хил. като по този показател страната е на първо сред останалите европейски държави.\n\r\nПри съотношение смъртни случаи/население обаче класацията се променя значително, като на първите страни застават държави от Източна Европа – България, Румъния, Гърция и Унгария.\n\r\nНавсякъде по света 9 от всеки 10 души живея в райони със силно замърсен въздух, като всяка година умират около 7 млн. души в резултат на това.\n\r\nИнститутът по здравно ефекти подготви доклад, от който се вижда, че Китай и Индия са страните с най-много смъртни случаи вследствие на мръсния въздух.\r\nКогато става въпрос за съотношение население/смърт поради излагане на замърсяване, Пакистан и Афганистан водят в тази негативна класация.\r\nОще новини четете в ", "date": "2018.11.10", "title": "Проучване: Българите дишат най-мръсния въздух в Европа"}
{"url": "https://www.dnes.bg/usa/2018/11/10/sasht-spira-pomoshtta-si-za-voennata-koaliciia-na-riiad.393172", "text": "Съединените щати може да прекратят зарежденето с гориво на самолети от оглавяваната от Саудитска Арабия военна коалиция в Йемен, съобщиха снощи за Ройтерс два американски официални източника.\r\nСпоред източниците, пожелали анонимност, въпросът се проучва от Вашингтон и Рияд, като окончателното решение ще бъде взето от саудитската страна предвид нейния потенциал за зареждане на авиацията с гориво.\r\nЗасега не е ясно каква е причината за промяната по време когато по света има вълна от възмущение заради убийството на саудитския журналист Джамал Хашоги.\r\nОсвен това демократи и републиканци в американския Конгрес заплашиха, че ще вземат мерки за прекратяване на операцията по зареждане с гориво на авиацията, който води бойни действие сращу шиитските бунтовници в Йемен.\r\nКритици отдавна постават под въпрос намесата на САЩ във войната, отнела от 2015 г. досега живота на над 10 хиляди човека, прокудила от домовете им над два милиона йеменци и предизвикала масов глад в страната. (БТА)", "date": "2018.11.10", "title": "САЩ спира помощта си за военната коалиция на Рияд"}
{"url": "https://www.dnes.bg/notifikacii/2018/11/10/smyrtta-na-papa-ioan-pavel-i-infarkt-ili-planirano-ubiistvo.393143", "text": "На 26 август 1978 г. от Сикстинската капела в Рим се издига гъст облак бял дим. Албино Лучани е избран за 263-тия папа. Светският му живот и име остават зад гърба му. Албино вече е Йоан Павел I.\r\nСъс заставането си начело на римокатолическата църква, Йоан Павел I се превърнал в най-кратко служещият папа в историята. 33 дни след избирането си е намерен мъртъв.\r\nСпоред официалните експертизи божият служител страдал от недиагностицирана сърдечна недостатъчност. Тялото му било намерено на 29 септември в леглото му от Сестра Висента. До него имало отворена книга и листа. Според съдебният лекар Йоан Павел I е починал около 11:00 ч. вечерта от инфаркт.\r\nРеакцията на Ватикана след смъртта на папата и странното им и необичайно поведение през следващите 24 часа отваря широко вратата за конспиративните теории.\r\n                \n                Според едно от последните разкрития, в книга, публикувана през 2017 година от журналиста Стефания Фаласка, папата се оплаквал от болки в гърдите часове преди смъртта си. Подобни оплаквания имал и предишния ден, но никой не обърнал внимание и така и не бил повикан лекар. Умишлено или не?\r\nВ друга книга, публикувана значително по-рано – през 1984 година от журналиста Дейвид Ялоп, час след като тялото на духовника било открито, кардинал Жан-Мари Вийо направил опит да покрие случая.\r\nТой заповядал на всички да дадат обет за мълчание и да не споменават и думичка за това, което се е случило. Започнал да укрива доказателства – хапчетата за кръвно на папа Йоан Павел I, чехлите му, очилата, завещанието му... Всичко изчезнало. До следобедните часове всички 19 стаи в резиденцията на папата били почистени.\r\nСамо 12 часа след смъртта на папата Ватикана повикал балсаматори, които да се погрижат за тялото на покойника, преди който и да било съдебен лекар да има възможност да се направи по-обстоен преглед на обстоятелствата и да се установи какво е убило Албино Лучани.\r\nБързото балсамиране на трупа на папата е необичайно, но освен това и нелегално според италианското законодателство, което задължава да се изчака минимум 24 часа.\r\nТова накарало мнозина да смятат, че освен тялото на папата, от Ватикана са искали да погребат и голямо количество доказателства за това, че смъртта му изобщо не се дължи на инфаркт и всъщност духовникът е бил убит.\r\nСкорострелното балсамиране на католическия духовник веднага привлякло вниманието на италианската преса. Не бил издаден смъртен акт, не била направена никаква медицинска експертиза. Просто така – папата умрял в съня си изведнъж, 33 дни след като застава начело на римокатолическата църква и в това нямало нищо подозрително. Само за сравнение предишният папа Пол VI е бил балсамиран ден след като умира. Какво е различното този път?\r\nСпоред журналиста Дейвид Ялоп, братята Синьорачи, които се занимавали с балсамирането на папите след смъртта им, са били повикани в 5:30 ч. сутринта – само 45 минути след като тялото на Йоан Павел I било намерено и много преди да дойде съдебен лекар.\r\nПо време на процеса не са отстранени никакви органи или пък течности, както се прави обикновено. Кръвна проба би могла евентуално да покаже, че в тялото има следи от отрова, а никой не искал да се разбира, че папата е бил убит. Затова Ватикана се уверява, че такава възможност няма да има.\r\nОфициалната позиция на римокатолическата църква била, че аутопсия на папата била строго забранена от доктрината. Италианската преса, обаче, се натъква на друго – аутопсия все пак е била направена, но тайно и резултатите от нея са били покрити.\r\nОстава въпросът – ако папа Йоан Павел I в действителност е починал от инфаркт, то защо тогава Ватикана се държи толкова необичайно и създава впечатление, че има нещо гнило.\r\nОфициални представители на римокатолическата църква започнали да говорят пред медиите, че папата имал сърдечни проблеми. Твърденията, обаче, бързо били опровергани от личния лекар на Лучани – д-р Джузепе Да Рос, както и от приятелите и семейството на покойния папа.\r\nВ пресата се поява медицинския картон на Лучани, който проследява здравното му състояние 6 месеца преди неговата смърт. Мъжът бил в перфектно здраве и нямало никаква следа от сърдечни проблеми. Твърденията на Ватикана увиснали във въздуха. Освен това, се появил и мотив.\r\nСлед като застава начело на световната католическа общност, папа Йоан Павел I бързо се превърнал в дразнител за Римската курия – появил се неочакван порив от негова страна за радикални промени в състава и организацията на Ватикана.\r\nПоявила се информация от вътрешен източник, който твърдял, че имало известни сблъсъци между Лучани и кардинал Вийот, както и с други членове на Римската курия, които се противопоставяли на планираните от папата реформи. Ожесточен спор възникнал и в нощта, преди смъртта на Йоан Павел I.\r\nПо думите на източника имало 4 листа хартия, които съдържали записки за планираните реформи. Същите, които били намерени до тялото на папата.\r\nОбикновено при подобни мистерии има замесени и много пари. Затова една от теориите свързва смъртта на папата с Ватиканската банка и евентуалните й връзки с мафията и масонската ложа.\r\nПрез 1968 година италианското правителство решава да освободи Ватикана от данъчно облагане. Така с години се натрупало огромно богатство, което било използвано, за да се манипулира международния пазар. За да попречат на схемата да достигне до широката общественост, а и да избегнат огромни санкции, от Ватикана решават да изнесат финансовите си активи извън Италия.\r\nВатиканската банка се обърнала към мистериозната личност на Мишел Синдона, който има връзки с мафията и масонската ложа. Той имал планове да изнесе натрупаното богатство на Ватикана през каналите на подземния престъпен свят, който се простира в цяла Европа.\r\nСмята се, че именно порива за реформа на папа Йоан Павел I и решението му да изкорени изцяло корупционните практики във Ватикана, ще разкрият тези схеми и връзки с престъпния свят. Затова проблемът трябвало да бъде премахнат още от корена му – папата.\r\nИма, обаче, и противници на конспиративните теории около личността и смъртта на Йоан Павел I. Според тях тялото било балсамирано толкова бързо от биологична гледна точка - за да се избегне по-напреднал стадий на разлагане.\r\nПри смъртта на папа Пий XII заради некачествено и закъсняло балсамиране тялото станало лилаво, а миризмата била толкова силна, че по време на погребалната церемония някои от стражите дори припаднали.\r\nОсвен това, през септември температурите в Рим са достатъчно високи, особено през въпросната 1978. Затова от Ватикана предпочели да избързат, за да избегнат подобен срамен сценарий с миризлив папа.\r\nКнигата на журналиста Дейвид Ялоп била обстойно прегледана от историка Джон Корнуел, който смята, че всички твърдения са напълно грешни. Затова през 1987 година публикува своя труд \"Крадецът в нощта\".\r\nЛичните вещи на папа Йоан Павел I не са изчезнали, а са били завещани и предадени на неговата сестра. Освен това, аудиозаписи от нощта на смъртта доказват, че балсаматорите на тялото на папата не са били повикани толкова рано, колкото се твърди.", "date": "2018.11.10", "title": "Смъртта на папа Йоан Павел I: Инфаркт или планирано убийство?"}
{"url": "https://www.dnes.bg/stranata/2018/11/10/sled-restavraciia-otkriha-hrama-ioan-aliturgetos.393170", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След ремонт и реставрация, продължили 4 години, в Несебър откриха обновена църква. Тя е една от емблемите в Стария град и е включена в туристическия маршрут на ЮНЕСКО на всички реставрирани храмове в града.\n\r\nХрамът \"Йоан Алитургетос\" е построен през XIV век и е оцелял повече от седемстотин години. Според местни предания той е останал неосветен, но писмените извори свидетелстват, че в него са били извършвани богослужебни ритуали.\n\r\nЦърквата е забележителна с фасадната си орнаментика, прецизно изработена от тухли и камък. За обновяването ѝ американското правителство инвестира над 700 хиляди долара.\n\r\n\"За всички, които някога са били в Несебър – от моряците по корабите преди стотици години, до туристите това лято – църквата е свещен символ на това древно място. Тя ярко се откроява на фона на Черно море\", отбеляза посланик Ерик Рубин пред .\n                    \n                    \n                \r\nПосланик Рубин разгледа и останалите църкви в Несебър, които са обхванати в туристически маршрут.\n\r\nОпазването на културното наследство с цел туризъм е и една от целите на ресорното министерство. \r\nХрамът в Несебър е поредният проект по съхраняване на българското културно наследство, който посолството на САЩ спонсорира от 2002 година насам.", "date": "2018.11.10", "title": "След реставрация: Откриха храма \"Йоан Алитургетос\""}
{"url": "https://www.dnes.bg/usa/2018/11/10/devetima-sa-zaginalite-v-gorskiia-pojar-v-kaliforniia.393174", "text": "Най-малко девет души са вече загиналите в горските пожари, бушуващи из американския щат Калифорния, а трийсет и петима са безследно изчезнали, предаде Ройтерс.\r\nПовече от 150 000 жители на щата са напуснали домовете си след обявената евакуация. Сред тях има и много известни личности като Лейди гага, Ким Кардашиян, Шер и режисьора Гийермо дел Торо.\n\r\nГорският пожар, който пламна в средата на седмицата в окръг Вентура, продължава  да се разпространява и вече е обхванал 285 кв. км.\r\nПовече от 3300 пожарникари се борят с огъня. Към засегнатия район в Северна Калифорния са изпратени и 100 военни полицаи, които да помагат при евакуацията, съобщава Нова тв.\r\nТелата на всичките жертви са намерени в или около град Парадайз в планински район в северната част на щата, където са унищожени над 6700 жилищни и други сгради. Пет от жертвите са били застигнати от огнената стихия в автомобилите си или около тях, трима извън жилищата си и един в дома си, каза шерифът на окръг Бют.\r\n                    \n                    \n                По данни на щатските власти пожарът, наречен Камп, е един от най-опустошителните в историята на Калифорния. Трима пожарникари са получили наранявания. \r\n(БТА)", "date": "2018.11.10", "title": "Деветима са загиналите в горския пожар в Калифорния"}
{"url": "https://www.dnes.bg/zvezdi/2018/11/10/spomeni-za-mnogolikiia-konstantin-kocev-paco.393071", "text": " \"Момиченце, моля ти се, върни ми зъбките, дето ми паднаха зъбките там...!\"\r\nВсеки, който е гледал филма \"Топло\", знае, че това е реплика на Константин Коцев – Пацо, както го наричаха всички.\r\nАктьорът е роден в Истанбул, завършва право в Софийския университет, после ВИТИЗ и е един от основателите на Сатиричния театър. \r\nЛюбимец е на няколко поколения българи с филмите \"Първи урок\", \"Инспекторът и нощта\", \"Привързаният балон\", \"Бялата стая\", \"Тихият беглец\", \"Топло\", \"Време разделно\" и много други, както и със знаметитите си роли на сцената.\r\nТартюф, Гоца от \"Суматоха\", Снегов, дядо Галушко – за многоликия актьор ще си говорим с неговия син Димитър Коцев – Шошо. Гледайте ни в събота от 10:30 часа по \r\n                    \n                    \n                Ще видите и как се  приготвят здравословни бонбони с Анна Стефанова, Мисис България 2017. Дали тя поддържа перфектната си фигура именно с такива бонбони? Предстои да разберем!\n\r\n ", "date": "2018.11.10", "title": "Спомени за многоликия Константин Коцев - Пацо"}
{"url": "https://www.dnes.bg/index/2018/11/10/receptata-dnes-myfini-ponichki.393134", "text": " Необходими продукти:\r\n140 г захар\r\nпудра захар за поръсване\r\n200 г брашно\r\n1 ч. л. сода бикарбонат\r\n100 мл кисело мляко\r\n2 големи яйца, разбити\r\n1 пакетче ванилена захар\r\n100 мл олио и още за намазняване\r\n12 ч. л. сладко\r\nПриготвяне:\r\nВ купа смесете добре всички сухи съставки, към тях добавете леко разбитите яйца и киселото мляко и разбъркайте добре. След това добавете олиото и бъркайте до усвояването му.\r\nВижте подробности при приготвянето в", "date": "2018.11.10", "title": "Рецептата Dnes: Мъфини - понички"}
{"url": "https://www.dnes.bg/obrazovanie/2018/11/10/uchiteli-iskat-prilojna-matematika-v-uchilishte.393169", "text": "Да се опрости математиката и да се учат само нещата от живота. Това предлагат едни от най-добрите преподаватели.\r\nАнгло-американската система помага децата да смятат лихви, нашата им изисква ненужни доказателства, казват още те.\r\nМасовото обучение по математика да стане приложно, искат двама от най-добрите български преподаватели – Правда Найденова от 128-о училище в София и д-р Добри Данков от Първа частна математическа гимназия, пише \r\nЕдва 10-15% от българчетата имат математически заложби, а останалите трябва да умеят да смятат колко тапети са нужни за стаята, какъв е лихвеният процент и други неща от живота.\r\nСпоред експертите e време за англо-американската система и превеждане на нейните учебници.", "date": "2018.11.10", "title": "Учители искат: Приложна математика в училище"}
{"url": "https://www.dnes.bg/muzika/2018/11/10/golemiiat-kompozitor-enio-morikone-navyrshva-90-g.393168", "text": "Прочутият композитор на филмова музика Енио Мориконе навършва днес 90 години. За юбилея италиански телевизии са подготвили специални програми, посветени на творческия път на музиканта.\r\nУтре той ще бъде гост на популярно предаване по националния канал РАИ заедно с режисьора Джузепе Торнаторе, с когото сега работи по нови проекти.\r\nПървият голям професионален успех на Мориконе е плод на сътрудничеството му със Серджо Леоне и неговите \"спагети уестърни\".\r\nТой е автор на музиката към култови филми като \"Имало едно време на Запад\" (Once Upon a Time in the West, 1968) на Леоне, \"Недосегаемите\" (The Untouchables, 1987) на Брайън де Палма и \"Ново кино \"Парадизо\"\" (Nuovo Cinema Paradiso, 1988) на Торнаторе.\r\n                    \n                    \n                Едва през 2007 г. е удостоен с първия си \"Оскар\" за цялостно творчество, а през 2016 г. получава втората си академична награда за музиката към \"Омразната осморка\" (The Hateful Eight, 2015) на Куентин Тарантино.\r\nЕнио Мориконе е роден на 10 ноември 1928 г. в семейството на музикант тромпетист и домакиня, предадоха осведомителните агенции. (БТА)\r\n ", "date": "2018.11.10", "title": "Големият композитор Енио Мориконе навършва 90 г."}
{"url": "https://www.dnes.bg/balkani/2018/11/10/gyrciia-mirobus-s-bejanci-se-e-blysnal-v-kamion.393175", "text": "В Гърция е станало тежка катастрофа с микробус, пълен с бежанци – един човек е загинал, а 20 са ранени, съобщава солунското електронно издание Thestival.gr, цитирано от РИА Новости.\r\nИнцидентът е станал в 20.30 часа местно време на изхода от Солун при Враснон. Сблъскали са се микробус, пълен с бежанци и товарен автомобил.\r\n\"Инцидентът е станал по време на полицейско преследване\", пише изданието. В резултат на произшествието един човек е загинал, а 20 са ранени, от които пет деца. Едно от тях е получило черепно-мозъчна травма. На място са пристигнали 12 линейки. Всички пострадали са транспортирани до болници в Солун, съобщава Фокус.\r\n ", "date": "2018.11.10", "title": "Гърция: Миробус с бежанци се е блъснал в камион"}
{"url": "https://www.dnes.bg/obshtestvo/2018/11/10/10-noemvri-1989-g-licata-na-prehoda-minalo-i-nastoiashte.393176", "text": "Навършват се 29 години от началото на демократичните промени в България. На 10 ноември 1989 г. пленумът на ЦК на БКП гласува оставката на Тодор Живков като генерален секретар. Процесите по свалянето на Тодор Живков от власт се развиват от средата на 80-те години, когато неговият имидж започва да пада. Той не е харесван от Михаил Горбачов, който иска отстраняването му.\n\r\nВ България движеща сила на свалянето на Тодор Живков стават така наречените \"чавдарци\", формирани на 5 ноември 1989 г. по инициативата на Добри Джуров. В групата влизат Добри Джуров, Йордан Йотов и Димитър Станишев. \n\r\nНа 7 ноември, на прием в съветското посолство Добри Джуров, Йордан Йотов и Димитър Станишев искат среща с Живков, която се състои на следващия ден. На срещата тримата искат неговата оставка. Тодор Живков приема с уговорката това да стане не на насрочения за 10-и ноември пленум на ЦК, а на следващия, чиято дата тогава все още не е определена.\n                    \n                    \n                \r\nВъпреки това на заседанието на Политбюро, започнало на 9 ноември, Тодор Живков поставя въпроса за неговото освобождаване от поста генерален секретар на партията. Против оставката се обявяват Милко Балев и Димитър Стоянов. На пленума на 10 ноември е гласувана оставката на Тодор Живков. На негово място е избран Петър Младенов.\r\nСлед 10 ноември няколко от членовете на Политбюро на ЦК на БКП, които бяха най-активни в свалянето на Тодор Живков - Петър Младенов, Андрей Луканов, ген. Добри Джуров, стават герои. Към тях малко по-късно се присъединяват и Александър Лилов, а на Кръглата маса (3 януари - 15 май 1990 г.) изгряват звездите на Георги Пирински, Георги Боков, Александър Томов. С времето като червени остриета се налагат Драгомир Драганов, Янаки Стоилов, Димитър Йончев...\n\r\nНа 7 декември 1989 г. беше създаден Съюзът на демократичните сили (СДС). В неговия висш ръководен орган - Националния координационен съвет (НКС) влязоха както най-известните опозиционни лидери, така и напълно непознати за широката общественост хора. Председател е д-р Желю Желев, секретар д-р Петър Берон, говорител - Румен Воденичаров, по-късно говорител ще стане и Георги Спасов, пише в свой материал \n\r\nДинамиката е голяма и в НКС постоянно някой влиза или излиза. Към април 1990 г. в НКС има около 50 души от 16 партии и организации. Благодарение на БНТ, митингите и Кръглата маса стават известни имената на повечето от членовете на този НКС: д-р Петър Дертлиев, Петко Симеонов, Димитър Луджев, д-р Константин Тренчев, Емил Кошлуков Александър Йорданов, Александър Каракачанов, Соломон Паси, Христофор Събев, Михаил Неделчев, Стоян Ганев...\n\r\nВ тогавашния НКС има и хора, чиито имена днес едва ли ви говорят нещо: Равена Босева, Емил Тумбев, Иван Кацарски, Никола Маранзов и др. 29 години по-късно повечето от първите в червения и синия отбор вече са покойници. Как се разви кариерата и къде са сега живите от най-известните тогава личности.\n\r\nГеорги Пирински - евродепутат и вътрешен опозиционер в БСП, е смятан за най-близкия човек на Андрей Луканов. През 1990 г. е избран за зам.-председател на БСП. Вицепремиер в правителството на Георги Атанасов и във второто правителство на Луканов. В кабинета “Виденов” е външен министър, но по времето на тежката криза на 14 ноември 1996 г. подава оставка.\n\r\nБСП издига кандидатурата му за президент с Иван Маразов като вицепрезидент. ЦИК отказва да ги регистрира с аргумента, че Пирински не отговаря на изискването на член 93, ал. 2 от Конституцията “да има българско гражданство по рождение”. Бил е народен представител в седем парламента. Председател на НС от 11 юли 2005 до 25 юни 2009 г.\n\r\nСега е евродепутат и поведе битка с Корнелия Нинова за в. “Дума” и начина й на ръководство на БСП. Наричат го “аристократа на червената партия”.\r\nФилип Боков е дипломат. През декември 1989 - февруари 1990 г. е председател на Комитета за радио и телевизия. Участва от квотата на БКП/БСП в работата на Кръглата маса. Депутат във ВНС. Когато опозицията настоява БКП да поеме вината за репресиите след 9 септември 1944 г., от трибуната на парламента Боков заявява, че “партията ще поеме вината, но само с мезета”. Бил е член на Висшия съвет на БСП, членувал и в ОСД, ГОР и Евролевицата. Депутат с червена бюлетина в 36-ото и 37-ото НС.\n\r\nСекретар на президента Първанов по координация на посланията. През 2005 г. става началник на кабинета на премиера Сергей Станишев. От края на 2008 до 2013 г. е посланик на България в Словения. Сега е пенсионер.\n\r\nЯнаки Стоилов преподава в Китай. Смятан е за един от любимците на Александър Лилов. Депутат в 8 парламента. В 43-ия е зам.-председател. Той е един от авторите на новата конституция. След промените в устава на БСП, инспирирани от Корнелия Нинова, Стоилов е принуден от съпартийците си да излезе в “политическа пенсия”. През септември т.г. БСП издигна кандидатурата му за конституционен съдия. Той отказа, защото битката вече била предрешена. Сега доц. Янаки Стоилов преподава теория на правото и политология. От началото на 2017 г. е професор в един от водещите китайски университети - “Джао Тонг” в Шанхай.\n\r\nПетко Симеонов - активен в социалните мрежи, е един от основателите на Клуба за подкрепа на гласността и преустройството, създаден на 3 ноември 1988 г. Участник в Кръглата маса. Първи директор на в. “Демокрация”. Член на КС на СДС (1990 - 1991). От януари 1991 г. до юли 1992 г. е директор на Агенцията за чуждестранна помощ.\n\r\nНапуска СДС през юли 1991 г. с първата вълна на отлюспванията. Основава Българска партия “Либерали”. През 1996 г. се оттегля от активна политическа дейност. През 2001 г. се връща в БАН. Преподава в Пловдивския университет и в СУ. През 1997 г. създава и още поддържа интернет сайт. Активно коментира актуални теми във фейсбук. Тези дни лансира предложение летище София да се нарече “Желю Желев”.\n\r\nАлександър Йорданов също е във Facebook. Той е един от възстановителите на Радикалдемократическата партия и от 1993 до 2000 г. е неин председател. Депутат в 7-ото ВНС, 36-ото, 37-ото и 38-ото НС. От 1992 до 1994 г. е председател на парламента. Бил е посланик на България в Полша със седалище във Варшава (1998-2001) и едновременно посланик в Литва, Латвия и Естония (1999-2001), както и в Република Македония (2001-2005). Автор е на монографии и сборници със статии. През 2005 г. издаде мемоарната си книга “Да нарушим сценария”. Активен участник в социалните мрежи.\n\r\nДимитър Луджев - научен работник, е член на СДС от 1990 г., участва в Кръглата маса. Депутат в 7-ото ВНС, зам. министър-председател в правителството на Димитър Попов. През 1991 г. е избран за депутат в 36-ото НС, но става военен министър в правителството на Филип Димитров. През май 1992 г. е принуден да подаде оставка. Напуска СДС и основава партията “Център Нова политика”, която по-късно прераства в Либерален съюз “Нов избор”. След оставката на правителството на Любен Беров през 1994 г. лично президентът д-р Желев го номинира за министър-председател, но не получава нужната подкрепа в парламента. През 1997 г. “Нов избор” е сред учредителите на коалицията Обединение за национално спасение (ОНС). Луджев става депутат в 38-ото НС от неговите листи. След мандата Луджев напуска активната политика и се връща в Института по история на БАН, става професор и доктор. Има множество научни публикации.\n\r\nСоломон Паси - автор на революционни идеи, които се сбъдват, е математик по образование. Влиза в политиката след 10 ноември 1989 г. като член на Зелената партия. Депутат от СДС в 7-ото ВНС. От трибуната на парламента първи постави въпроса са присъединяване на България в НАТО. В залата има няколко генерали - депутати от БСП, които почти се хващат за кобурите. Паси е основател на Атлантическия клуб в България. От 1992 до 2001 г. е негов председател, а сега е почетен президент. Министър на външните работи в правителството на Симеон II от 2001 до 2005 г., като през 2004 г. е председател на ОССЕ.\n\r\nОт юни 2005 до 2009 г. е депутат от НДСВ и председател на комисията по външна политика. От август 2006 г. е председател на Комитета по прозрачност и отчетност на Парламентарната асамблея на ОССЕ. На Соломон Паси и съпругата му Гергана принадлежат идеи като тази за едно зарядно устройство на всички мобилни телефони и много други, лансирани в “24 часа”, които станаха реалност\n\r\nХристофор Събев - компютърен дизайнер със светско име Христо Петров Събев е йеромонах, дисидент и един от първите активисти на СДС. Заради организираните от него бдения със свещи в центъра на София му лепват прякора Фори Светулката. За разпространение на позиви и участие в нелегални за онова време събирания Събев лежи в Софийския и Варненския затвор през 1988 и 1989 г. Активен участник в работата на Кръглата маса, член на КС на СДС и син депутат в 36-ото НС. По време на управлението на СДС се приютява и живее в една от стаите на президентството. Разочарован, че БСП печели властта в края на 1994 г., през 1995-а отец Събев емигрира в САЩ. Първоначално живее в Калифорния, а след това в щата Юта, САЩ. Там работи като готвач - реже лучени кръгчета и ги панира. По собствените му думи в свободното си време пише сценарий за апокалипсиса. През 2001 г. получава американско гражданство и се връща от САЩ. 5 години е безработен. Записва се в бюрото по труда и изкарва курсове за компютърен дизайн.\n\r\nД-р Константин Тренчев се занимава с медицинска наука. Завършил е френски колеж в Алжир и Висшия медицински институт в София. Асистент по анатомия, хистология и ембриология във ВМИ - Стара Загора. Още преди 1989 г. развива дисидентска дейност в Независимото дружество за защита правата на човека, заради което е пратен в затвора. Инициатор и основател на Конфедерацията на труда “Подкрепа”. Д-р Тренчев един от основателите на СДС на 7 декември 1989 г. в Института по социология в София. До 1991 г. е член на НКС на СДС. През юни 2018 г. пред “24 часа” заявява, че единственото наследство, останало му от политиката, са всекидневните хапчета. На 8 юни т.г. демонстрира в НС как се прави енергия от водата. На рождения си ден - 8 февруари 2015 г., д-р Тренчев доброволно сдава властта в “Подкрепа” и отива в медицинската наука, за да се бори срещу псориазиса.\n\r\nМихаил Неделчев преподава в НБУ. Той се хвърли в политическата суматоха веднага след 10 ноември 1989 г. Влиза в ръководството на Радикалдемократическата партия (РДП). Участва в Кръглата маса, депутат от СДС в 7-ото ВНС и 36-ото НС. Издига се до политически говорител на НКС на СДС. От 1993 г. Неделчев е главен редактор на сп. “Демократически преглед”. Председател е на Дружеството за либерално знание и либерални проекти “Гражданин”. Член на ИК на Либералния интернационал като постоянен представител на РДП. От юли 1998 г. е съучредител на Либерално-демократичния съюз и негов зам.-председател. Неделчев е почетен професор на НБУ, преподава теория и история на литературата. Автор е на повече от двадесет книги. На него се падна честта преди няколко години да преброи дисидентите в България по проект за съставянето на международен речник на дисидентите от Източна Европа.\n\r\nЕмил Кошлуков - програмен директор на БНТ и водещ. В казармата е осъден на 6 години затвор за неподчинение и предизвикване на бунт. През 1989 г. е освободен предсрочно от затвора и армията и става студент по английска филология в СУ. През 1989 г. основава Независимо студентско дружество, а по-късно учредява Федерацията на независимите студентски дружества и е избран за неин координационен секретар. Член е на КС на СДС и участник в Кръглата маса.\n\r\nПрез 1991-1996 г. учи политология в Калифорнийския университет, Санта Барбара. През 1997 година се връща в България.Депутат в 39-ото НС (2001 - 2005) от листата на НДСВ. През 2004 г. се отцепва от НДСВ, основава партия “Новото време” и става неин председател. Напуска активната политика и се отдава на телевизионната журналистика. Пред 2017 г. кандидатства за директор на БНТ, но не е избран. Спечелилият конкурса Константин Каменаров го кани за програмен директор на БНТ и той поема поста на 18 декември 2017 г. Освен началническия пост Кошлуков води и публицистичното предаване “Оше от деня”.\n\r\nРумен Воденичаров е химик до 1989 г. и политик след това. Съосновател на СДС и първи негов говорител. През 1989 г. е избран за председател на софийската група на Независимото дружество за защита на правата на човека в България. Организира първото публично събрание на дружеството в Южния парк, където чете декларация срещу действията на МВР пред “Кристал”, където са бити активисти на “Екогласност”. Председател (до 1998 г.) на сдружение “Хелзинкски наблюдател-България” и после е негов секретар. Участва в работата на Кръглата маса. Депутат в 7-то ВНС от СДС. После рязко сменя боята и на президентските избори през 1992 г. е кандидат за вицепрезидент като подгласник на проф. Велко Вълканов.\n\r\nДвамата губят от двойката на СДС Желю Желев - Блага Димитрова. През 2005 г. участва в парламентарните избори за 40-ото НС от Разград с новосъздадената коалиция “Атака”, но не успява да получи депутатско място. През 2010 г. е избран за зам.-председател на политическа партия “Нова зора”. Воденичаров е инструктор в Планинската спасителна служба. Участва в 10 високопланински експедиции в Хималаите, Каракорум и Новозеландските Алпи. От 2013 г. бившият ст. н. с. в НИХФИ и бивш депутат работи като охранител на летището и после в зоопарка.", "date": "2018.11.10", "title": "10 ноември 1989 г.: Лицата на прехода - минало и настояще"}
{"url": "https://www.dnes.bg/snimka-na-denia/2018/11/10/vremeto-ostava-toplo-s-temperaturi-do-18-s.393179", "text": "Преди обяд в югоизточните райони ще има ниска слоеста облачност и на места там ще преръми. Около обяд видимостта ще се подобри и облачността ще се разкъса. Ще духа слаб вятър от изток-североизток. Максималните температури ще са между 13° и 18°, сочи \r\nАтмосферното налягане ще е близко до средното за ноември и ще остане без съществена промяна. Днес ще е предимно слънчево.\r\nПо Черноморието ще има разкъсана облачност. Преди обяд на отделни места са възможни ръмежи. Ще духа слаб до умерен вятър от изток-североизток. Максимални температури на въздуха 15-17°. Температурата на морската вода е около 16°. Вълнението на морето ще е 1-2 бала.\r\nВ планините ще е предимно слънчево, с повече облаци над масивите в Източна България. Ще духа слаб до умерен югоизточен вятър. Максималната температура на височина 1200 метра ще е около 14°, на 2000 метра – около 6°.\r\n ", "date": "2018.11.10", "title": "Времето остава топло с температури до 18° С"}
{"url": "https://www.dnes.bg/eu/2018/11/10/bylgarka-v-klip-chast-ot-kampaniia-na-kmeta-na-london.393177", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Българка се снима в клип, част от кампания на кмета на Лондон. Целта на видеото е да покаже различни европейски предприемачи в британската столица и техните бизнес идеи.\r\nПосланието е, че въпреки Brexit Лондон продължава да бъде най-доброто място в света за живеене, работа и посещение.\r\nИлина Стоянова отваря книжарница с книги на български език в сърцето на Лондон. Големият ѝ успех ѝ отрежда място в клип, с който да се илюстрират стремежите и мечтите на емигрантите в британската столица, разказва Bulgaria ON AIR.\r\nВ момента в книжарницата на младата жена има повече от 1000 заглавия на български автори. А около 200 от тях са пуснати в продажба. Тя сподели, че сънародниците ни в Лондон милеят за родния си език и често се отбиват там в търсене на ново четиво.", "date": "2018.11.10", "title": "Българка в клип, част от кампания на кмета на Лондон"}
{"url": "https://www.dnes.bg/world/2018/11/10/twitter-kachestvenata-bezplatna-informaciia-v-istoriiata.393180", "text": "Качествената безплатна информация ще остане в историята, заяви в интервю за Франс прес Ив Уилямс, един от основателите на Twitter и създател на платформата \"Медиум\".\r\n\"Несъмнено ще има винаги неограничена и безплатна информация, често на добро ниво, но ще има възможност и да се плаща за повече качество\", каза Уилямс, който участва във форума \"Уеб съмит\" в Лисабон.\r\nТой отбеляза, че така е станало с телевизията, музиката и видеоигрите, които \"преминаха от модел, основаващ се единствено на рекламата, към платени модели\". Това, по думите му, ги е направило по-качествени. Уилямс смята, че когато потребителите плащат на медиите директно, вместо това да правят рекламодателите, ще се повиши качеството на предлаганата информация.\r\n                    \n                    \n                \"Огромната част от медиите в интернет са финансирани от реклама: вие продавате аудитория, а не съдържание. Ако привлечете внимание, печелите пари, ако привлечете повече внимание с по-малко разходи, вие трупате повече печалби\", каза той.\r\nУилямс признава, че медиите винаги са функционирали по този начин, но не и в такава степен, както е сега. Според него пикът на това явление е масовото произвеждане на \"фалшиви новини\".\r\nИнтернет предприемачът каза, че с онлайн търговията и с дигиталната реклама рекламодателите предпочитат да привлекат вниманието на точно определени аудитории във \"Фейсбук\" и \"Гугъл\", а не да рекламират продуктите си в списания и по телевизията. \r\n\"Тази система елиминира всякаква форма на възнаграждение за качеството на съдържанието\", заяви Уилямс и добави, че това го е накарало в \"Медиум\" да се концентрира върху модела, в който потребителят плаща, за да получи съдържание. (БТА)", "date": "2018.11.10", "title": "Twitter: Качествената безплатна информация - в историята"}
{"url": "https://www.dnes.bg/notifikacii/2018/11/10/za-6-m-germanski-kompanii-investirali-130-mln-u-nas.393181", "text": "Германски компании са инвестирали 130 млн. евро в България през първите шест месеца на 2018 г. Ако тази тенденция се запази ще отчетем двоен ръст на инвестициите от Германия в нашата страна. Това каза заместник-министърът на икономиката Александър Манолев по време на откриването на Източно-германския икономически форум, който се провежда в Бад Зароу.\r\nТова е едно от най-значимите и авторитетни събития в региона, в което участват над 100 от най-големите компании от тази част на страната, а България за първи път е поканена да участва на такова ниво. Видео обръщение към участниците отправи канцлерът Ангела Меркел, а в сесиите участваха министри на федерално и провинциално ниво, съобщиха от Министерството на икономиката.\r\n                \n                \"България се утвърждава като една от най-конкурентните инвестиционни дестинации в Югоизточна Европа с положителен имидж и добри условия за развиване на бизнес. Достатъчно е да отбележим, че за последните десет години в страната ни са инвестирани над 29 млрд. евро, а значителна част от тях са направени от германски компании“, посочи Манолев.\r\nПо думите му страната ни може да предложи политическа и икономическа стабилност, едни от най-ниските данъци в Европа и редица насърчителни мерки за стратегически инвеститори. \"Всичко това се оценява от чуждестранните компании и интересът към страната ни осезаемо расте“, допълни той.\r\nЗам.-министър Манолев се спря и на някои от най-бързо развиващите се сектори на българската икономика – информационни и комуникационни технологии, автомобилостроене, машиностроене и др. „Оптимистичен сигнал е, че подобни сектори с висока добавена стойност се утвърждават като двигатели на българската икономика“, каза още Александър Манолев и подчерта, че в повечето от тях оперират и германски компании.\r\nОсновен акцент в изказването на икономическия заместник-министър бе нуждата от задълбочаване на интеграционните процеси в сферата на икономиката на ниво Европейски съюз. „Днес Европа вече изостава в редица отрасли. За всяка отделна страна от ЕС е много трудно да бъде конкурент на глобалния пазар, но заедно можем да запазим мястото на Съюза на глобален лидер в редица отрасли“, посочи той.", "date": "2018.11.10", "title": "За 6 м.: Германски компании инвестирали €130 млн. у нас"}
{"url": "https://www.dnes.bg/notifikacii/2018/11/10/nai-malko-11-sa-zaginali-pri-navodneniiata-v-iordaniia.393182", "text": "Загиналите при предизвиканите от проливни дъждове внезапни наводнения вчера в Йордания станаха 11. Продължава издирването на изчезнали, предадоха Франс прес и Асошиейтед прес.\r\nВчера наводненията обхванаха няколко района на Йордания, включително в древния град Петра, чиито сгради са построени от розов камък. Стотици посетители на града се насочиха към по-високите места вчера, след като водата покри тесния каньон, водещ до Съкровищницата на фараона.\r\nГоворителката на правителството Джумана Гнеймат и представители на агенцията за гражданска отбрана съобщиха, че броят на загиналите е нараснал тази сутрин с откриването на още едно тяло на юг от столицата Аман. Търсенето на оцелелите продължава.\r\n                \n                След внезапните наводнения бе затворена магистрала през пустинята, водеща към южните части на страната. Властите съобщиха, че са евакуирали 3762 туристи от различни националности и призовават жителите, намиращи се близо до водни басейни и мостове, да се евакуират преди очакваните нови дъждове, предаде АФП.\r\nПреди две седмици наводнения близо до Мъртво море отнеха живота на 21 души, повечето от които деца, припомня АП. (БТА) \r\n ", "date": "2018.11.10", "title": "Най-малко 11 са загинали при наводненията в Йордания"}
{"url": "https://www.dnes.bg/obrazovanie/2018/11/10/mon-predlaga-11-novi-zashtiteni-specialnosti-za-2019-2020-g.393183", "text": "Министерството на образованието и науката предлага към утвърдените 29 защитени специалности от професии в списъка за следващата учебна 2019/2020 година да се добавят още 11 нови специалности с фокус върху секторите машиностроене, електроника и автоматика, моторни превозни средства и транспортни услуги, съобщиха от МОН.\r\nКъм Списъка със специалности от професии, по които се очаква недостиг от специалисти на пазара на труда, са добавени три търсени специалности - машини и системи с цифрово-програмно управление, промишлена електроника и технология на органичните вещества. С тях броят на специалностите в него става 57.\r\nНовите специалности и в двата списъка са предложени от отрасловите министерства и организациите на работодателите, като са разгледани и приети от междуведомствена комисия.\r\n                    \n                    \n                С добавянето им към списъците се създават условия за прецизиране на държавния план-прием и насочването му за организиране и провеждане на качествено професионално образование и обучение на кадри за приоритетни икономически сектори, в които е налице слаб интерес от страна на учащите.\r\nНовите специалности създават и възможности за изпълнението на регионални програми и проекти, както и за обучение по специалности в нови или високотехнологични сектори, отбелязват от пресцентъра на МОН.\r\nДопълнените и актуализирани списъци за учебната 2019/2020 година са предложени за обсъждане на страницата на образователното министерство.\r\n ", "date": "2018.11.10", "title": "МОН предлага 11 нови защитени специалности за 2019/2020 г."}
{"url": "https://www.dnes.bg/balkani/2018/11/10/sruti-se-edin-ot-nai-natovarenite-mostove-v-kavala.393187", "text": "Един от най-натоварените мостове в гръцкия град Кавала се срути, но по чудо няма пострадали.\n\r\nВсе още не е ясна причината за тежкия инцидент. В момента на срутването на моста на него е имало един кран и един автомобил. Според гръцкото издание \"Та неа\" мостът се е срутил поради пренатоварване.\n\r\n„Само преди три години точно този мост беше отчасти ремонтиран и модернизиран“, пише още изданието, цитирано от \"Труд\".\r\n\r\n Wow😱 Amazing bridge collapsed. I recall a horrific accident years ago on this bridge where two young girls in my neighborhood were crushed by a semi truck right on this spot by the old hospital road and this gave me chills. At least no one hurt this time. Very dangerous. \r\n                    \n                    \n                 ", "date": "2018.11.10", "title": "Срути се един от най-натоварените мостове в Кавала"}
{"url": "https://www.dnes.bg/notifikacii/2018/11/10/razkriha-krajba-na-kasa-s-35-000-lv-ot-ofis-v-tyrnovo.393184", "text": "Криминалисти разкриха дръзка кражба на каса с пари от офис на архитекти във Велико Търново. Работата по случая е започнала, след като на 3 ноември тази година в управлението е бил получен сигнал за извършена кражба на метална каса, с намиращи се в нея 35 000 лв., съобщиха от МВР.\n\n\r\nОт проведените множество оперативно издирвателни мероприятия и процесуално следствени действия разследващите влезли в дирите на апашите. Това трима мъже на 31 г., 37 г. и 41 г. от Елена, Велико Търново и Горна Оряховица, всички известни на полицията и осъждани. Най-възрастният от тях е със седем криминални и съдебни регистрации, основно за взломни кражби.\n                \n                \r\nЧетири дни по-късно е проведена специализирана полицейска операция за задържането им и тримата били приведени в полицейския арест. В хода на разследването е изяснено, че един от извършителите е добре запознат с дейността на фирмата и реда в офиса. Предварително било оказано въздействие върху охранителната система, а в деня на извършване на деянието бил използвали алпийски способ за проникване в помещението.\n\r\nСлед доклад на материалите по случая в прокуратурата крадците са привлечени, в качеството на обвиняеми. На двама от тях са наложени мерки за неотклонение \"подписка“, а на най-възрастния мярката за задържане е удължена на 72 часа.\r\nВнесено е искане в Районен съд – В. Търново за налагане на най-тежката мярка за неотклонение „задържане под стража“. По-голяма част от инкриминираната сума е установена и иззета. Работата по документиране на престъпната дейност на тримата продължава под ръководството на прокуратурата.", "date": "2018.11.10", "title": "Разкриха кражба на каса с 35 000 лв. от офис в Търново"}
{"url": "https://www.dnes.bg/politika/2018/11/10/cacheva-prizna-bonusi-ima-ne-samo-v-agenciiata-po-vpisvaniiata.393185", "text": "Бонуси са раздадени не само в Агенцията по вписванията, каза министърът на правосъдието Цецка Цачева пред Дарик радио.\r\n\"Във вчерашната нарочна пресконференция информирахме представителите на медиите, че съгласно действащата наредба за възнаграждение на служителите в държавните администрации, която е в сила от 2012 г., е предвидено нормативно възможността във всички администрации. Искам да заявя - бонуси са раздадени не само в Агенцията по вписванията“, коментира Цачева. \n\n\r\nПо думите й това е нормативен акт, който се отнася за всички администрации, но е разбираемо защо Агенцията е във фокуса на вниманието с оглед безпрецедентния срив, който се случи това лято в Търговския регистър.\r\n                    \n                    \n                \"Важно е да се знае и още едно число, че средномесечната сума на възнагражденията за всички тези служители в нея е над 815 000 лв. Това не са суми, които се раздават процентно на равно по всичко. Действително сривът на Търговския регистър доведе до затруднения в цялостния стопански живот в страната. Нямаме загубена информация или заведени дела. Вярно е, че по време на кризата в Търговския регистър други три регистъра работиха. Назначила съм проверка от Инспектората на Министерството на правосъдието със задача да провери дали има нарушения на наредбата и на вътрешните правила при определяне на бонусите“, допълни тя.\r\nЦачева обаче подчерта, че тя в роята си на министър на правосъдието няма отношение нито към определянето на лицат, които получават финансови награди, нито към размерите на тези бонуси.\r\n\"За нуждите на регистрите има предвидени средства и за календарната 2018 г., и допълнително за цялото Министерство 2,5 млн. лв. за бюджета за 2019 г., които по-голямата част са за Агенцията по вписванията. Много ми се иска да заявя, че няма да спре Търговския регистър, но се работи с техника. Няма вече опашки в Агенцията по вписванията. Създадена е организация, така че да няма затруднения за бизнеса“, каза още Цачева.", "date": "2018.11.10", "title": "Цачева призна: Бонуси има не само в Агенцията по вписванията"}
