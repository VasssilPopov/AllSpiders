{"url": "https://www.dnes.bg/stranata/2018/06/05/diado-blysna-maika-s-dete-na-zebra-v-smolian.378463", "text": "Кола блъсна майка и дете на пешеходна пътека в Смолян.\r\nАвтомобилът е бил управляван от 80-годишен шофьор. Пострадалите са в болницата в града без опасност за живота, съобщиха от полицията. \r\nРанената при катастрофата жена е прокурор в Смолян.\r\nИнцидентът е станал днес на пътека до Младежкия дом. Форд, управляван от възрастния мъж, връхлетял върху пресичащите майка с дете.\r\nПри удара 8-годишното момче е изхвърлено на около метър встрани, предаде БТА.", "date": "2018.06.05", "title": "Дядо блъсна майка с дете на \"зебра\" в Смолян"}
{"url": "https://www.dnes.bg/notifikacii/2018/06/05/bolnichnite-legla-ne-reshavali-problemite-na-sistemata.378499", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Проблемите на болниците няма да бъдат решени с повечето легла, които предвижда новата здравна карта, каза проф. Радослав Гайдарски пред Bulgaria ON AIR.\r\nПо думите му все още има доста недъзи в здравеопазването, но НЗОК не може да бъде обвинявана за това. \n\r\nДемонополизация на модела на здравно осигуряване у нас в момента не е необходима, посочи Гайдарски.\n\r\nПредседателят на Асоциацията на пациентите с онкологични заболявания Евгения Александрова е на мнение, че за 20 години, откакто е създадена НЗОК, са се случили много неща. \r\nНо все още има известно демонизиране на Касата. Тя не е съгласна с твърдението, че достъпът до здравеопазване у нас е ограничен.\n\r\n\n\r\n\n\r\n\n\r\n\r\n ", "date": "2018.06.05", "title": "Болничните легла не решавали проблемите на системата"}
{"url": "https://www.dnes.bg/notifikacii/2018/06/05/69-godishen-ostavi-1200-leva-na-detska-ploshtadka.378441", "text": "Мъж на 69 години от Видин е станал жертва на телефонна измама, съобщават от МВР. \r\nТой се е обадил снощи в полицията във Видин, където е съобщил, че е оставил 1200 лева на детска площадка до жилищен блок в к-с \"Вида\", след като е бил убеден по телефона, че съдейства на полицията.\r\nИзмамата е осъществена по познатата схема с полицейски сюжет - оказване на съдействие за залавяне на група измамници. В поредица от телефонни разговори с лице, представило се за полицай, видинчанинът бил убеден да съдейства на органите на реда. \r\nОт полиция във Видин напомнят, че служителите на МВР не търсят финансово съдействие от гражданите при провеждане на операции за залавяне на престъпници.", "date": "2018.06.05", "title": "69-годишен остави 1200 лева на детска площадка"}
{"url": "https://www.dnes.bg/eu/2018/06/05/evroproekt-karta-za-adekvatni-minimalni-dohodi.378450", "text": "Европейската анти-бедност мрежа има за цел да обиколи всички страни в ЕС и балканските страни, след което да се издаде Карта за адекватни минимални доходи. В обиколката са включени общо 32 страни, които ще бъдат обиколени в рамките на два месеца. Това каза Султанка Петрова, зам-министър на труда и социалната политика, в ефира на .\r\nПо думите на Петрова Европа има нужда от адекватни минимални доходи, като по най-бързия начин трябва да се изработят стандарти и добри практики, които да бъдат развити в целия ЕС.\r\n\"Именно за това предложих да се изработи пътна карта, на базата на която да се разработят тези стандарти и добри практики. Ще набележим краткосрочни, средносрочни и дългосрочни мерки, на базата на които да се направи тази пътна карта\".\r\r\n                    \r\n                    След приключване на двумесечната обиколка ще бъде направен анализ на всички посетени в и извън ЕС страни, който ще покаже как и по какъв начин съответните страни могат да бъдат подпомогнати, за да се достигне този адекватен минимален доход. Той не трябва да се определя от експерти, а от нуждаещите се – да има индивидуален подход към всеки от нуждаещите се.\r\n\"Тук говорим за социални плащания. Идеята е, когато се разработи тази карта, приложат се правилата, определят се стандартите и се разработи механизмът, чрез който ще се прави мониторинг на всички страни от ЕС, да се приеме рамкова директива, на базата на която да се определят тези адекватни минимални доходи\", допълни още Султанка Петрова.   \r\nВижте повече на ", "date": "2018.06.05", "title": "Европроект: Карта за адекватни минимални доходи!"}
{"url": "https://www.dnes.bg/notifikacii/2018/06/05/rykovodstvoto-na-bdj-dokaralo-kompaniiata-do-hala-i.378500", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Частен съдебен изпълнител продава сградата, в която се помещава централата на БДЖ. Причината са просрочени задължения в размер на 103 милиона лева. Как да се стабилизира Националният ЖП превозвач и защо БДЖ не може да върне заемите?\n\n\r\n\"Държавата винаги е отговаряла на исканията на железницата за финансиране. Трябва ясна финансова визия за управлението на Железницата. Държавата има силата да регулира този процес. Трябва да се направи нова схема, която да балансира развитието на цялата транспортна система\", обясни бившият министър на транспорта Петър Мутафчиев.\n\r\nСпоред него в \"Денят ON AIR\" окаяното състояние на Железницата се дължи на 10-годишното бездействие на ръководството ѝ.\r\n\"До 1989 г. БДЖ возеше централно, а автобусите разпръскваха от гарите. Където имаше влакове не се позволяваха автобуси. След това дойдоха новите пакети за мобилност. Никъде в света няма конкуренция между железопътен транспорт и автобуси\", подчерта бившият директор на ИА \"Железопътна администрация\" Симеон Ананиев.\n\r\nПред  той изтъкна, че финансовото състояние на БДЖ е докарано дотам, че съвсем реален сценарий е кредиторите на Железницата да поемат контрола ѝ.\n\r\n\r\n ", "date": "2018.06.05", "title": "Ръководството на БДЖ докарало компанията до хала й"}
{"url": "https://www.dnes.bg/cars/2018/06/05/klasa-unikalen-moskvich-se-prodava-po-skypo-ot-mercedes-s-class.378433", "text": "Доста любопитна обява за продажба на автомобил е качена на сайта Avito. Там се предлага уникален седан \"Москвич-2142\" (моделът е известен още като Иван Калита), който е реставриран и напълно възстановен от руска тунинг-компания.\r\nПродавачът е оценил автомобила на 126 000 долара. Това е цели 6 пъти повече от цената на седана като нов по време на производството му през 1999 г. Тогава той е струвал около 20 000 долара, а сега се предлага по-скъпи дори от Mercedes-Benz S-Class.\r\nРуската кола е оборудвана с 2,0-литров бензинов двигател, развиващ мощност от 145 к.с. и максимална скорост от 187 км/ч.Скоростната кутия е 5-степенна механична, а салонът е комбинация от плат и кожа. При реставрирането на \"Москвича\" е добавена мултимедийна система с два екрана, вградени в подглавниците на предните седалки.\r\r\n                    \r\n                    Ако може да се вярва на обявата, пробегът на този автомобил е само 1000 км. Колата е била част от правителствения гараж, като е направена за бившия кмет на Москва Юрий Лужков. Затова е оборудвана и със сирени и сигнални лампи.\r\nСпоред информацията, са произведени едва 12 такива седана.\r\n", "date": "2018.06.05", "title": "Класа! Уникален \"Москвич\" се продава по-скъпо от Mercedes S-Class"}
{"url": "https://www.dnes.bg/politika/2018/06/05/bitkata-sreshtu-plana-makron-oshte-ne-e-spechelena.378501", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Като крачка в правилната посока определиха българските превозвачи решението на Транспортната комисия в Европейския парламент да отпаднат част от текстовете, срещу които шофьорите протестират. \n\n Те вече няма да са длъжни да нощуват в хотел, а ще могат да останат в камиона си, ако той се намира на паркинг. Трябва да почиват на три седмици, но могат да избират къде, без да са задължени да се връщат на адреса, на който са регистрирани в родните им страни. \n\r\nТепърва обаче предстоят преговори, за да се види какъв ще е финалният вариант на предложените от френския президент Макрон промени.\r\n                    \r\n                    \r\nПо този повод българският евродепутат Ангел Джамбазки каза, че не трябва да се правят преждевременни празненства и че сега следва още много работа.\n\r\n\"Няма нито време, нито основание за празненства. Това не е еднократен акт, това ще бъде дълъг процес\", обясни в студиото на \"Денят ON AIR\" Джамбазки. Той подчерта също, че българската дипломация ще трябва много да работи, защото след гласуването в Транспортната комисия на ЕП, предстои въпросът да бъде разгледан във формат триалог.\n\r\n\"Това е преговор между ЕП, ЕК и Съвета на Европейския съюз. След това предстои отново гласуване в пленарна зала\", каза евродепутатът пред .\n\r\nАнгел Джамбазки изрази и своите притеснения, че точно по време на този триалог, защитаването на правата на българските превозвачи ще бъде трудна задача, защото по думите му, опитите да се отнеме работата на българския бизнес няма да спрат.\n\r\n\"Това са административни пречки, които целят кражба на бизнес. Сега изведнъж Макрон се сети, че ние взимаме хляба на френските работници\",  допълни още Джамбазки.\n\r\nЕвродепутатът беше категоричен, че българските представители в ЕП са напълно единни по темата за транспортните работници.", "date": "2018.06.05", "title": "Битката срещу плана \"Макрон\" още не е спечелена"}
{"url": "https://www.dnes.bg/stranata/2018/06/05/helpbook-varna-neraboteshto-osvetlenie-opasni-kabeli.378473", "text": "Варна - неработещо осветление, опасни кабели, неподкастрени дървета и изоставени автомобили. В платформата  получихме множество сигнали от потребител за проблемите в гр. Варна.\n\r\nПървият е за неработещо осветление на , като същият проблем се регистрира и пред .\n\r\nОпасни кабели висят над главите на минувачите, закачени по жилищните сгради и оплетени във водосточните улуци, което е недопустимо. Според Наредба от 2007 г. всички кабели тряба да са под земята, но на , ,  и пред , това не е изпълнено. \r\n                    \r\n                    \r\nДруга опасност са огромните неподкастрени дървета по  и по . Потребителят се опасява, че е възможно хора и коли да пострадат.\n\r\nКрайно неприятни са изоставените автомобили, които заемат парко места и изнервят живущите в съседство, такива се намират отново пред , както и пред .\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\n\r\n ", "date": "2018.06.05", "title": "HelpBook: Варна – неработещо осветление, опасни кабели... "}
{"url": "https://www.dnes.bg/zvezdi/2018/06/05/harvi-uainstiin-v-syda-nevinen-sym.378496", "text": "Кинопродуцентът Харви Уайнстийн пледира, че е невинен по обвиненията в изнасилване и сексуално нападение по първите заведени срещу него съдебни дела в Ню Йорк, съобщиха световните информационни агенции, цитирани от БТА. \n\n Миналата седмица съдебни заседатели подведоха под отговорност Харви Уайнстийн по два случая - единия за изнасилване през 2013 г., а другия за насилствени действия от сексуално естество през 2004 г. \n\r\nТой се предаде на полицията в Ню Йорк и беше освободен под гаранция от 1 милион долара, като му беше наредено да предаде паспорта си и да носи проследяващо устройство, както и да не напуска щатите Ню Йорк или Кънектикът. \r\n                    \r\n                    \r\nСтотина жени се оплакаха от поведението на 66-годишния продуцент и го обвиниха в сексуални посегателства, а някои и в изнасилване. Той отрича да е правил каквото и да било без съгласието на другата страна.\n\r\nСтраните по двете дела не се посочват. \n\r\nАдвокатът на Харви Уайнстийн каза, че с едната жена той е имал 10-годишна връзка. \n\r\nЗа другата се предполага, че е Лусия Еванс, която той е принудил да му направи фелацио, когато е искала да стане актриса. \n\r\nАко бъде признат за виновен, Харви Уайнстийн може да бъде осъден на пет до 25 години затвор. Специалистите не изключват на по-късен етап от делото той да се признае за виновен, за да получи по-кратка присъда, ако адвокатите му преценят, че не може да спечели делото.\n\r\nРазследвания по обвинения в изнасилване срещу Харви Уайнстийн се водят и в Лондон, и в Лос Анджелис.", "date": "2018.06.05", "title": "Харви Уайнстийн в съда: Невинен съм!"}
{"url": "https://www.dnes.bg/rusia/2018/06/05/otkroveno-ot-putin-sankciite-za-rusiia-sa-vredni-i-za-evropa.378497", "text": "Руският президент Владимир Путин каза днес, че Русия е преодоляла всички трудности, предизвикани от западните санкции и добави, че тези санкции са вредни и за двете страни, предадоха Ройтерс и ТАСС, цитирани от БТА. \n\n\n\n\r\nТой говори на пресконференция във Виена след разговорите с австрийския президент Александър ван дер Белен. \n\r\n\"Санкциите са вредни и за тези, които ги инициират, и за тези, срещу когото са насочени. Струва ми се, че всички са заинтересувани от отмяната им. Ние също. Прекрасно разбираме и си даваме сметка, че за всяка страна от ЕС поотделно е сложно да говори за това, но всичко, което става в тази сфера, не ни пречи да развиваме отношенията си с Австрия\", каза Путин. \r\n                    \r\n                    \r\nВан дер Белен, цитиран от Ройтерс, повтори на пресконференцията австрийската позиция, че в отношенията с Русия Виена ще действа в унисон с Европейския съюз. \n\r\nПосещавайки Австрия в началото на четвъртия си президентски мандат, Путин избра една от западните страни, които се стреми да поддържа диалог с Москва, въпреки различията за руската намеса в конфликтите в Украйна и Сирия, посочва ДПА. \n\r\nЗа разлика от много европейски страни, дясното правителство на Австрия не изгони руски дипломати заради отравянето във Великобритания на двойния руски агент Сергей Скрипал и дъщеря му. Агенцията подчертава и думите на Путин от вчерашното му интервю по австрийската телевизия О Ер Еф, че \"Австрия традиционно е един от най-надеждните ни партньори в Европа\". \n\r\nОчаква се по-късно днес Путин да разговаря и с австрийския федерален канцлер Себастиан Курц, който е привърженик на поетапното вдигане на санкциите на ЕС срещу Москва, ако е налице прогрес в уреждането на украинския конфликт. А крайнодясната австрийска Партия на свободата, която е коалиционен партньор на Курц, е още по-явен привърженик на отмяна на санкциите, добавя ДПА.", "date": "2018.06.05", "title": "Откровено от Путин: Санкциите за Русия са вредни и за Европа! "}
{"url": "https://www.dnes.bg/world/2018/06/05/pojar-v-chernobil-niama-risk-ot-visoka-raciaciia.378498", "text": "Украинските власти обявиха, че днес е пламнал горски пожар в района на експлодиралата атомна централа в Чернобил, но увериха, че няма покачване на нивото на радиацията, предаде Франс прес. \n\n Суха трева на около 10 километра от централата е пламнала тази сутрин, а след това огънят се е разпространил до горски масив.\n\r\nОколо 130 спасители, два пожарни самолета и един хеликоптер се борят с пламъците, съобщава украинската служба на извънредните ситуации.\n\r\nЧетвъртият реактор на централата експлодира през 1986 г. при изпитания и причини най-тежката ядрена катастрофа в историята. Радиоактивни елементи, изпуснати от реактора заразиха, по някои изчисления, близо три четвърти от територията на Европа и най-вече Украйна, Русия и Беларус.\r\n                    \r\n                    \r\nЗоната около централата в радиус от 30 километра е необитаема и до днес.\n\r\nДругите три реактора в Чернобил продължиха да произвеждат електричество до окончателното им затваряне през декември 2000 г. \n\r\n\r\n ", "date": "2018.06.05", "title": "Пожар в Чернобил, няма риск от висока рациация"}
{"url": "https://www.dnes.bg/stranata/2018/06/05/proizvoditeli-na-chereshi-vsichko-shte-ostavim-po-dyrvetata.378478", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Производители на череши излязоха на протест на АМ \"Тракия\" срещу ниските изкупни цени.\r\nХората се оплакват, че продукцията се изкупува за по-малко от 60 стотинки на килограм и загубите им са големи.\r\nДо блокада на пътя така и не се стигна, предаде репортерът на  Димитър Димитров.\r\nПо думите на черешопроизводителя Петър Лазаров, продукцията се продава под себестойност - 70 ст. на килограм е определената от прекупвачите цена. За декар от черешова градина държавата плаща по 272 лв.\r\n\"От тази цена нищо не остава. Не съм решил дали ще продължавам да бера или ще оставя всичко по дърветата\", закани се производителят.", "date": "2018.06.05", "title": "Производители на череши: Всичко ще оставим по дърветата  "}
{"url": "https://www.dnes.bg/zvezdi/2018/06/05/djanet-djeksyn-v-obtegnati-otnosheniia-s-bivshiia.378490", "text": "Макар и официално да запазиха добри отношения, Джанет Джексън явно няма никаква вяра на бившия си съпруг – катарският бизнесмен Уисам ал Мана.\r\nПевицата извика полиция да провери дали синът ѝ е в безопасност, докато се намира в хотелска стая с баща си, пише People.\r\n \r\nОрганите на реда в Малибу, Калифорния отбелязват, че не са открили нищо подозрително, докато Иса е бил при бизнесмена.\r\n \r\nПроблемът дошъл, след като бавачката на момчето се уплашила от поведението на бизнесмена и се затворила в банята, откъдето телефонирала на Джанет.\r\n \r\nИса се роди преди 17 месеца от брака на Джанет Джексън и Уисам ал Мана. Двамата се ожениха през 2012 г. и се разделиха през април 2017 г. Разделиха се месеци след раждането на сина им. Детето е първо за 52-годишната певица.\r\n \r\nСлед развода стана ясно, че Джанет се е чувствала застрашена от Ал Мана, а братът на певицата – Ранди дори разкри, че бизнесменът я е тормозил.\r\n \r\nОще новини за звезди четете в ", "date": "2018.06.05", "title": "Джанет Джексън в обтегнати отношения с бившия"}
{"url": "https://www.dnes.bg/notifikacii/2018/06/05/evropeiskiiat-syd-poiska-syd-za-bylgarski-mitnichari.378466", "text": "Прекъсване по давност за сериозни престъпления е недопустимо, когато извършителите им са ощетили европейския бюджет. Това реши Европейският съд в Люксембург по дело, водено в България срещу подкупни митничари.\n\r\nСтава дума за група, разкрита през 2011-2012 г. Тя е разследвана за това, че е искала подкупи от шофьори, влизащи в България от Турция, за да избегнат митническа проверка. Събраните пари били поделяни между митничарите след работната смяна.\n\r\nПроцесуалните срокове на разследването били удължавани няколко пъти и излезли извън предвидения от българския Наказателен кодекс двугодишен срок за предварителното разследване, пише в досието.  \n\r\nПо информация от съда забавянето се дължало отчасти и на факта, че обвинителните актове не са могли да бъдат връчени на обвиняемите и техните адвокати лично, тъй като след призоваването им те не се явявали под различни предлози.\r\nВъзникнали сериозни съмнения, че те злоупотребяват с правата си, за да предизвикат именно просрочване на законовите срокове и съответно прекратяване на производството.  \n\r\nЕто защо Специализираният наказателен съд в София решил да се допита до най-висшите магистрати в ЕС. Според съда в Люксембург, тъй като в случая се засягат финансови интереси на ЕС – несъбрани митнически постъпления по външната граница на Съюза, българската правна уредба не може да е в ущърб на основополагащите договори на ЕС.\n\r\nЩом прекратяването е предизвикано от умишлено възпрепятстване от страна на обвиняемите, Договорът за функционирането на Европейския съюз не допуска национални разпоредби да прекратяват наказателно производство, се казва в решението на висшия европейски съд.\n\r\nТоп магистратите са категорично, че тежки измами и други тежки форми на незаконна дейност, засягаща финансовите интереси на Съюза, не могат да бъдат основание за прекратяване на разследването и обвинените митничари трябва да бъдат изправени пред съда, когато разследването приклключи, независимо от разписаната в българското право давност.\n\r\nРешението на европейския съд е задължително за българските магистрати, както по конкретното дело, така и по всички разследвания от подобно естество. Решението ще се прилага и във всички останали държави от ЕС.", "date": "2018.06.05", "title": "Европейският съд поиска съд за български митничари"}
{"url": "https://www.dnes.bg/obshtestvo/2018/06/05/cyrkvata-dari-aparat-za-malkite-pacienti-v-pirogov.378484", "text": "Софийската митрополия дари на Клиниката по детска анестезиология към \"Пирогов\" най-ново поколение апарат за изследване на процеса на кръвосъсирване. Дарената апаратурата е ценна при лечението на пациенти с тежки изгаряния, чернодробни, ортопедични и онкологични проблеми, където рискът от кървене е значителен. \n\r\nНегово Светейшество патриарх Неофит лично направи дарението и заедно с духовници от Софийската епархия се помолиха за здравето на пациентите в Детската реанимация. \n\r\nОт патриаршията прочетоха молитва и пожелаха на малките пациенти бързо оздравяване. \n\r\nАпаратът \"Rotem Sygma\" ще се използва при животозастрашаващи ситуации, в които пациентите имат неспиращо кървене, а стандартното лечение не дава резултат, посочи доц. Румяна Андонова, началник на клиниката по детска анестезиология:\r\n                    \r\n                    \r\nЧрез бърз и лесен метод в рамките на 10 минути апаратът показва нивата на кръвосъсирване. Така се избягват ненужните кръвопреливания. Ценен е също така при пациенти с тежки изгаряния и онкологични проблеми.\n\r\nСтойността на апарата надхвърля 45 000 лв. Това е втората мащабна кампания, организирана от Отдел \"Милосърдие и благотворителност\" към Софийската митрополия. \n\r\nВ настоящата кауза са вложени и средства, завещани за благотворителни цели от покойния български патриарх Максим, обясни отец Ангел Ангелов, духовен надзорник на Софийската епархия.\n\r\nСофийската митрополия ще организира нова кампания за закупуването на същия апарат за нуждите на болница \"Шейново\".", "date": "2018.06.05", "title": "Църквата дари апарат за малките пациенти в \"Пирогов\""}
{"url": "https://www.dnes.bg/notifikacii/2018/06/05/zadyrjaha-myj-narygal-17-godishen-v-pomorie.378464", "text": "Задържан е мъж, наръгал 17-годишен младеж в Поморие, съобщиха от МВР.\r\nМъжът нападнал в гръб тийнейджъра на 2 юни вечерта в морския курорт.\r\nСлед сигнала за случилото се, служителите на районното управление предприели разследване и установили самоличността на нападателя - криминално проявен, от Поморие. След задържането му, той е признал за случая.\r\nВ рамките на разследването са разпитани свидетели, осъществен е следствен експеримент, назначена е съдебно-медицинска експертиза и др.\r\nПричините за инцидента са в процес на изясняване.\r\nРаботата по случая продължават служители на местното районно управление.\r\n ", "date": "2018.06.05", "title": "Задържаха мъж, наръгал 17-годишен в Поморие"}
{"url": "https://www.dnes.bg/stranata/2018/06/05/udar-mejdu-inkaso-i-kamion-v-centyra-na-sofiia.378487", "text": "Катастрофа между инкасо автомобил и камион е станала на кръстовището на бул. \"Мадрид\" и ул. \"Черковна\" в София, съобщава \"Фокус\". \r\nИнцидентът не затруднява движението. \r\nИма видими щети по предната част на инкасо автомобила.", "date": "2018.06.05", "title": "Удар между инкасо и камион в центъра на София"}
{"url": "https://www.dnes.bg/cars/2018/06/05/stari-novi-malki-golemi-5-mita-za-bezopasnostta-na-kolite.378438", "text": "Сред шофьорите продължават да се разпространяват митове за едва ли не фантастичната безопасност на старите, големи автомобили, тъй като те са направени от дебела стомана. Без да се намаляват достойнствата им, нека видим какво показват статистиката и фактите, които опровергават до голяма степен някои приети за истина твърдения.\n\r\n\n\r\nТова е общоприето мнение, което се е появило заради здравината на конструкцията на автомобилите от миналото. В него вярват не само европейските, но и американските собственици. Това е нормално, тъй като именно Щатите дават на света огромните машини, поразяващи със своята мощност, размери и маса. Застрахователният институт за безопасност на пътя (IIHS, Insurance Institute for Highway Safety) обаче отбелязва, че дори 10-годишен автомобил, който не разполага с необходимите системи за безопасност – най-вече ESP, ABS и необходимия брой въздушни възглавници, се представя много по-зле отколкото нов автомобил. Да не говорим за коли на 20 или 30 години.  \r\nНякои по-стари собственици на автомобили отричат напълно електронните асистенти, но именно тези системи намаляват риска от попадане в катастрофа на пътя, стига зад волана да не е пълен идиот. Споменатата вече ESP пречи на колата да се преобърне, докато системата ABS е толкова ценна, че вече се поставя и на мотоциклетите. Да не говорим, че новите коли се проектират със задължителна зона за деформация при удар, а производителите работят усилено над отстраняване на грешките, открити при безопасността на по-старите модели. Така се получава едно прилично ниво на активна и пасивна безопасност, дори при коли с по-малки размери.\r\n                    \r\n                    \r\n\n\r\nПодобно мнение също се среща често, като разделя аудиторията на две. В този случай се сравняват именно нови автомобили, като статистиката е категорична. Според данните на IIHS за 2015 г., при милион регистрирани превозни средства най-малко смъртни случаи има при катастрофи с големи SUV – едва 13. В същото време при същите инциденти с малки коли живота си са загубили 64 човека. Причините са ясни – голямата машина има по-дълъг капак, по-голяма зона за деформация при удар и е по-тежка.\n\r\n\n\r\nСистемите за активна и пасивна безопасност не са измислени вчера или днес. Автомобилите отдавна разполагат с въздушни възглавници, както и с голям брой електронни асистенти, които според някои хора осигуряват защита на возещите се, дори след като колата премине 10-годишна възраст. Това е още едно заблуждение, което се оборва от данните на IIHS.\r\n\r\nИзследванията показват, че през периода 2005-2015 г. броят на смъртните случаи на милион малки автомобили е спаднал с 56%, при компактните – с 57%, при средноразмерните – с 46%, и с 29% при големите седани. Тоест, най-уязвимите коли са направили най-голяма крачка напред в сравнение с останалите. Техните системи се развиват и това ги прави далеч по-безопасни от предшествениците им.\n\r\n\n\r\nСъстоянието е важно, тъй като ръждясалият автомобил явно е в по-лошо състояние от новия. Сега обаче става дума за броя загинали при катастрофи и годината на производство на превозното средство. Ето какво показва изследването на друга авторитетна организация - NHTSA (Национално управление за безопасност на движението). Тя анализира данните за катастрофи със смъртен случай през периода 2012-2016 г. и прави класация, в която се забелязва категорична тенденция – колкото е по-нова колата, толкова е по-безопасна.\n\r\nПри автомобили, произведени до 1984 г., хората загиват при 55% от катастрофите. За колите от периода 1985-1992 г. картината не е по-добра – 53%, докато за периода 1993-1997 г. показва леко подобрение – 46%. При машините от 1998-2002 г. смъртността пада до 42%, а при тези от 2003-2007 г. достига 36%. Накрая – при колите от 2008-2012 г. резултатът пада до 31%, докато при тези от 2013-2017 г. вече е 26%.\n\r\n\n\r\nСъществува заблуждение, че малкият автомобил, който е получил 5 звезди на краш-теста на NHTSA или оценка \"добър\" в изпитанията на IIHS, е също толкова безопасен, колкото и по-голям модел със същите резултати. В крайна сметка данните са уместни при сравнение на коли от един сегмент, но губят стойност при противопоставяне срещу по-големи опоненти. Тоест, трябва да се сравняват машини от един клас и със сходни размери. \r\nВпрочем, още през 2009 г. IIHS пусна видео, показващо какви са последствията от краш-тестовете с участие на автомобили с различни размери и тегло. Да, факт е, че малките автомобили непрекъснато прогресират по въпросите на безопасността, но законите на физиката са неумолими.\n\r\n", "date": "2018.06.05", "title": "Стари, нови, малки, големи? 5 мита за безопасността на колите"}
{"url": "https://www.dnes.bg/notifikacii/2018/06/05/ek-prevryshta-evropa-v-demokratichen-syvetski-syiuz.378457", "text": "Трагедия е за България, че имаме един източник на газ и това зависи от Газпром, който не желае да имаме друг. Оставаме изолирани от енергийния пазар и макар визитата на Борисов в Русия да беше свързана с преговори за преминаващ газ от Турски поток през България за Европа, това едва ли би се случило. Липсата на България на разпределителната карта ще продължи да съществува. Това каза Алекс Алексиев, председател на Центъра за балкански и черноморски изследвания, в ефира на .\r\nСпоред Алексиев промени в отношенията между ЕС и Русия няма да настъпят.\r\nНе вярвам, че отношенията между ЕС и Русия ще се променят. По-скоро, ако има промени, те ще са в негативен смисъл, защото това, което става вътре в Европа води до разделение между Източна и Западна Европа. В цяла Източна Европа все още изпитват чувство за стратегическа опасност от  Русия, което не съществува в Западна Европа. Това е и причината за конфликт между държавите\rКато сериозни определи отношенията между ЕС и САЩ, но допълни, че предстои те да се подобрят.\r\nТърговията със САЩ е жизнено важна за Европа. За търговска война между САЩ и Европа не може да се говори. Европа не може да си позволи търговска война със САЩ, защото ще загуби от това.\r\nАлексиев посочи, че по-големи проблеми има в самия ЕС, отколкото в отношенията на ЕС с Русия или САЩ. Според него Русия и САЩ не могат да дестабилизират ЕС, но самите държави членки могат да го направят. Той посочи Италия като държава, която представлява много по-голяма опасност за ЕС от Русия или САЩ.\r\nЕвропа, за да може да се задържи като Европа, трябва да направи основни реформи и да се върне там откъдето започна – с четири основни свободи: свобода на пътуване на хора, стоки, капитали и услуги. Европейската комисия иска да превърне Европа в нов тип демократичен съветски съюз, но това няма да стане, защото до ден днешен всички европейски държави разчитат много повече на своята независимост, отколкото на ЕС. \r\nВижте повече на ", "date": "2018.06.05", "title": "ЕК превръща Европа в демократичен съветски съюз"}
{"url": "https://www.dnes.bg/stranata/2018/06/05/v-shumen-zadyrjaha-bashta-iznasilil-dyshteria-si.378483", "text": "В Шумен задържаха баща, изнасилил и блудствал с родната си дъщеря, съобщиха от Апелативната прокуратура във Варна, предаде \"Дарик\".\r\nОбвиняемият Бейхан Османов насилил 20-годишната си дъщеря на 24 май тази година.\r\nСигналът бил подаден по-късно от близки на пострадалото момиче.\r\n49-годишният мъж, който е баща на 6 деца, се е укривал. На 4 юни е задържан и арестуван с постановление на Районната прокуратура в Шумен за 72 часа.\r\nРайонната прокуратура в Шумен ще внесе искане за взимане на постоянна мярка за неотклонение \"Задържане под стража\" спрямо насилника. Той е осъждан през 2011 година за извършване на блудствени действия с другата си дъщеря, но вече е реабилитиран.", "date": "2018.06.05", "title": "В Шумен: Задържаха баща, изнасилил дъщеря си"}
{"url": "https://www.dnes.bg/zvezdi/2018/06/05/dyshteriata-na-kaili-djenyr-izcialo-vyv-vissha-moda.378480", "text": "Казват, че стилът и усещането за него са вродени, а не се учат с времето.\r\nСторми Уебстър, дъщерята на Кайли Дженър е абсолюното доказателство за това, макар и с малко помощ от майка си.\r\n \r\nМалката Сторми се появи на снимка, качена от майка ѝ в личния ѝ профил в Instagram, на която се вижда, че е облечена от глава до пети в Gucci.\r\n \r\nКадърът е от общия рожден ден на Норт Уест с Пенелопи и мигновено събра стотици лайкове от фенове на клана Кардашян, които следят всяка стъпка на любимките си.\r\n \r\nБебешката визия е изцяло в монограм на Gucci и е на стойност над 600 долара.\r\n \r\nТова далеч не е първият път, в който виждаме Сторми в дизайнерски изделия.\r\n \r\nПо-рано тази година Кайли Дженър бе забелязана да разхожда дъщеря си в количка на Fendi, която е на стойност над 12 хиляди долара.\r\n \r\n", "date": "2018.06.05", "title": "Дъщерята на Кайли Дженър изцяло във висша мода"}
{"url": "https://www.dnes.bg/temida/2018/06/05/ivancheva-i-petrova-v-srs-tata-iniciali-b-b-i-c-c.378474", "text": "\n\r\nИнициалите Б.Б. И Ц.Ц. излязоха от СРС-тата срещу задържаната кметица на район \"Младост\" - Десислава Иванчева и заместничката й Биляна Петрова. От прокуратурата обаче отричат такива инициали да съществуват в СРС-тата.\r\nАпелативният специализиран съд заседава дали да отстрани от длъжност  кмета на столичния район \"Младост\" Десислава Иванчева. Миналата седмица   Иванчева и заместничката й Биляна Петрова поискаха време, за да се   запознаят с материалите по делото.\r\nНо четири тома нови доказателства отложиха за втори път съдебното заседание днес. Двете жени бяха задържани на 17 април по обвинение в получаване на подкуп от 70 000 евро от бизнесмена Александър Ваклин.\r\r\n                    \r\n                    Арестуван бе и посредникът по предаването на подкупа Петко Дюлгеров. Подкупът трябвало да накара Иванчева да придвижи разрешителното на бизнесмена за строеж.\r\nПреди заседанието те разказаха пред журналисти, че в специалните разузнавателни средства по тяхното дело са прочели следния диалог:\r\n\"В:(бизнесменът Александър Ваклин) ”Защо ББ и ЦЦ я търпят, защото накрая София ще се напълни с такива Иванчеви.\r\nД: (посредникът по подкупа Петко Дюлгеров): ш’ае появят, както си говорихме, а това е изключително опасно. \r\nВ: Ми ще се появят на държавно ниво, трябва да вземем мерки\".\n\n\n\n\r\nОсвен това Иванчева и Биляна Петрова показаха записки, в които според СРС-тата Дюлгеров и Ваклин са си говорили, че могат да ги сплашат като ги \"водят на Витоша\" и \"ще й пратим командоси\".\r\nДруг инвеститор пък споделил с Ваклин, че прокуратурата му предложила оферта 15 000 евро, за да я няма Иванчева.\r\nВ началото на заседанието Биляна Петрова честити рождения ден на съпруга си с бележка, защото това бил по думите й единственият начин. Иванчева пък обясни, че преписката на Ваклин е бавена не от нея, а от Румен Русев, който вчера оглави общината, защото тя му я била резюлирала. \r\nНа 23 май Специализираният наказателен съд отстрани от длъжност Иванчева и заместника й Биляна Петрова. Искането за това бе внесено от прокуратурата на основание, че Иванчева продължавала да упражнява правомощията си на кмет, като пращала документи от ареста до общинската администрация.\r\nПо този начин тя уволнила заместника си Румен Русев и назначила за зам.-кмет на \"Младост\" пиара на района Петър Кърджилов. Защитата на Иванчева обжалва това съдебно решение.\r\nНейният адвокат Марин Марковски, обясни миналата седмица, че съгласно закона до влизането в сила на присъда Иванчева е невинна и не е нарушила закона с работата си от ареста, тъй като е била на длъжността кмет.\r\nИванчева отрича обвиненията за подкуп. Тя е категорична, че не е знаела за парите, открити в колата й, както и че не е разговаряла с Ваклин извън общината, а при разговорите им обсъждали проект за детска площадка.", "date": "2018.06.05", "title": "Иванчева и Петрова: В СРС-тата – инициали Б.Б. и Ц.Ц."}
{"url": "https://www.dnes.bg/politika/2018/06/05/zaradi-vlado-kuzov-ostavki-na-kliuchovi-figuri-v-dps.378486", "text": "Издадената членска книжка на Владимир Кузов е нелегитимна и той не е член на ДПС. Това заяви лидерът на партията Мустафа Карадйъ само седмици, след като бившият депутат от “Атака” се присъедини към движението. \n\r\nНихат Кабил - председател на областния съвет на партията в София сам е подал оставка заради случая \"Кузов\" и тя е била приета, съобщи още Карадайъ.\n\r\nАнтон Тепавичаров - председател на ДПС в район \"Оборище\", който е приел Кузов за член на партията, е бил освободен от поста си от областния съвет.         \n\r\n\"Днес проведохме заседание на Централното оперативно бюро на ДПС. От медиите разбрахме за един случай за приема на лице в партията на лице осъждано за педофилия. За всички нас ДПС е обща кауза. Ние изповядваме общочовешки и общоевропейски ценности. Компромиси с тях не правим. Последователни сме. Извършена е проверка за спазване на устава на ДПС за приемане на нови членове. Проверката устонови, че са нарушени и условията, и редът\", коментира Карадайъ.\r\n                    \r\n                    \r\nСамият Кузов отсече преди седмица, че ДПС е либерална партия и затова е избрал да стана неин член.\n\r\nТой стана известен през 2005 г. като депутат на “Атака”. Тогава стана ясно, че срещу него има разследване за склоняване на напълнолетен към блудствени действия. По-късно бе осъден условно, но след като присъдата му изтече, той се води реабилитиран пред закона. И до днес твърди, че е невинен. \n\r\nСлед делото Кузов призна, че е хомосексуалист и има амбиции в политиката. \n\r\nБеше кандидат за президент на последните избори през 2017 г., но ЦИК не го регистрира, тъй като нямаше 2500 коректни записа в подписката си. \n\r\nСлед като стана ясно, че Кузов си е харесал ДПС за ново поприще в политиката Нихат Кабил коментира, че след като уставът е спазен, няма пречка той да се присъедини към движенито.\n\r\n\"Кузов идва в организацията от около 2 месеца, има интересни идеи за развитието ѝ, ще бъде полезен за партията, а личният живот си е личен, каза пък тогава шефът на район \"Оборище\" Антон Тепавичаров. \n\r\nТой обясни, че Кузов е реабилитиран, а и за членство в партията не се искало свидетелство за съдимост.", "date": "2018.06.05", "title": "Заради Владо Кузов – оставки на ключови фигури в ДПС"}
{"url": "https://www.dnes.bg/politika/2018/06/05/novite-iztrebiteli-za-armiiata-ni-skoro-kato-za-nachalo-8.378494", "text": "Парламентарната комисия по отбрана одобри проекторешение за приемане на Проект на инвестиционен разход \"Придобиване на основна бойна техника за изграждане на батальонни бойни групи от състава на механизирана бригада\" и на Актуализиран проект за инвестиционен разход \"Придобиване на нов тип боен самолет\". \n\n\n 12 депутати гласуваха \"за\", без против и с шестима въздържали се. \n\r\nПроектът за придобиване на нов тип боен самолет предвижда придобиването на 16 самолета, като през първия етап на реализирането му да бъдат придобити поне осем самолета, обясни командирът на ВВС ген. Цанко Стойков, цитиран от БТА. \r\n                    \r\n                    \r\nВремевата рамка на доставка за първия етап е до 72 месеца от датата на влизане в сила на договора, а вторият - след приключването на доставките по първия етап и сключване на договор за втория етап. \n\r\nФинансовата рамка за първия етап е 1,8 милиарда лева с ДДС. \n\r\nЦелите на проекта са преодоляване на дефицита от способности, освобождаване на честотен спектър за граждански цели, прекратяване на зависимостта за поддръжка на изтребителната авиация от страни извън НАТО и ЕС. \n\r\nСоциалистът Таско Ерменков отбеляза, че БСП винаги е подкрепяла усилията за укрепване на националната ни сигурност. \n\r\nМодернизацията на Българката армия е необходима, но трябва да върви ръка за ръка с издигането на статута на военнослужещите, тяхното заплащане и мотивацията им, посочи той и декларира, че парламентарната група ще гласува \"въздържал се\".\n\r\nСимеон Симеонов от ДПС декларира подкрепа за проектите и посочи, че трябва да има обединение и да се прояви политическа зрялост и държавническо мислене. Армията има голяма необходимост от осъществяването на тези проекти, така че военнослужещите да имат съвременна база, паралелно със социалните придобивки, иначе ние ще си останем само консуматори на сигурност, а не генератори на сигурност, коментира той. \r\n\"Обединени патриоти\" също призоваха да бъдат подкрепени проектите. Ако закъснеем още няколко години, ще бъде фатално късно, предупредиха от групата. \n\r\nПроектът за инвестиционен разход за придобиване на основна бойна техника за изграждане на батальонни бойни групи от състава на механизирана бригада също ще се реализира на два етапа, обясни Валери Цолов, заместник-командир на Сухопътни войски. \n\r\nПроектът ще бъде основна стъпка и база за изграждане и развитие на механизираните формирования от Сухопътните войски. Предвижда се придобиване на 150 бронирани машини, като бойните бронирани машини са не по-малко от 90, а специалните и осигуряващи - не по-малко от 60.", "date": "2018.06.05", "title": "Новите изтребители за армията ни – скоро, като за начало 8 "}
{"url": "https://www.dnes.bg/obshtestvo/2018/06/05/za-zdraveto-ni-doplashtaneto-v-bolnicata-problem-1.378420", "text": "Доплащането в болниците остава един от основните проблеми у нас.\r\nБългарите харесват медицинските грижи и  уважават лекарите и труда им, но явно не са убедени в цялостната  коректност на системата и най-вече в ценообразуването.\r\nТова показва нов \"Индекс на болниците\", чиято реализация е съвместна разработка на \"Галъп интернешънъл\" и специализирания здравен сайт clinica.bg. Данните са от интервюта на 772 души, проведени между 9 и 16 март.\r\nПовече от половината оценяват разходите от болничния си престой като  по-скоро високи или много високи.\r\nЗаради очакването именно за подобни  отговори е бил зададен и още един въпрос по темата - дали сумата е била  справедлива. Мненията са на практика поделени, което показва  противоречивостта на общите становища на българите за болничната помощ.\r\r\n                    \r\n                    Чувствителен дял от лежалите в болница в последните години – двама от  всеки петима - споделят, че са се наложили плащания, които смятат за  извънредни, допълнителни и необосновани. Все пак, повече от половината  не са се сблъскали с такава необходимост, но размерът на проблема  очевидно не е малък.\r\nОбщо около две трети от пълнолетните българи, които са били в болница през последните пет години, са \"много доволни\" или \"по-скоро доволни\" от грижата, която са получили. Само в петнайсетина процента от случаите се е наложило по-късно да се влиза в болница за същото. Една трета обаче не са останали удовлетворени от грижите, които са получили в лечебните заведения за болнична помощ.\n\r\nСоциолозите уточняват, че данните не могат да бъдат съвършено представителни – имат характера на общ сондаж - но показват ясно, че общественото отношение към болничната помощ е по-скоро разделено и не може да се каже, че задоволството преобладава.\r\nГрижата за здравето се оценява добре, но грижата за здравеопазването – явно не съвсем.\r\n", "date": "2018.06.05", "title": "За здравето ни: Доплащането в болницата – проблем №1"}
{"url": "https://www.dnes.bg/akoshtete-vqrvaite/2018/06/05/spored-zodiiata-kakvo-liato-vi-predstoi.378476", "text": "Какво ви очаква през летния сезон в зависимост от зодиакалния си знак...\r\nПрез юни Овните ще постигат всичко с лекота, а на всичкото отгоре и късметът ще е на тяхна страна. Така че не се колебайте да се пробвате и в лотарийни игри. През юли се очакват благоприятни промени в професионалната сфера, която сте очаквали. През август можете да се отпуснете и наслаждавате – очаква ви ярко романтично приключение.\r\nПрез юни се подгответе за това, което трябва да поемете като отговорност за съдбата на скъпите хора. През юли най-добрият съветник ще бъде вътрешният ви глас. Ако се вслушате в себе си ще намерите отговори на важни въпроси. През август ретроградният Уран може да създаде неочаквани ситуации, като не всички от тях ще бъдат приятни.\r\nВижте за останалите зодии в", "date": "2018.06.05", "title": "Според зодията: Какво лято ви предстои?"}
{"url": "https://www.dnes.bg/photo/2018/06/05/svetovnoto-i-ot-kosmosa-kak-li-izglejdat-stadionite.378467", "text": "\n\r\nАгенция \"Ройтерс\" разпространи интересни снимки на стадионите в Русия, където ще се проведат срещите от Световното първенство по футбол, което започва след 9 дни.\r\nЛюбопитното е, че кадрите са снимани от много високо – от Международната космическа станция и разпространени от руската агенция \"Роскосмос\". Предлагаме ви в следващата галерия да се насладите на невероятните кадри на арените, които ще посрещнат най-добрите футболисти в света.", "date": "2018.06.05", "title": "Световното – и от Космоса! Как ли изглеждат стадионите?"}
{"url": "https://www.dnes.bg/obshtestvo/2018/06/05/praidyt-s-nadslov-razlichni-hora-ravni-prava-s-fokus-vyrhu-liubovta.378451", "text": "Под надслов \"Различни хора, равни права\" ще се проведе тази година София Прайд.\r\n\"Лесбийките, гей мъжете, бисексуалните, трансджендър и интерсекс хората (ЛГБТИ) в България са невидими за закона и това поражда правен вакуум, в който попадат нехетеросексуалните, транс и интерсекс хората. Наред с липсата на правна защита и признаване на редица техни права, страхът от отхвърляне и срамът от другостта все още съществуват и принуждават много ЛГБТИ хора да живеят двоен живот, като прикриват идентичността и личния си живот от семейство, колеги и приятели\", твърдят организаторите.\r\nТе настояват в посмото си, че мисията на София Прайд е ЛГБТИ хората да водят достоен живот и да изразяват себе си открито, наравно с всички останали.\r\r\n                    \r\n                    Организаторите изтъкват, че София Прайд е възможност да хората с различна сексуална ориентация да комуникира с обществото по теми, които засягат ЛГБТИ хората.\n\n\n\r\nПодчертават и провала на българските партии от целия политически спектър да признаят и адресират проблемите на ЛГБТИ общностите в България. Липсва какъвто и да е диалог с парламентарно представените политически сили, което според организаторите оставя значителна част от българските граждани непредставени в демократичния процес.\r\nТази година София Прайд поставя фокус върху темата за любовта – съкровената любов, споделената и несподелената любов, любовта като дълг, любовта към децата, любовта към родителите, любовта към самите нас, любовта, която плаши, и любовта, която ни дава сили, любовта, която законът зачита, и любовта, която остава извън закона.\r\nДнес общинският съветник от ВМРО Българско национално движение в СОС Карлос Контрера настоя вътрешното министерство да спре провеждането на прайда.\r\nСпоред заместник-председателя на постоянната комисия по обществен ред и сигурност към Столичен общински съвет, съгласуването на провеждането на парада е допуснато при нарушаване на принципни положения на Закона за събранията, митингите и манифестациите, Закона за общинската собственост и Закона за МВР.\r\nПреди дни и Българската Православна Църква обяви, че не е съгласна да се проведе \"София Прайд\" и пак показа \"отеческа загриженост и призив към благочестие и неучастие в такава демонстрация на греха\".", "date": "2018.06.05", "title": "Прайдът с надслов: Различни хора, равни права, с фокус върху любовта"}
{"url": "https://www.dnes.bg/balkani/2018/06/05/makedoniia-s-es-i-nato-no-i-pod-vliianie-na-rusiia-i-turciia.378429", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез последните години, преди идването на власт на реформаторското правителство на Зоран Заев, Македония беше изолирана държава. Сега правителството в Скопие е посветено на реформаторския подход, на европейските ценности и желанието за промяна върна европейския дух в Македония.\r\nТова обобщи проф. Мариян Гюровски, експерт по национална сигурност в университета \"Св.Кирил и Методий\" в Скопие, в предаването \"Светът е бизнес\" на  с водещ Николай Кръстев.\r\nКато най-голям политически успех за страната той посочи преговорите с Гърция за името на Македония.\r\r\n                    \r\n                    \"Най-големият успех на правителството на Зоран Заев е, че то се посвети да преговоря с официална Атина и според информацията с която разполагаме Македония и Гърция са много по-близо до намирането на решение на спора за името. Надявам се , че до края на юни ще се стигне до постигането на решение между двамата премиери. Ако Македония не получи покана за членство в НАТО на предстоящата среща на върха или до края на 2018 г. има възможност да се повторят политическите кризи и рисковете за сигурността и да се стигне до дестабилизация\", коментира още Гюровски.\r\nСпоред него руското влияние в Македония е повече от очевидно, има и наличие на агресивни изявления на посланика на Русия в Скопие.\r\n\"Също така, не трябва да бъде подценявано влиянието в културен и религиозен план на Турция върху Македония, което може да се превърне в риск през следващите 5-7 години с оглед на модела на управление, който използва турския президент Ердоган не само в собствената му страна , но и в Босна, част от Сърбия и Македония\", каза още експертът.\r\nГюрковски приветства завръщането на България като лидер в Западните Балкани.\r\n", "date": "2018.06.05", "title": "Македония с ЕС и НАТО! Но и под влияние на Русия и Турция!"}
{"url": "https://www.dnes.bg/temida/2018/06/05/strelecyt-ot-slynchev-briag-v-aresta-ne-iskal-da-biaga.378468", "text": "Бургаският окръжен съд остави за постоянно в ареста Михаил Станчев, който уби бизнесмена Коста Николов - Миджурина и рани тежко 22-годишната Симона Тодорова в курортния комплекс \"Слънчев бряг\".\n\n\n\r\nВ съдебната зала Станчев обясни, че стрелял в състояние на афект.\r\nСлед като изстрелял шест куршума по Николов и прострелял Тодорова, той взел втория пълнител на пистолета, още патрони и тръгнал към ГКПП \"Лесово\".\r\nСтанчев обясни, че не искал да бяга, а да се предаде, защото граничният пункт му се сторил най-безопасното място.\r\nСпоред съда обаче действията му са били целенасочени.\r\nМихаил Станчев е обвинен в убийство и опит за убийство. Според държавното обвинение мотивът за престъплението е ревност. Той не можел да приеме, че момичето се среща със значително по-възрастния хазартен бос.\r\nПростреляната Симона е в болница с опасност за живота.", "date": "2018.06.05", "title": "Стрелецът от Слънчев бряг – в ареста, не искал да бяга"}
{"url": "https://www.dnes.bg/obshtestvo/2018/06/05/teodora-ne-uspia-v-bitkata-s-raka-nameri-pokoi-v-bylgariia.378470", "text": "Онкоболната Теодора Маджарова, която през май бе транспортирана от Бразилия у нас, е починала.\r\nСкръбната вест съобщи съпругът ѝ Александър Русанов в профила си във Facebook.\r\nЗаболяването на 32-годишната жена бе в напреднал стадий, а състоянието й според лекарите бе нелечимо.\n\n\n\n\n\n\r\nС последна надежда за спасение тя потърси алтернативна терапия при медиум в Бразилия.\r\nПо време на престоя й там обаче състоянието й се влоши рязко и се наложи съпругът й, с помощта на външното ни министерство, да я прибере у нас, за да може да близките й да се сбогуват с нея.\r\nИсторията на Теодора, която  първа разказа, трогна много българи и за два дни бяха събрани средства за транспортирането на младата жена със самолет до южната ни съседка Турция, от там тя бе транспортирана с линейка до Токуда, където остана до смъртта си.\r\r\n                    \r\n                    32-годишната Теди оставя две малки деца. Поклон пред паметта й!\n\r\n ", "date": "2018.06.05", "title": "Теодора не успя в битката с рака. Намери покой в България"}
{"url": "https://www.dnes.bg/stranata/2018/06/05/v-400-bylgarski-sela-horata-se-broiat-na-prystite-na-dvete-ryce.378407", "text": "Общо 571 села в страната са без население или с едноцифрен брой жители, сочат данните на Националния регистър на населените места на НСИ за броя на жителите по селища към 31 декември 2017 г.\n\r\nКъм 31 декември 2017 г. в страната има общо 5 256 населени места, от които градовете са 257, селата - 4 997, а два са манастирите със статут на населено място - Клисурски и Рилски. \n\r\nОт всички 4 997 села в България точно 571 са без население или с едноцифрен брой жители или с 5 повече в сравнение с предходната 2016 година, сочат данните, цитирани от БТА.\n\r\nОбщият брой на селата с едноцифрен брой жители е 409, а 162 са населените места, в които няма нито един постоянен обитател. Селата без население се увеличават с 5 пет в сравнение с 2016 година.\r\n                    \r\n                    \r\nС един жител в страната са точно 71 села. По двама души население има в 61 населени места, а по трима - в 49 села. 48 населени места в България са с по четирима жители. С по пет души постоянно население са 47 села, а с по шестима жители - 40 села. Общо 27 села имат по седем жители, други 35 са с по осем обитатели, а 31 села са с деветима души население.\n\r\n\n\r\nСелата без население са разположени в 11 области на страната, а тези с едноцифрен брой жители са пръснати в 22 области. Справката в регистъра показва, че най-много села без жители /61/ и най-много с едноцифрен брой на населението /112/ има в Габровска област - общо 173. В Габровска област има общо 349 населени места, което означава, че почти половината от тях са или необитаеми, или с едноцифрен брой на жителите.\n\r\nСлед Габровска област се нарежда област Велико Търново /общо 336 населени места/ с 58 села без постоянно население и 85 села с едноцифрен брой на обитателите. В двете области са разположени повече от половината от селата в разглежданата група. \n\r\nВ област Кърджали има 11 села без жители и 25 с едноцифрен брой население. В Смолянска област има 8 села без население и 32 села с едноцифрен брой на населението. \n\r\nСедем населени места в област Хасково са без нито един жител, а други 20 с едноцифрен брой на жителите. В областите Стара Загора и София са разположени по четири села без население и съответно 7 и 25 населени места с едноцифрен брой на жителите си. Три села в Кюстендилска област нямат нито един жител, а други 25 са с население под 10 души. В Благоевградска, Бургаска и Търговищка област са разположени по две села без жители и съответно 19, 2 и 11 населени места с едноцифрен брой на населението.\n\r\nС различен брой на селата с едноцифрен брой на населението са областите Перник /15 села/, Добрич /13 села/, Видин /5 села/ и Варна /3 села/. По две села с едноцифрен брой жители са разположени в областите Монтана, Пазарджик и Силистра. Във Врачанска, Пловдивска, Сливенска и Шуменска област има по едно село с едноцифрен брой жители, показва справката.\n\r\n\n\r\nКъм 31 декември 2017 г. общо 1 734 населени места, включително Клисурския и Рилския манастир, които имат статут на населено място, са с население под 100 души при 1 708 през 2016 година. Ако към тях се прибавят и селата с нулево население - 162, общият брой на населените места под 100 жители става 1 896 или повече от една трета от всички населени места в страната, включително и градовете.\n\r\nПроверката на БТА показва още, че към края на миналата година 296 села имат население между 10 и 20 души включително, като 44 села имат точно по 10 жители. В тази група попада и Клисурският манастир с 11 постоянни обитатели. От 21 до 30 жители имат 187 села, а от 31 до 40 жители - 151 населени места, включително и Рилският манастир със своите 38 обитатели. В 145 села населението към края на миналата година е между 41 и 50 души. В други 128 села живеят постоянно между 51 и 60 обитатели.\n\r\nВ 118 села населението е между 61 и 70 души, а в 101 между 71 и 80 души. В 122 населени места населението е между 81 и 90 жители, а в 77 - жителите са между 91 и 99 души. Към края на 2017 година 7 села имат по точно 100 души население.\n\r\n\n\r\nСправката в регистъра показва, че най-многобройна е групата на селата, в които живеят между 101 и 200 души включително - 705 села. Следва групата на селата с население между 201 и 300 души, в която попадат 515 населени места. Трета по големина група е на селата с обитатели между 301 и 400 души, в която попадат 402 села.\n\r\nВ 381 населени места постоянните жители са между 1 001 и 2 000. В 266 села броят на обитателите е между 401 и 500 души, а в 217 - между 501 и 600. В 177 села населението е между 601 и 700 жители. Между 701 и 800 обитатели имат 141 села. В 111 села населението е между 801 и 900 жители, а в 78 живеят между 901 и 1 000 души, като едно населено място - Върбица, обл. Велико Търново, има точно 1 000 обитатели.\n\r\nОбщо 77 села попадат в групата с население между 2 001 и 3 000 жители. В други 19 села живеят между 3 001 и 4 000 души. В 4 села населението е между 4 001 и 5 000 души. Две села попадат в групата между 5 001 и 6 000 жители и още едно в групата над 6 000 жители.\n\r\n\n\r\nИ към края на миналата година, независимо че намалява с 24 души, най-голямото българско село остава Лозен /обл. София-град/ с население 6 228 души. Справката показва, че Лозен е по-голям от 144 града или иначе казано от повече от половината градове в страната.\n\r\nСледващото по големина село е Айдемир /обл. Силистра/ с население 5 651 души. Топ 10 на най-големите села допълват Бистрица /обл. София-град/ с 5 040 души, Драгиново /обл. Пазарджик/ с 4 695 жители, Казичене /обл. София-град/ със своите 4 633 обитатели, Розино /обл. Пловдив/ с 4 254 жители, Градец /обл. Сливен/ с 4 128, Мало Конаре /обл. Пазарджик/ с 3 993 души, Труд /обл. Пловдив/ - 3 991 жители и Калипетрово /обл. Силистра/ - 3 804 жители.\n\r\nЛюбопитно е да се отбележи, че цели 2 453 села или почти половината в страната са по-големи от най-малкия град в България - Мелник, който има 189 жители към края на миналата година.\r\nТочно пет села - Бърчево и Стойките /обл. Смолян/, Башево /обл. Кърджали/, Свежен /обл. Пловдив/ и Слатина /обл. Монтана/, имат население колкото Мелник.", "date": "2018.06.05", "title": "В 400 български села хората се броят на пръстите на двете ръце"}
{"url": "https://www.dnes.bg/eu/2018/06/05/gei-semeistvata-imat-pravo-na-lichen-jivot.378437", "text": "Европейският съд в Люксембург постанови, че съпрузите в гей браковете имат същите права на личен и семеен живот като тези в хетеросексуалните семейства, независимо дали еднополовите бракове се признават в страната или не.\n\r\nСпоред съдиите “еднополова двойка, би могла да попада в обхвата на понятието „личен живот“ и в обхвата на понятието „семеен живот“ по същия начин, както връзката на двойка лица от различен пол, намиращи се в същото положение”.\n\r\nМагистратите отсъдиха по случай на румънец, сключил гей брак с американец в Белгия. Той се ожалил на съда за сексуална дискриминация, след като румънските власти отказали да дадат право на постоянен престой на американския му съпруг.\r\n                    \r\n                    \r\nДвойката живяла в САЩ, оженила се в Брюксел и решила да се установи да живее в Румъния. Тъй като половинката на румънеца не е европейски гражданин, по местното законодателство той можел да остане в страната само три месеца. Двамата подали документи за постоянен престой, но молбата им била отхвърлена. Властите не признали брачното свидетелство на двамата, тъй като еднополовите бракове в Румъния не са узаконени.\n\r\nЕвропейските съдии обаче смятат, че законодателството на ЕС, постановяващо свободата на движение, разрешава на съпрузите на европейски граждани да живеят на едно място.\n\r\nРешението, което е адресирано до румънския Конституционен съд, но е задължително за всички държави от ЕС, постановява, че европейското законодателство е неутрално спрямо пола на гражданите, така че може да обхваща и съпруга от същия пол на съответния европейски гражданин.\n\r\nМагистратите подчертават, че съвместното живеене не влече след себе си последствия за узаконяване на брака. Решението дали да признават еднополовите бракове е на националните власти в държавите.\n\r\nНо ако правото на движение и престой се тълкува по един начин в част от тях и по друг в останалите, това би било нарушаване на свободата на движение, смятат магистратите.\n\r\nСвободата на движение е една от четирите основни свободи в ЕС наред със свободното движение на стоки, услуги и капитали.\n\r\nЕвропейските съдии смятат, че свободата на движение не може да зависи от това дали един брак е законно признат или не.\n\r\nВърху свободното движение на хора може да се налагат ограничения, но те не бива да се обуславят от гражданството на съответните лица, освен ако не са въведени по обективни причини. ЕС наложи 7-годишни изключения за новите страни при влизането им ЕС, така че техните граждани да не могат да работят в старите членки. Това беше мотивирано със стабилността на трудовите им пазари и като временно изключение.\n\r\nВ случая с гей семействата обаче съдиите в Люксембург посочват, че става дума съображения за обществен ред. Според тях признаването на еднополови бракове, сключени в други държави, не накърнява института на брака в първата държава членка, тъй като се отнася само до правото на постоянно пребиваване.\n\r\nТо не влече задължение за признаване на еднополовите бракове като цяло, уточняват европейските магистрати. И затова не може да се смята, че то накърнява националната идентичност или че застрашава обществения ред в съответната държава.\n\r\nСъдът припомня, че национална мярка, която може да възпрепятства упражняването на свободата на движение на хората, може да бъде оправдана само ако е в съответствие с основните права, гарантирани в Хартата на основните права на Европейския съюз. Тъй като основното право на зачитане на личния и семейния живот е гарантирано от Хартата, то трябва да важи за всички граждани, независимо дали те са от еднакъв или от различен пол.\r\n ", "date": "2018.06.05", "title": "Гей семействата имат право на личен живот"}
{"url": "https://www.dnes.bg/health/2018/06/05/alergichna-reakciia-pri-deteto-koga-e-urtikariia.378445", "text": "Уртикарията представлява реакция на свръхчувствителност, която протича с характерен, обикновено бързопреходен обрив. Той се състои от надигнати над кожата зачервени плаки, които често са силно сърбящи - уртики. Те избледняват при натиск. Обривът претърпява обратно развитие без остатъчни изменения в рамките на няколко часа, рядко се задържа по-продължително време – до няколко дни. Ако обривът продължава повече от 6 седмици, се приема, че се касае за хронична уртикария. В тези случаи трябва да се изключи изява на някое системно заболяване. \r\nУртикарията засяга 15-20% от популацията. Тя настъпва по-често при деца с подлежащ атопичен терен, като с възрастта заболеваемостта постепенно намалява. Обикновено уртикарията е изолирана реакция на кожата, по-рядко се наблюдават системни ефекти. Въпреки това тя може да е начало по-тежка, животозастрашаваща алергична реакция – ангиоедем или анафилактичен шок.\r\n \r\n\r\n \r\nУртикарията представлява IgE-медиирана алергична реакция. Тя настъпва в резултат от дегранулация на мастоцитите, водещо до отделяне на вазоактивни вещества в организма. Тези субстанции предизвикват преминаване на плазмата от кръвоносните съдове в извънклетъчното пространство, водещо до образуване на кожните лезии - уртики. Силният сърбеж, който съпровожда обрива, се дължи на веществото хистамин, което се отделя в големи количества при алергичната реакция. Мястото на поява на обривните единици е различно, като обикновено претърпяват обратно развитие в рамките на няколко часа, без белези.\r\n \r\n", "date": "2018.06.05", "title": "Алергична реакция при детето? Кога е уртикария?"}
{"url": "https://www.dnes.bg/stranata/2018/06/05/tornado-v-kumanovo-otnese-pokriv-povali-20-metrov-bor.378440", "text": "\n\r\nТорнадо премина снощи през варненското село Куманово. Стихията напълно е отнесла покрив на къща и е прекършила като кибритена клечка 20-метров бор, съобщи Булфото.\n\r\nПострадали са общо 12 къщи. Предстои изчисляване на щетите.\r\nСнощи обилен дъжд потопи Варна и превърна в реки много от улиците в морската столица.\r\nПороят повреди и железопътната инфраструктура и доведе до смущения в графика на влаковете, съобщиха от НКЖИ. Скоростта на влаковете в района на железопътен възел Варна, път 1 и 2 в междугарията около спирка Варна е била ограничена до 5 км/ч.\r\nПовредени релси и стрелки има и в района на \"Максуда\".\r\nПредстои специална комисия да оцени щетите.", "date": "2018.06.05", "title": "Торнадо в Куманово: Отнесе покрив, повали 20-метров бор"}
{"url": "https://www.dnes.bg/health/2018/06/05/kyrlejite-vse-poveche-zashtitata-ot-tiah-po-efikasna.378446", "text": "Серия от експерименти на учени от Американския център за контрол и превенция на заболяванията показва, че скоро може да разчитаме на високоефективно средство за защита от кърлежи. В горещите зони на САЩ, където горещият сезон вече е в разгара си, се отчита рекорден брой случаи на хора, ухапани от кърлеж. \r\nСъс затоплянето на времето и у нас мерките за защита от опасните насекоми стават все по-актуални, а добрата новина е, че можем да се надяваме те да стават и по-ефективни.\r\n \r\nАмериканските учени доказват, че третирането на дрехите преди да излезем след природата с достъпен инсектицид може да осигури достатъчно добра защита от кърлежи. Въпросният инсектицид се означава като перметрин. Макар да не се препоръчва за нанасяне директно върху кожата, той може да се ползва върху връхните дрехи, с които именно влизат в контакт кърлежите първоначално. Според американския екип перметринът може да се окаже най-ефикасният репелент, който можем да ползваме през лятото. Проучването доказва, че той е ефективен срещу три от най-разпространените видове кърлежи в САЩ, срещащи се и у нас, които доказано пренасят болестотворни бактерии, причиняващи Лаймска болест и др.\r\n \r\nЕкспериментите показват, че перметринът повлиява двигателните способности на кърлежите и ги прави почти неподвижни след няколкоминутен контакт. По-важното в случая обаче е, че химикалът премахва възможността на кърлежите да хапят и да пренасят опасните бактерии, които виреят в слюнката им.\r\n \r\n", "date": "2018.06.05", "title": "Кърлежите – все повече, защитата от тях - по-ефикасна"}
{"url": "https://www.dnes.bg/obshtestvo/2018/06/05/angelkova-zavedeniiata-v-slynchev-briag-sa-s-odobreni-shemi.378422", "text": "Министърът на туризма Николина Ангелкова обясни, че абсолютно всички обекти на \"Слънчев бряг\"-юг, включително и петте  заведения на Южния плаж в курорта, изцяло попадат в одобрената от схема на министерството. Коментарът й идва след заканата на вицепремиера Валери Симеонов от вчера да  бъдат съборени пет от най-популярните заведения в курорта.\r\nСпоред  Симеонов тези заведения на Южния плаж в \"Слънчев бряг\" са изградени без  разрешителни и строителни проекти. Сред нарочените за премахване са прочутото \"Бедрум\", едноименното \"Какао бийч\", \"The 1\", \"Ла Кубанита\". Според Симеонов процедурата по събарянето им вече била задвижена.\n\r\r\n                    \r\n                    Концесионирът на южния плаж в Слънчев бряг Кирил Спасов обясни: \"Това не са нови обекти, за всеки един има издадени разрешения  от главния архитект на общината\".\r\nСобствениците на заведенията на плажа също заявиха, че имат всички разрешителни. И отправиха покана към  представителите на държавните институции, които искат да ги инспектират,  да отидат при тях преди началото на сезона, а не по време на сезона,  когато заведенията им са пълни с хора.\r\n\"Вчера направихме проверка на всички плажове на курортния комплекс  \"Слънчев бряг\", както правим всяка година преди началото на летния  туристически сезон, за да се уверим, че се спазват изискванията на  Закона за устройството на черноморското крайбрежие. Съгласно него  абсолютно всички обекти на \"Слънчев бряг\"-юг, включително и петте  заведения на Южния плаж на \"Слънчев бряг\" изцяло попадат в одобрената от  мен схема. Те са там повече от 10 години и не са променяли своите  параметри\", коментира Ангелкова пред Нова тв.\r\nМиналата година отново бяха проверени всички проекти на тези заведения. Конструкциите, с които са направени съоръженията, не представляват опасност, заяви Ангелкова.\r\n\"Аз коментирам това, което има при нас като факти и обстоятелства\", изтъкна тя и добави, че тя не е органът, който трябва да констатира дали заведенията трябва да бъдат премахнати.\r\nТя е категорична, че плажовете на Слънчев бряг са едни от  най-проверяваните, \"това е най-големият ни курорт и трябва да се  гарантира безопасността на туристите\". \r\nТя коментира и Акция \"Шум\". Според нея проверките по заведенията за силата на шума трябва да се извършва така, че да не пречи на почивката на туристите. И добави, че контролът по отношение на преместваемите обекти е в ръцете на общинската администрация.\r\n\"Редно е да се обособят специални зони в курортите ни, едни от които да са зони за семеен туризъм, а други – парти зони\", добави Ангелкова. И заяви категоричната си позиция, че проверки трябва да има.\r\n\"Много е важен начинът, по който ще се изпълняват тези проверки. Той трябва да не пречи на плажуващите, на почиващите\", каза още министърът на туризма.", "date": "2018.06.05", "title": "Ангелкова: Заведенията в Слънчев бряг са с одобрени схеми!"}
{"url": "https://www.dnes.bg/zvezdi/2018/06/05/irra-chaka-treto-dete.378458", "text": "Ирра сюрпризира всички с радостна новина, че очаква трето дете. Поп изпълнителката пусна първо снимка в Instagram с надпис \"Три за щастие\".\r\nМакар в напредпанала бременност, тя не спира да работи по новата си модна колекция и да записва нови песни.\n\r\nВсе се още блондинката не е разкрила какъв ще е полът на бебето, което се очаква да се появи на бял свят в началото на август. \r\nВ края на този летен месец е роден по-големият й син - Явор, който носи името на баща си. Малкият се казва Георги. Майка им планира да поеме изцяло грижите около третото си дете, както е гледала и тях. \r\nВсъщност те са супер екзалтирани и горди от новината, че съвсем скоро ще станат батковци. Разбира се, и щастливите родители тръпнат в очакване на новия член от семейството им.\r\nС бащата на бебето певицата е от три години заедно. А с таткото на порасналите си деца, които вече са тийнейджъри, е разделена.\r\n \r\n ", "date": "2018.06.05", "title": "Ирра чака трето дете"}
{"url": "https://www.dnes.bg/notifikacii/2018/06/05/ebola-zika-sega-pyk-nipa-realna-li-e-zaplahata.378443", "text": "Вирус с тропизъм към централната нервна система стана причина за епидемичен взрив в южната част на Индия – щата Керала. Вирусът води до развитие на тежко заболяване, за което все още не е налично етиологично лечение или ваксина, а смъртността е близо 75%.  \r\nПървите съобщения са от 19 май тази година. До сега са съобщени 25 случая на суспектни за инфекцията. От тях 16 души са с потвърдена лабораторно диагноза, а 13 са починали. Един от смъртните случаи е на медицинска сестра, която се е грижела за заразени с вируса пациенти.\r\n \r\nМестната здравна служба докладва, че епидемичният взрив е локализиран на територията на щата. Независимо от това новината предизвиква притеснение по отношение на потенциала на вируса за разпространение и превръщайки локализирания взрив в пандемична заплаха.\r\n \r\nЗа първи път вирусът е изолиран през 1999 г. и наречен Nipah virus, след епидемичен взрив при животновъди в свинеферми в Малайзия. Резервоари на инфекцията са т. нар. плодови прилепи. Досега са описани няколко епидемични взрива в Източна Индия и Бангладеш (Южна Азия).\r\n \r\n\r\n ", "date": "2018.06.05", "title": "Ебола, Зика, сега пък Нипа – реална ли е заплахата?"}
{"url": "https://www.dnes.bg/sofia/2018/06/05/do-16-ti-iuni-bez-topla-voda-v-stolichniia-kv-poligona.378449", "text": "\"Топлофикация София\" започва с летните ремонти. Планирана е подмяна на 20 км топлопроводи. За целта са осигурени близо 9 млн. лв.\r\nТоплопроводи ще бъдат подменяни в \"Младост\" 3, \"Света Троица\", както и в центъра. \r\nГоляма част от ремонтите се очаква да започнат през август, когато повечето хора са на почивка, съобщава \r\nОт днес до 16-ти юни (включително) ще бъде спряно подаването на топлата вода за извършване на обследване и ремонти по топлопреносната мрежа, захранваща квартал \"Полигона\".\r\n ", "date": "2018.06.05", "title": "До 16-ти юни без топла вода в столичния кв. \"Полигона\""}
{"url": "https://www.dnes.bg/technology/2018/06/05/ios-12-e-dokazatelstvoto-zashto-da-si-kupim-iphone-a-ne-android.378436", "text": "Ако преди 5 години сте си купили чисто нов iPhone 5S и все още го използвате, то по-късно тази година може да го ъпдейтнете до iOS 12. Тогавашният смартфон стартира със седмата версия на операционната система на Apple и днес вече не се произвежда, но все пак ще получи актуализиране до последната версия, пише Digital Trends.\r\nХората, които използват iPhone 5s са в пъти по-малко от тези с iPhone 8, iPhone 7 и дори iPhone 6, но Apple не ги игнорира, въпреки че може да се оправдае с твърде малкия им брой.\r\nПрез 2013 г. iPhone 5S се конкурира основно със Samsung Galaxy S4, който идваше с Android 4.2, а след това се ъпдейтваше до Android 5.0 Lollipop. През 2016 г. дойде 6.0 Marshmallow, последван от Nougat 7.0 и Oreo 8.0 за последно август миналата година. Шансовете за новата версия Android P за тази година клонят към нула.\r\r\n                    \r\n                    Това не са особено добри новини за Android и показва пропастта между начина, по който Apple и производителите на Android устройства се отнасят към важни актуализации на софтуера, който предлагат на клиентите си.\r\nОбявената нова iOS 12 на Apple конференцията и нейният достъп до устройства, пуснати още през 2013 г. е доказателство, че ако искате постоянни и навременни софтуерни актуализации, то най-добре би било да си купите iPhone. А най-лошото би било да си купите Android смартфон.\r\nФрапантната разлика с приеманите от потребителите актуализации при Apple и Android производителите е документирана. Най-последните Android версии - Oreo 8.0 и Oreo 8.1, са инсталирани на точно 5.7% от Android устройствата, като това е информация лично от Google. От снимката по-долу се вижда и че най-голям процент са хората с версия от 2016 г. Сегашната версия на Apple - iOS 11 (септември 2017 г, месец след Oreo), е инсталирана на 81% от Apple устройствата.\r\n\r\n\n\r\nВсички софтуерни актуализации са ключови за удължаване живота на вашия смартфон. Ако все още сте на по-стара Android версия, то със сигурност сте изложени на уязвимости в сигурността, които са фиксирани в последните версии, но може би вашият производител още не е пуснал ъпдейта ви. И не е длъжен, за съжаление. Да не говорим и за липсата на нови функции и дизайн, които има смартфонът Google Pixel 2 например.\r\nЗа сравнение - ако имате iPhone 5S, то той ще има същото ниво на защита като при последния модел iPhone X. Естествено, нито 5S, нито S4 могат да предложат същото преживяване с модел от 2018 г., но поне единият може да ви предложи интерфейс, който е актуален, а не на няколко години.\r\n\r\nТова не е упрек към Google, от където признават, че софтуерните ъпдейти за Android извън тяхната серия Pixel се случват наистина бавно. Проблемът е при производителите - да, може да си купите Pixel и да се радвате на постоянни ъпдейти, но повечето хора ще си купят Samsung, LG, HTC, Sony или Huawei. Google работи по нов проект с името Treble, чрез който иска да помогне на гореспоменатите по-бързо да пускат актуализациите към своите смартфони.\r\nНо този проект няма да ги задължава да програмират и пускат ъпдейти на регулярна база. Може би те ще изберат да пускат ъпдейт само на флагманите си и без договорно обвързване може никога да не пуснат такъв до по-евтините си и стари устройства.\r\nПроектът Treble е част т Android Oreo, който, както вече разбрахме, е инсталиран само на 5.7% от смартфоните. Няма да бъде част от ъпдейтите на Oreo, което означава, че само сегашните и бъдещи смартфони биха били \"спечелили\" от него. А iOS 12 ще е налична за iPhone 5S на петгодишния iPhone 5S от септември тази година.\r\n ", "date": "2018.06.05", "title": "iOS 12 е доказателството защо да си купим iPhone, а не Android"}
{"url": "https://www.dnes.bg/obshtestvo/2018/06/05/prezidentyt-radev-s-ocenka-mnogo-prikazki-za-korupciia-malko-dela.378428", "text": "Президентът Румен Радев заяви, че у нас се говори много за корупция, но се прави твърде малко.\r\n\"Когато усилията на бизнеса се насочват вместо в развитието на иновации и конкурентоспособност, към търсене на \"подходящия\" човек в държавната администрация, който срещу определен финансов стимул да реши спечелването на обществената поръчка, това е убийствено за бъдещето на нашата икономика\", заяви държавният глава по време на международна конференция по темата.\r\nРумен Радев каза още, че вниманието ни е насочено към Западните Балкани, европредседателството,  Русия, а за корупцията няма почивен ден.\r\n\"Ако не се вземат мерки, тя се  разраства като раково образувание\", посочи президентът, който призова за широкомащабна законодателна инициативи за пресичането на корупционни схеми в реално време и безкомпромисно наказателно преследване на отговорните.\r\r\n                    \r\n                    Президентът отново настоя за единен и независим орган, който да гарантира прозрачност на вземане на управленски решения, на собственост и разходване на публични средства.\r\nПо думите му е безспорно, че корупцията нанася огромни вреди на нашето общество. Тя овладява основни лостове на държавното управление и ги подчинява на частни интереси, генерира бедност и престъпност, ерозира доверието в държавата, възпрепятства икономиката и отблъсква инвеститорите, изреди Румен Радев.\r\nТой посочи още, че в България корупцията се превръща в основна спирачка за развитието на стратегически цели. \r\nАко искаме да сме пълноценно интегрирани в Европа, трябва да надскочим нашата ограда за прилагане на антикорупционни мерки и да черпим опит от добрите европейски практики, смята президентът.\r\nСпоред него критерият за мястото ни там ще бъдат резултатите, които ще постигнем в борбата с корупцията.\r\n ", "date": "2018.06.05", "title": "Президентът Радев с оценка: Много приказки за корупция, малко дела!"}
{"url": "https://www.dnes.bg/politika/2018/06/05/programata-za-modernizaciiata-na-ba-bez-finansova-ramka.378448", "text": " През последните 15 години се направиха опити за превъоръжаване на българската армия, но с приоритети, които бяха извън най-важните критерии за бойните ѝ способности. Наблегна се на транспортни средства за сухопътни войски, транспортни самолети, транспортни хеликоптери. Поради неяснота във финансирането и недоброто управление на сложни проекти разходите бяха по-високи, а придобитите средства не бяха използвани по най-ефективния начин. Всичко това трябва да бъде взето предвид при стартирането на мащабна програма за превъоръжаване. Това каза Велизар Шаламанов, бивш министър на отбраната и експерт по сигурността, в ефира на .\r\r\n                    \r\n                    Шаламанов посочи и липсата на ясна финансова рамка за целия обхват на програмата като един от основните ѝ недостатъци. На България ѝ липсва още система за управление на придобиване на техника за управление на риска, допълни той. Шаламанов посочи и факта, че изискванията са частично покрити и все пак не може да се говори за цялостна и завършена способност на страната.\r\nАко няма дългосрочен ангажимент на парламента за цялостно финансиране на превъоръжаването, можем да започнем с тези проекти, да стигнем донякъде и да блокираме. Без цялостен подход рискът е много голям.\r\nШаламанов уточни, че цялостният подход на държавата и предприеманите мерки в областта все пак трябва да се разглеждат в контекста на НАТО.\r\nНезависимо, че превъоръжаването и разходите за охрана са наша отговорност, те се случват в рамките на НАТО и ЕС. Никой не очаква нашите въоръжейни сили да имат всички способности, те трябва да бъдат планирани в процеса на отбранително планиране на НАТО. Това ще намали броя на техника, която ние трябва да придобием и ще ни позволи тя да бъде по-висококачествена и високоефективна.\r\nВижте повече на ", "date": "2018.06.05", "title": "Програмата за модернизацията на БА – без финансова рамка"}
{"url": "https://www.dnes.bg/politika/2018/06/05/evroshefstvoto-ni-prezarejdane-2018-za-po-siguren-es.378452", "text": "След срещата на върха в София вече е факт едно \"презареждане\", през 2018 г. идва нова вълна, която трябва да бъде използвана, за да може Европа да стане по-сигурна, стабилна и по-дигитална.\r\nУвереност в това изрази министърът за Българското председателство на Съвета на ЕС Лиляна Павлова, която откри международната икономическа конференция \"Vrana Economic Council 2018\" в двореца \"Врана\".\r\nСпоред нея срещата на върха ще остане в историята като създала стабилна и здрава основа, върху която да се гради свързаността - транспортната, дигиталната, икономическа и тази между хората. Тя смята, че въпреки проблемите, които има, Европа е готова на необходимите компромиси, за да защити интереса на европейските граждани и бизнес.\r\r\n                    \r\n                    Павлова обясни и че всички послания, които са били отправени на тази среща, са били за единство, което е и мотото на Българското председателство на Съвета на ЕС.\r\nТемата за сигурността, борбата с терористичните атаки, организираната престъпност и миграцията, е сериозно предизвикателство и Българското председателство на Съвета на ЕС допринася да се намери решение по тези проблеми, каза още тя, цитирана от БТА.\r\nПавлова обясни, че като държава на кръстопът България е трябвало да погледне извън своите граници. Затова и страната ни е поискала българският принос в европейския дневен ред да бъде специален и да има дългосрочно решение и министърът вярва, че страната ни е успяла.\r\nТя допълни, че интеграцията на Западните Балкани е трябвало не само да се завърне отново, но и да стане дългосрочната визия за сигурност, стабилност, мир и просперитет в региона и в Европа.\r\nПавлова изрази надежда, че до края на годината Единният цифров пазар реално ще започне да функционира. Тя добави, че голям напредък е бил постигнат по пакета инициативи за киберсигурността. Според нея защитата на личните данни е бил новият казус, но вече е прието необходимото законодателство и стъпката и в тази посока вече е направена.\r\nМинистърът припомни, че предложението на Европейската комисия е за следващия бюджет средствата за дигитална трансформация, иновации и развойна дейност да бъдат увеличени с 64 на сто. Заключението на срещата в София е било да не се чака до 2020 г. и новият програмен период, а още през 2019 г. да започнат пилотните проекти.\r\nПавлова съобщи, че от 25 до 28 юни в София ще се състои \"дигитална иновационна седмица\", за да може лидерите на Европа да приемат този план за действие, който да бъде фокусиран върху инициативите, свързани с дигиталната трансформация и да се даде началото на пилотните проекти и инициативи.", "date": "2018.06.05", "title": "Еврошефството ни: Презареждане 2018 – за по-сигурен ЕС!"}
{"url": "https://www.dnes.bg/crime/2018/06/05/specekipi-shte-debnat-djebchiite-vyv-varna.378453", "text": "Специални екипи ще следят за джебчии през лятото в автобусите, курортите и центъра на Варна, съобщи днес началникът на областната дирекция на полицията в крайморския град старши комисар Даниел Пашов.\r\nТой уточни, че през юни, юли и август край морето ще работят по 42-ма служители на реда, командировани от вътрешността на страната. Четирима от тях ще бъдат включени в екипи в курорта \"Камчия\", осем - в \"Св.св. Константин и Елена\", а останалите ще работят в \"Златни пясъци\".\r\nПо думите на Пашов през юли ще пристигнат и първите полицаи от Румъния. Те ще действат в смесени екипи с българските си колеги в \"Златни пясъци\".\r\nНай-вероятно през това лято в курорта ще бъдат командировани и германски полицаи. Пашов допълни, че за реда ще следят и екипи на велосипеди. Те ще действат на територията на \"Златни пясъци\" и на Морската градина във Варна.\r\r\n                    \r\n                    През това лято за първи път служителите на \"Пожарна безопасност и защита на населението\" ще дават дежурства в курортите до 15 септември, допълни началникът на Регионалната дирекция - Варна, комисар Тихомир Тотев.\r\nПо думите му в комплекса \"Златни пясъци\" вече има позициониран специализиран автомобил. Варненските пожарникари също ще разчитат на подкрепления от вътрешността на страната. Командированите служители ще бъдат по 12 на смяна, чиято продължителност е по един месец.\r\n", "date": "2018.06.05", "title": "Спецекипи ще дебнат джебчиите във Варна"}
{"url": "https://www.dnes.bg/politika/2018/06/05/ministri-ot-evropa-obsyjdaha-bydeshteto-na-zemedelieto.378465", "text": "\nВ НДК се проведе неформалната среща на Съвета на министрите на земеделието и рибарството на ЕС. В нея участва и еврокомисаря за земеделието и развитието на селските райони Фил Хоган. Заседанието се водеше от министъра на земеделието, храните и горите Румен Порожанов.\r\nОсновните теми на форума били законодателни промени, свързани с бъдещето на Общата селскостопанска политика.\r\n\"Основната тема на неформалната среща, свързана и с бъдещето на ОСП, днес ще бъде възобновяването на поколенията в земеделския сектор, предвид факта, че в цяла Европа и извън нея има определено застаряване на фермерите. Темата е изключително важна, за да може земеделският сектор да остане конкурентоспособен и стабилен\", посочи министър Порожанов.\r\r\n                    \r\n                    В отговор на въпрос министърът каза, че относно финансовата част на преговорите притеснения ще има до приемането на Многогодишната финансова рамка на най-високо равнище от Европейския съвет и Европейския парламент. \"Рискове има много, защото дебатът тепърва започва, много от страните членки не са съгласни с намаляването на земеделския бюджет като цяло\", коментира още Румен Порожанов.", "date": "2018.06.05", "title": "Министри от Европа обсъждаха бъдещето на земеделието"}
{"url": "https://www.dnes.bg/obshtestvo/2018/06/05/portret-na-prezidenta-ot-podpravki-sol-piper-za-aromat-kopyr.378416", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТой не е завършил художествената академия, но създава изкуство. Художник е, но не купува платна и бои. Изпод ръцете му са единствено... сол, пипер и щипка копър, от които се раждат картини, последната е на президента Румен Радев.\r\nМалко след като навършва 30 години, Денис Алиев открива таланта в себе си. Признава, че е самоук, а идеята дошла случайно.\r\n\"Не съм открил топлата вода със сигурност. Видях в интернет снимка, която ми направи впечатление, а след това разбрах, че е изработена от сол и много ме впечатли\", признава той пред \r\nИ така, само с купа сол Денис започва да създава портрет след портрет. В творчеството му място намират и копърът и пиперът. Така с помощта на подправките той създава и портрет на президента Румен Радев.", "date": "2018.06.05", "title": "Портрет на президента от подправки: Сол, пипер, за аромат – копър! "}
{"url": "https://www.dnes.bg/obrazovanie/2018/06/05/roditeli-v-otpusk-treskavo-zapisvat-pyrvolaci.378401", "text": "Родители на бъдещите първокласници излизат в отпуска, за да запишат децата си в училище. След като вчера обявиха класирането, майките и татковците ще имат на разположение само три дни, за да успеят да внесат в училище всички необходими документи.\n\r\nНякои от родителите се притесняват, че заради опашки няма успеят да свършат всичко преди работа или в обедната почивка, пише \"Монитор\". Затова залагат на сигурно и ще отделят цял ден. Самото записване на учениците, приети на първо класиране, може да стане в периода от 5 юни 2018 г. до 7 юни 2018 г. до 17 часа.\n\r\nРодителите трябва да са се въоръжили и с набор от документи, за да не се разкарват по няколко пъти до школата. Те могат да бъдат намерени на сайтовете на всяко едно училище. Изисква се оригинал на удостоверението за завършена подготвителна група, което се раздава при завършването. \n\n\r\r\n                    \r\n                    Родителите трябва да са подготвили и оригинала на удостоверение за постоянен/настоящ адрес на детето, който е издаден от съответната районна администрация с посочен в него срок на пребиваване на лицето. Задължителен е и актът за раждане на детето.\n\r\nАко при подаване на документите за първото класира родителите са посочили и допълнителни критерии, те трябва да занесат и документи, с които да ги удостоверят. Такива са копие от решение на ТЕЛК, ако са отбелязали, че детето е с над 50% трайни увреждания, копие от Акт за смърт на родителите, ако са отбелязали, че детето е с починали родители. За малчуганите с братче или сестриче от същото школо се носи оригинал на удостоверение за семейно положение, съпруг/а и деца, издадено от съответната районна администрация.\n\r\nМногодетните семейства трябва да носят копия от удостоверения за раждане на децата. Настойниците на дете, настанено в приемно семейство, трябва да подготвят копие от съдебно решение или заповед за настаняване. Необходимо е копие от удостоверение за раждане на детето за случаите на дете с неизвестен родител.\n\r\nСлед като приключи срокът за записване за първото класиране, в 18 ч. обявяват свободните места за второто. Подаване на заявления за участие в него е 8 юни 2018 г. до 11 юни 2018 г. включително до 12 ч, а още в същия ден след 18 ч. ще обявят и класиралите се.\r\n ", "date": "2018.06.05", "title": "Родители в отпуск – трескаво записват първолаци"}
{"url": "https://www.dnes.bg/index/2018/06/05/receptata-dnes-siomga-s-marinata-ot-klenov-sirop.378321", "text": "\r\n¼ чаша кленов сироп\r\n500 г филе от сьомга\r\n2 супени лъжици соев сос\r\n1 скилидка чесън\r\n¼ супена лъжица чеснов прах или гранули\r\n1/8 супена лъжица черен пипер\r\n½ щипка сол\r\n \r\n\r\n \r\nВ купа смесете кленовия сироп, соевия сос, пресования чесън, солта, чесновия прах (гранули) и пипера. Разбъркайте. Натопете сьомгата в маринатата и я оставете да престои в хладилник за 30 минути. След това обърнете филетата, за да се напоят добре и от другата страна за още 30 минути.\r\n \r\nПечете рибата в предварително загрята на 200 градуса фурна за около 20-30 минути или до готовност.\r\n\r\n", "date": "2018.06.05", "title": "Рецептата Dnes: Сьомга с марината от кленов сироп"}
{"url": "https://www.dnes.bg/eu/2018/06/05/planyt-makron-ne-sgazi-rodniia-tiradjiia-zasega.378405", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЧастична победа за българския транспортен бранш в Брюксел - приети са компромисни мерки по плана на Макрон за транспортни реформи.\n\r\nВ студиото на  специалистите нарекоха вчерашното развитие \"крачка в правилната посока\". Обемът на документа е 120 страници, той трябва бъде разгледан от юристи, за да се коментира текста в него.\n\r\n\"Усилията на бранша и правителството, както и тези на нашите евродепутати се увенчаха със смекчаване на позицията на Европа по въпроса\", каза Георги Загоров в \"България сутрин\".\n\n\n\n\r\n                    \r\n                    \r\nНиколай Рашков допълни, че е безспорна готовността ни за диалог и такъв се е случил.\n\r\n\"Ако бяха приети тези мерки, българските превозвачи щяха да са в неравностойно положение спрямо европейските превозвачи и спрямо тези, които не са част от ЕС\", добави още Загоров.\n\r\nРашков уточни, че този отрасъл е важен за българската икономика и за пръв път целия бранш е бил обединен, получавайки подкрепа от правителството и неправителствени организации.\n\r\n\"Това засяга всеки потребител - превозват се 80% от стоките и това се отразява върху цената им.\r\nПакетът има и своите положителни страни - той засяга работното време и дневните и седмични почивките на превозвачите. Това, обаче, не трябва да утежнява администрацията в бизнеса\", добави той.\n\r\nГеорги Загоров, от Асоциацията на автомобилните производители засегна и липсата на достатъчно охраняеми паркинги, където превозвачите могат да почиват необезпокоявани и защитени като проблем, който предстои да бъде разрешен.\n\r\n7 юни е датата, на която Съветът на министрите ще реши какво ще се случи с Пакета мобилност.", "date": "2018.06.05", "title": "Планът \"Макрон\" не сгази родния тираджия. Засега!"}
{"url": "https://www.dnes.bg/akoshtete-vqrvaite/2018/06/05/zodiite-koito-sa-nai-golemite-predateli.378385", "text": "Някога \"парили\" ли сте се от хора, в които сте били сигурни? \r\nСлучвало ли ви се е да доверите тайна на някого и след това да откриете, че той е разказал на всички? \r\nАко да, то със сигурност сте се сблъсквали поне с една от тези три зодии, защото това са знаците, които са най-големите предатели и лъжци.\r\n \r\n\r\n \r\nВ един момент те могат да обещаят, че ще ви дадат света, а в следващия момент ще ви забият нож в гърба. Чувствата им важат само до момента, в който са с вас, а тръгнат ли си – всичко остава в миналото и бързо се забравя. Те не могат да спазват обещанията си и често правят неща зад гърба на другите хора, включително клюки и лъжи.\r\n \r\n\r\n \r\nНе защото са склонни да лъжат, но Везните ще ви предадат, просто защото често си сменят мнението. Те са склонни да сменят позицията си толкова бързо, че дори да не разберете кога точно. Ако са обещали нещо, вероятно няма да го изпълнят никога. Когато осъзнаете, че са ви прецакали, Везните ще бъдат притеснени и ще изсипят цяла купчина извинения.\r\n \r\n", "date": "2018.06.05", "title": "Зодиите, които са най-големите предатели"}
{"url": "https://www.dnes.bg/sofia/2018/06/05/ot-postradal-v-narushitel-sblysykyt-na-edin-motorist-s-kat.378406", "text": "\n\r\nМоторист пострада на пътя, след като шофьор на товарен автомобил решава да направи обратен завой, но в КАТ акт връчват на пострадалия. \r\nЗа случката разказва във Facebook Веселиан, който е пострадал при инцидента и се е отървал, както самия той казва, с \"малкия дявол\". Според лекарите той ще се възстанови напълно, но до два месеца. \r\nМоже би обаче повече време ще му отнеме борбата с институциите, защото настоява да се бори за правдата. \r\nСлед ПТП-то Веселиан е откаран във ВМА, където са му направени снимки на дясната ръка, главата, шийните прешлени и десния крак. Там са установили редица наранявания: фрактура в основата на крайната фаланга на пети пръст с поставена гипсова имобилизация; оток и охлузване на главата вдясно; охлузвания на дясното бедро и коляно и на лявата подбедрица; силно изразено кръвонасядане на дясното коляно и подпедрицата.\r\r\n                    \r\n                    След това той отива в Александровска болница, където си вади съдебномедицинско удостоверение за нараняванията си, което да покаже пред органите на реда. \r\nИ там почва мъката. Когато Веселиан отива в полицията, за да получи документите си, му бива връчен акт, по неговите думи - невъзможно да бъде разчетен. Отказва да подпише акта пред органите по реда. \r\n\"Още повече, аз не съм уведомен по никакъв начин и не знам дали шофьорът на товарния автомобил, участвал в ПТП-то, е получил констативен протокол или Акт от събитието. До момента аз все още не съм запознат по абсолютно никакъв начин какво се случва с шофьора на товарния автомобил и дали има последствия за него. Изобщо дали е проверен за алкохол, дали са му проверени документите, дали е изряден?\", пита Веселиан. \r\nВ крайна сметка разбира, че му е връчен акт, а нарушението му е - несъобразена скорост с интензитета на пътя. \r\nПричината за инцидента, според Веселиан, е шофьорът на камиона, който решава да направи обратен завой при двойна непресечна линия на пътя. Така Веселиан катастрофира, в опит да избегне директен сблъсък с камиона. \r\n\"Защо аз, опитвайки се да избегна директния сблъсък с камион, съм обвинен за несъобразена скорост? Ние, мотористите, не сме ли равни с останалите шофьори на пътя? Колко още такива случаи на ден трябва да се случат, за да има адекватност на пътя?\", пита мъжът. \r\nВчера той е отишъл в КАТ да подаде възражение и да си вземе протокола от ПТП-то, който трябва да бъде представен пред застрахователите. Оказва се обаче, че протоколът е върнат за преразглеждане, тъй като данните били въведени грешно. \r\n\"Аз не съм ли участник в ПТП-то? Или аз съм просто... моторист?\", завършва поста си риторично Веселиан.\r\n", "date": "2018.06.05", "title": "От пострадал – в нарушител: Сблъсъкът на един моторист с КАТ"}
{"url": "https://www.dnes.bg/televizia/2018/06/05/da-govorish-pred-razgnevena-tylpa-v-edno-frensko-selo.377714", "text": "в единадесети епизод от седми сезон на сериала \"Едно френско село\" отвежда отново към 1945 година.\r\nРеймон преговаря края на стачката и изнася вдъхновяваща реч пред разгневената тълпа срещу комунистите и Едмон.  Но двадесет години по-късно е предизвикана нова трагедия...\r\nГледайте сериалът \"Едно френско село\" всеки делничен ден от 20:30 часа по телевизия .", "date": "2018.06.05", "title": "Да говориш пред разгневена тълпа в \"Едно френско село\""}
{"url": "https://www.dnes.bg/stranata/2018/06/05/sevlievski-obshtinari-na-frenskata-riviera-obmiana-na-opit-za-25-bona.378404", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредседателят на Общинския съвет в Севлиево Здравка Лалева с първи коментар за работното посещение на своите служители на Френската Ривиера.\n\r\nТя призна, че пътуването е струвало малко над 25 хиляди лева, пише .\r\nПо време на визитата чиновниците са обменяли опит с колегите си от малък курортен град, недалеч от Ница, затова и нощувките са били в градчето.\r\n ", "date": "2018.06.05", "title": "Севлиевски общинари на Френската Ривиера: Обмяна на опит за 25 бона"}
{"url": "https://www.dnes.bg/notifikacii/2018/06/05/soros-pita-italianskata-liga-finansirana-li-e-ot-rusiia.378403", "text": "Милиардерът и филантроп Джордж Сорос открито призова италианците да накарат партия Лига да разкрие дали е получила финансиране от Русия, предаде Асошиейтед прес.\n\r\nЛигата разкритикува думите на Сорос, изречени в неделя на икономически форум в Северна Италия. Партията каза, че не получавала \"никога нито лира, нито евро или рубла от Русия\". Но лидерът на Лига Матео Салвини, който е вътрешен министър в новото правителство на премиера Джузепе Конте, нарече руския президент Владимир Путин \"един от най-добрите държавници\".\n\r\nПолемиката около изказването на Сорос фокусира вниманието върху проруската програма на правителството на Лига и на антисистемното Движение Пет звезди. В нея се потвърждават ангажиментите на Италия към НАТО, но се призовава за вдигане на европейските санкции, наложени на Русия, както и за започване на диалог и партньорство, предвид икономическото, търговското и стратегическото влияние на Москва.\n\n\n\rПо време на конференцията в Северна Италия Сорос бе запитан за възможна руска намеса в италианската външна политика. Той отговори, че е много притеснен, че Русия упражнява \"негативно влияние\" в Европа и каза, че италианците имат правото да знаят дали Москва е замесена в изборните резултати.\n\r\n\"Не знам дали Путин действително подкрепя финансово него и неговата партия. Това е въпрос, който мисля, че италианското общество има правото да попита\", каза Сорос, визирайки Салвини.\n\r\nРуски представители отхвърлиха твърденията, че Русия е подкрепяла и финансирала Лига или които и да е други проруски партии.\n\r\nСалвини и Сорос дълго време са в спор, по-специално заради миграционната политика. Фондация \"Отворено общество\" вложи милиони долари в групи, които подпомагат мигрантите и бежанците в Европа. Неотдавна Сорос премести фондацията от Унгария, където премиерът Виктор Орбан я обвини, че е част от стратегия за наводняване на Европа с мигранти. Сорос и фондацията отричат това.\r\nСега Салвини заяви, че е срамно, че Сорос е бил поканен на конференцията в Северна Италия.\n\r\nЛидерът на Лига направи няколко визити в Русия, в това число през март 2017 г., за да подпише споразумение за сътрудничество с управляващата партия Единна Русия.\r\n ", "date": "2018.06.05", "title": "Сорос пита: Италианската \"Лига\" финансирана ли е от Русия?"}
{"url": "https://www.dnes.bg/stranata/2018/06/05/grajdanite-po-petite-na-sgafilite-grajdani-v-grajdanite-bg.378408", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМобилно приложение, разработено от четирима младежи, помага на Пътната полиция да глобява нарушителите. Най-честите санкции са заради неправилно паркиране, съобщава .\n\r\nЗасичане на пътя мотивира четири момчета да създадат мобилното приложение, чиято цел е да се подобри културата на пътя, а нарушителите да не остават безнаказани. Започват работа по приложението през 2015 година.\r\nДнес то вече е налично на сайта . Приложението работи за андроид, iOS, има и версия за компютър.\r\r\n                    \r\n                    Всеки гражданин може да заснеме пътно нарушение и може да изпрати снимката към Пътна полиция. След като нарушението бъде заснето, човек трябва да попълни своите данни, да даде повече информация за самото нарушение и да се съгласи с условията на платформата.\r\nМомчетата имат и идеи за законодателни промени, за да може по-лесно да бъдат намирани и санкционирани нарушителите.\r\nДнес има подадени над 90 000 сигнала, както за пътни нарушения, така и за градски проблеми, а над 5000 нарушители вече са глобени.\n\r\n ", "date": "2018.06.05", "title": "Гражданите по петите на сгафилите граждани в grajdanite.bg "}
{"url": "https://www.dnes.bg/football/2018/06/05/brazilcite-gi-puskat-ot-rabota-za-da-gledat-svetovnoto.378409", "text": "Бразилските федерални служители ще имат съкратен работен ден по времето, когато националният отбор по футбол играе мачове на Световното първенство в Русия, предаде ТАСС, като се позова на в. \"Диариу офисиал да униау\".\r\nПричината е часовата разлика, заради която мачовете се падат в работно време в Бразилия. \r\nВ дните, когато мачовете на бразилския отбор са сутринта местно време, то работният ден ще започва в 14 ч. Когато Бразилия играе следобед местно време, работният ден ще приключва в 13 ч.\r\nПропуснатите часове обаче ще трябва да бъдат отработени след края на Мондиала и не по-късно от 31 октомври.", "date": "2018.06.05", "title": "Бразилците ги пускат от работа, за да гледат Световното "}
{"url": "https://www.dnes.bg/obshtestvo/2018/06/05/pensionna-sistema-na-20-g-neizgodna-i-tromava.378410", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт юли следващата година таванът на пенсиите, който в момента е 910 лева, отпада. Така всички, които са се осигурявали на по-висока сума, ще получават толкова, колкото покриват вноските им. \r\nТака 44 хиляди пенсионери, които в момента получават максимален размер на пенсиите, няма да могат да се възползват от отпадането на тавана догодина.\r\nОт 1 юли 2019 г. 55 хил. пенсионери ще получат увеличение до новия таван от 1040 лева. Промяната важи само за тези, които тепърва се пенсионират. За всички 56 хиляди българи, които в момента получават тавана на пенсиите, сумата ще остане с лимит.\n\n\n\r\r\n                    \r\n                    Икономистът Кольо Парамов бе категоричен в студиото на \"България сутрин\", че сегашната система, която се използва повече от 20 години, вече е неизгодна - нито за държавата, нито за пенсионерите.\r\n\"Сегашният модел е много тежък за българските пенсионери. Държавата трябва да доплаща доста пари и бюджетът не може да се направи добре. Всички пенсионери са участвали в изграждането на България в последните 40-50 години и в момента не им се отблагодаряваме\", смята Парамов.\r\nПо думите му пенсионната системата се е запазила заради финансовата стабилност на държавата, но тази стратегия вече губи своя смисъл.\r\nСпоред финансиста Георги Вулджев наличие на таван на пенсиите бе необходимост на самата структура на пенсионното осигуряване.\r\n\"Съотношението на пенсионер и работещ се увеличава с всеки изминал ден. Основната причина таванът да не падне за всички пенсионери е големият дефицит в НОИ. Определено има проблем в сферата на пенсионното осигуряване и той трябва да бъде решен скоро\", уточни пред  Вулджев.\r\n ", "date": "2018.06.05", "title": "Пенсионна система на 20 г. – неизгодна и тромава!"}
{"url": "https://www.dnes.bg/rock/2018/06/05/kontrol-predstaviat-novo-parche-v-maimunarnika.378414", "text": "Контрол ще представи нова песен по време на концерт в \"Маймунарника\" на 8 юни. Групата ще представи най-популярните си хитове, както и парчета от последния им албум \"9\".\r\nВ купона в Борисовата градина ще се включат още три групи.\r\nПърви пред публиката ще излязат Радула, след което феновете ще минат на режим \"Пого\" с Пираня. Трети на сцената ще се появят Млък!. \r\nБилети вече се разпространяват в мрежата на Eventim.bg.\r\nГости на събитието ще бъдат DJ ONZY (Лъчезар Босаков от Van Cock), който ще подбира музиката преди старта и между живите изпълнения.", "date": "2018.06.05", "title": "Контрол представят ново парче в \"Маймунарника\""}
{"url": "https://www.dnes.bg/stranata/2018/06/05/serialyt-penka-ne-sekva-dobicheto-ne-e-bremenno-a-bolno-li-e.378418", "text": "Поредният епизод от родната сапунка за кравата Пенка доби комичен оттенък, след като ветеринарните власти в Кюстендил установиха, че добичето не е бременно.\n\n\n\n\r\n\"Вчера моите колеги взеха кръвни проби от кравата\", обясни Велка Войнова, временно изпълняващ длъжността директор на Областната дирекция по безопасност на храните.\n\r\n\"Пробите са насочени в Националния диагностичен институт. Изследванията ще бъдат за бруцелоза, син език, злокачествена катарална треска, ку-треска и заразен нодуларен дерматит\", обясни тя.\n\r\nПо възможно най-бързия начин след като се получат резултатите ние ще бъдем информирани за здравословното състояние на Пенка, коментира още тя. \r\n                    \r\n                    \r\n\"Животното в момента се намира в село Копиловци, в обект, който е собственост на стопанина на кравата. Тя е поставена под възбрана, отговорността за спазване на възбраната е в ръцете на собственика на животното\", каза Войнова пред БНТ.\n\r\nТя обясни, че когато се възбранява едно животно е абсолютно забранен достъпът на външни лица до него.\n\r\n\"Господин Харалампиев не спазва тази забрана, с което той отново нарушава ветеринарно-медицинското законодателство\", настоя тя и заключи: \"Законодателство се прилага не с емоция, а с разум\".\n\r\nПрипомняме ви, че кравата Пенка премина през границата - през граничния пункт \"Отоманци\" и прекара около две седмици в Босилеград. \n\r\nТам я открил местен фермер, който я хранил и се грижил за нея, а на изпроводяк за България я прегледал и ветеринар, който установил, че тя е добре.\n\r\nНа границата у нас обаче инспектори на БАБХ обявиха, че животното трябва да бъде умъртвено, защото е престояло повече от две седмици извън ЕС.\n\r\nИван започна борба за кравата си, за която той твърдеше, че е бременна.\n\r\nСагата с Пенка бе описана надлъж и шир – материали за добичето се появиха в британския \"Телеграф\", агенция \"Франс прес\", френския тв канал \"Франс 24\" и други големи западни медии. \n\r\nСлучаят стана хит и в социалните мрежи, където българската крава се радва на два хаштага #savepenka (спасете Пенка) и #prayforpenka (молете се за Пенка).\n\r\nПетиция за отмяна на умъртвяването на добичето, адресирана до Европейския парламент, до Съвета на ЕС, председателстван в момента от България и до европейския съд, бе открита в интернет.", "date": "2018.06.05", "title": "Сериалът \"Пенка\" не секва: Добичето не е бременно, а болно ли е?"}
{"url": "https://www.dnes.bg/football/2018/06/05/novak-v-seriia-a-poiska-zvezda-na-levski.378415", "text": "Защитникът на Левски Давид Яблонски може да играе в Серия А през следващия сезон. Новакът в италианския елит Емполи се интересува от чешкия защитник, твърди \"Меридиан Мач\".\r\nВсе още е рано да се говори за трансфер, защото италианците имат и други опции. В Емполи обаче са доволни от факта, че Яблонски вкарва много голове, а освен това и не струва много.\n\r\nОт \"Герена\" разкриха, че цената на чеха е 750 000 евро и ако някой клуб е готов да я плати, то защитникът ще бъде продаден. Към Яблонски има интерес и от страна на турски клубове. Чехът беше много близо до трансфер и през зимната пауза. Левски имаше добра оферта, но в последния момент “сините” шефове се отказаха да продават играча.\r\n                    \r\n                    \r\nНаскоро обаче на \"Герена\" си уредиха за дълго партньора на Яблонски в защитата - Холмар Ейолфсон, което е знак, че чехът може да бъде продаден.\n\r\nПреди дни членът на Надзорния съвет на Левски в оставка Кирил Ивков потвърди, че има солиден интерес и към Яблонски, и към Ейолфсон.\r\n", "date": "2018.06.05", "title": "Новак в Серия А поиска звезда на Левски"}
{"url": "https://www.dnes.bg/obshtestvo/2018/06/05/svetlio-vitkov-za-akciia-shum-pokazni-akcii-za-pred-mediite.378419", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗаведения без документи по Черноморието ще бъдат съборени, става въпрос за поне пет, които се намират на Южния плаж в Слънчев Бряг, разпореди преди ден вицепремиерът Валери Симеонов.\n\n\n\n\r\nВ студиото на  журналистът Недялко Недялков изрази съмнение, че въпреки демонстрираната твърда позиция на вицепремиера, незаконните постройки няма да бъдат съборени.\r\n\"Колегите му ще осуетяват неговите действия, защото няма обща воля\", предрича той.\r\nМузикантът Светослав Витков се противопостави на планираните действия на Симеонов с думите: \"Не може всичко да се мери с един аршин - няма как цялата държава да се подлага на личен морал\".\r\r\n                    \r\n                    Лидерът на \"Глас народен\" обяви, че е прочел законопроекта и според него се дават правомощия да се издават допълнителни разрешителни, като това ще утежни бюрокрацията по откриването на заведение.\r\n\"В демокрация не можеш да вземеш еднолични решения, без да се обсъдят с хотелиерите\", допълни той.\r\n\"Искаме държавата да върши нещо на терен, докато полицията и данъчните нехаят. Г-н Симеонов е един от малкото хора, които вършат нещо - акциите, свързани с хазарта, с незаконните заведения, приватизационните сделки - всичко това са каузи, които заслужават широка обществена подкрепа\", парира го журналистът Недялков в \"България сутрин\".\r\nСпоред Витков обаче заведенията имат много по-големи проблеми, а концентрирането на властта в ръцете на един човек не е начинът да им се противодейства. \r\n\"Тези показни акции са за пред медиите\", коментира той.", "date": "2018.06.05", "title": "Светльо Витков за Акция \"Шум\": Показни акции за пред медиите!"}
{"url": "https://www.dnes.bg/crime/2018/06/05/pak-izlygaha-jena-tozi-pyt-s-hiliadarka.378421", "text": "Поредна жертва на ало мафията стана 68-годишна жена от Благоевград, съобщиха от МВР. Потърпевшата е съобщила във 2 РПУ в града, че е дала на апашите 1 100 лева. \r\nВчера измамниците са й позвънили на телефона около 11:30 часа. До 12:25 ч. възрастната дама вече олекнала с хилядарка. За случая е уведомена Районната прокуратура.\r\nМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.\r\nПри провеждането на полицейски операции няма утвърдена практика органите на реда да искат лични парични средства и ценности от гражданите.\r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2018.06.05", "title": "Пак излъгаха жена. Този път с хилядарка"}
{"url": "https://www.dnes.bg/stranata/2018/06/05/razstrelyt-v-slynchev-briag-ubiecyt-misho-gard-v-kazino-na-ubitiia-madjurin.378393", "text": "Убиецът Михаил Станчев и убитият от него хазартен бос Коста Николов-Маджурина са се познавали преди кървавата разправа преди дни в Слънчев бряг. Преди известно време Станчев е работел за Маджурина като охрана в едно от казината му.\r\nТова разкриват източници около разследването на разстрела в Слънчев бряг, при който Маджурина почина на място, а 22-годишната Симона бе тежко ранена и продължава да е с опасност за живота в болница, пише \"\".\r\nКакто Dnes.bg писа убиецът направи пълни самопризнания и пое отговорност за разстрела. Водещият мотив за кървавата баня е ревност. \n\n\n\n\r\r\n                    \r\n                    Седмици преди екзекуцията фаталната Симона от Дряново му се оплакала, че шефът ѝ Коста Маджурина хем я тормози, хем усилено я ухажва.\r\n22-годишната красавица, щерка на шефа на полицията в Дряново, работела за собственика на казина от около два месеца, била крупие в една от игралните зали на боса на казината в Слънчев бряг.\r\nС 37-годишния Михаил се запознала в началото на май, той бързо хлътнал по нея и трудно понасял поведението на ухажора Коста Маджурина.\r\nХазартният бос бил много галантен, водел я на вечери в скъпи ресторанти, обсипвал я с луксозни подаръци\r\nВъв фаталния 2 юни Симона отново имала уговорка да вечеря с работодателя си Коста. Двойката трябвало да посети тузарски ресторант в компанията на мъж и жена, приятели на Николов.\r\nНаучил за поредната забежка на любимата, 37-годишният Михаил решил да действа. Пристигнал пред комплекса \"Сън вилидж\", където Коста имал апартамент, въоръжен със законно притежаван пистолет.\r\nВидял, че мерцедесът на хазартния бос е спрян на аварийни срещу входа на комплекса и изчакал. Михаил отворил предната лява врата на колата и изстрелял четири куршума в главата на Коста.\r\nВ този момент с викове \"Не, недей\", се затичала Симона. Обезумелият Михаил обаче се обърнал и стрелял по момичето почти от упор.\r\nСимона е откарана в УМБАЛ - Бургас, с огнестрелна рана на главата. Куршумът минал отляво в областта на слепоочието и излязъл. Заради тежки мозъчни кръвоизливи момичето бе оперирано в нощта на 3 юни и поставено в медикаментозна кома.\r\nВ понеделник лекари са започнали да събуждат пациентката, но тя е с много тежки мозъчни увреждания, довериха запознати.\r\n\"Състоянието на Симона остава тежко, тя е с опасност за живота. Лекарите от отделението по реанимация правят всичко възможно, но се въздържат от прогнози\", каза PR-ът на държавната болница Юлия Андреева.\r\nОкръжният прокурор на Бургас Георги Чинев е категоричен, че убийството не е поръчково и зад него не стои организирана престъпна група.\r\n\"Тук става дума за любовен триъгълник. Задържаният обясни, че между него и Симона са се породили много силни и сериозни чувства. И в този момент се намесва един друг мъж, който започва настойчиво да ухажва момичето”, допълни Чинев, който само преди броени дни стъпи в длъжността административен ръководител на окръжната прокуратура.\r\nШефът на областната дирекция на МВР в Бургас Калоян Калоянов също е категоричен, че разстрелът в курорта е предизвикан от ревност и не става дума за поръчково убийство.\r\n\"Беше ангажиран доста голям ресурс на полицията за установяване самоличността на извършителя. Високият темп, с който се работеше, доведе до това, че беше осуетено намерението му да премине границата. Паралелно с установяване на извършителя нашата основна задача бе да съберем достатъчно годни доказателства\", коментира пред Калоянов.\r\n54-годишният собственик на казина е застрелян с пистолет \"Макаров\", който е открит в автомобила на Михаил Станчев при опита му да напусне страната.\r\nМалко след 2 ч през нощта на 3 юни издирваният мъж е задържан на ГКПП Лесово. Не оказва съпротива при задържането и предава доброволно оръжието.\r\nСпоред отлично осведомени, преди да пристигне на границата, той спрял на близка бензиностанция и попитал къде точно е граничният пункт. На самото КПП отново попитал как точно да премине границата.\r\nНазначените експертизи потвърдили предположението на криминалистите, че собственикът на казина е убит именно със законното оръжие на Станчев.\r\nТой работил като поддръжка в хотел в Слънчев бряг и бил личен шофьор първо на бившия председател на общинския съвет в Несебър Благой Филипов, а в момента - на сина му.\r\nСтрелецът вече е с повдигнати обвинения за убийство и опит за убийство, за което законът предвижда от 15 до 20 г. лишаване от свобода, доживотен затвор или до живот без право на замяна. Очаква се днес в Бургаския окръжен съд да се гледа делото за мярката му за неотклонение. Прокуратурата ще поиска постоянен арест за Станчев.", "date": "2018.06.05", "title": "Разстрелът в Слънчев бряг: Убиецът Мишо – гард в казино на убития Маджурин"}
{"url": "https://www.dnes.bg/sofia/2018/06/05/edno-po-edno-v-karucata-bez-da-byrzat-romi-razgrabvat-imot-v-sofiia.378394", "text": "Чевръсти роми разграбиха за нула време изоставен имот в София. Една по една те изнесоха различни вещи от сградата и ги натовариха необезпокоявано в каруцата си.\r\n\r\nСлед това, без да бързат, те продължиха по пътя си.\r\nВидео от разграбването се появи във Facebook. Кадрите са заснети до кръговото кръстовище на Сточна гара, а според човека, който ги е качил, опустошеният имот е общински.\r\r\n                    \r\n                    На видеото се вижда, че ограбването става посред бял ден, докато покрай ромската банда минават десетки автомобили.\r\nДимитър Папукчиев, човекът, качил кадрите, публикува малко по-късно и втори пост с видео, в който пише, че е сигнализирал за разграбването на тел. 112, докато един от ромите се върнал да прикрие следите.\r\n", "date": "2018.06.05", "title": "Едно по едно – в каруцата! Без да бързат, роми разграбват имот в София"}
{"url": "https://www.dnes.bg/zvezdi/2018/06/05/keni-dji-na-62-virtuozyt-muzikant.378334", "text": "\n\r\nНа днешния 5 юни рожден ден празнува големият музикант и инструменталист Кени Джи. Роден през 1956 година в Сиатъл с името Кенет Брус Горелик, той се превръща в най-продаваният в САЩ инструменталист.\n\r\nКенет приема сценичния си псевдоним Кени Джи, с който става световноизвестен, на 17 години. Тогава той започва да се занимава професионално с музика – стартира като саксофонист в \"Love Unlimited Orchestra\" на Бари Уайт. От 1982 година той работи самостоятелно, като постига върха в своята кариера.\n\r\n\n\r\nЗапочва да свири на саксофон когато е на 10-годишна възраст. Негов учител е Джералд Фистър.\r\n                    \r\n                    \r\nКени Джи е луд фен на голфа. Страстта му тръгва от училище, когато бъдещият музикант дори участва в училищния отбор по голф. По-големият му брат Брайън го запалва по спорта.\n\r\nЗавършва \"University of Washington\" в родия си град Сиатъл.\n\r\nЗнаменитият музикант има двама сина – Макс и Ноа.\n\r\nПрез 2003 г. Кени Джи става 25-ят най-продаван музикант в Америка с 48 милиона продадени албума в страната.\n\r\nТой е един от инвеститорите във веригата за кафе \"Starbucks\".\n\r\nПечели награда \"Грами\" през 1994 година.\n\r\nКени Джи е определян като най-добре продаваният музикант – инструменталист в историята на музика. Той е продал над 75 милиона копия на своите албуми.\n\r\nКени Джи има свидетелство за управление на малък самолет и понякога, когато има свободно време, се отдава на това свое хоби.", "date": "2018.06.05", "title": "Кени Джи на 62: Виртуозът музикант"}
{"url": "https://www.dnes.bg/usa/2018/06/05/potvyrdeno-sreshtata-trymp-kim-12-iuni-v-9-chasa.378395", "text": "Подготовката за срещата на върха на лидерите на САЩ и Северна Корея върви добре. Двамата ще се срещнат в 9 ч. сутринта местно време в Сингапур на 12 юни (21 ч. вашингтонско време на 11 юни, 1 ч. по Гринуич или 4 ч. българско време на 12 юни). Това потвърди говорителката на Белия дом Сара Сандърс, предадоха световните агенции, цитирани от БТА.\r\n\"Подготвяме се активно за тази среща на върха\", заяви тя и отбеляза, че е постигнат значителен напредък в дискусиите с Пхенян.\n\n\n\r\n\"Първата среща бе насрочена за 12 юни в 9 ч. сутринта местно време\", допълни тя.\r\nПълният дневен ред на разговорите все още не е оповестен, пише Асошиейтед прес.\r\r\n                    \r\n                    Сара Сандърс определи писмото, което висшият севернокорейски представител Ким Йон-чхол предаде от името на Ким Чен-ун на Тръмп в петък като \"интересно\", но допълни, че няма да коментира съдържанието му.\r\nЗапитана за евентуално смекчаване на американската позиция спрямо Пхенян след неотдавнашния отказ на Тръмп да използва израза \"максимален натиск\", който дълго време се употребяваше, Сандърс каза, че няма никаква еволюция в американската позиция, предаде Франс прес.\r\n\"Нашата политика не се е променила. Ние няма да намалим натиска, докато няма денуклеаризация\", каза тя, но не използва също израза \"максимален натиск\".\r\nВашингтон иска пълна, проверяема и необратима денуклеаризация на Северна Корея, съобщи и Франс прес.\r\nОт своя страна Ким Чен-ун уверява, че иска да върви към денуклеаризация на Корейския полуостров, но етап по етап. Режимът освен това открито заяви, че отказва каквото и да едностранно разоръжаване.", "date": "2018.06.05", "title": "Потвърдено: Срещата Тръмп–Ким – 12 юни, в 9 часа!"}
{"url": "https://www.dnes.bg/snimka-na-denia/2018/06/05/i-dnes-slynce-oblaci-poroi-i-grymotevici.378398", "text": "Времето и днес ще е променливо и неустойчиво, с повече слънчеви часове преди обяд. Следобед ще се развива мощна купеста и купесто-дъждовна облачност и до вечерта на места ще има краткотрайни, временно интензивни валежи и гръмотевична дейност.\r\nЩе има и градушки, на повече места в източните райони. Ще духа слаб до умерен вятър от запад-северозапад. \r\nМаксималните температури ще са между 29° и 34°, , цитирани от \"Фокус\".\r\nНад Черноморието облачността ще е променлива, около и след обяд – купесто-дъждовна. Ще има краткотрайни валежи, придружени с гръмотевици. В отделни райони ще има обилни локални извалявания, възможни са и градушки.\rЩе духа слаб до умерен запад-северозападен вятър, усилващ се и променящ посоката си по време на гръмотевична дейност. Максималните температури на въздуха ще са 25-29°. Температурата на морската вода е 21-22°. Вълнението на морето ще бъде 1-2 бала.\r\nНад планините преди обяд ще е предимно слънчево. Около и след обяд ще се развива купесто-дъждовна облачност и до края на деня на много места ще превали и прегърми. Ще духа до умерен запад-северозападен вятър. Максималната температура на височина 1200 метра ще е около 22°, на 2000 метра – около 15°. \r\n ", "date": "2018.06.05", "title": "И днес: Слънце, облаци, порои и гръмотевици"}
{"url": "https://www.dnes.bg/rusia/2018/06/05/avtoritarizym-v-rusiia-niama-takyv-kategorichen-e-putin.378396", "text": "Руският президент Владимир Путин не приема упрека, че е създал авторитарна система в Русия. \r\n\"Това не отговаря на истината, ние имаме демократична държава и се движим в конституционната рамка\", заяви той в интервю за австрийската телевизия. Путин даде и пример за демократичност с това, че конституцията на Русия не позволява, както в Австрия, повече от два последователни президентски мандата.\r\nВ хода на разговора, излъчен снощи, бяха засегнати актуални международни теми, информира БТА. На въпроса защо досега не се е състояла среща на Владимир Путин и Доналд Тръмп руският президент прехвърли отговорността на американската страна. \"Попитайте нашите американски колеги.\"\r\r\n                    \r\n                    Според Путин влошените отношения, които напомнят на мнозина експерти времето на Студената война, са \"последица от ожесточената вътрешнополитическа борба в САЩ\". Въпреки това на няколко пъти по време на различни международни форуми той е разговарял с американския президент, напоследък за \"опасността от нова надпревара във въоръжаването\".\n\n\n\r\nЗасегнат беше и въпросът за отношенията Русия - ЕС. По въпроса за анексирането на Крим и последвалите санкции срещу Москва както и за покушението над бившия шпионин Сергей Скрипал и последвалото от това обтягане на отношенията, Путин заяви, че не преследва целта да разцепи ЕС. \"В много по-голяма степен сме заинтересовани ЕС да бъде единен и да процъфтява, тъй като ЕС е най-главният ни икономически партньор\". \r\nНа въпроса защо досега не е споменал името Алексей Навални - най-острият му критик на последните президентски избори, той каза: \"Когато някоя политическа сила спечели няколко процента или стотни от процента, как да постъпим? Какво да правим с такива клоуни?\" \r\nПутин отрече руското участие в обстрела, довел до разбиването на малайзийския пътнически самолет през юли 2014 година над Източна Украйна въпреки становището на международния разследващ екип, който обвини Русия за това. Двете страни в конфликта използват оръжие, произведено в Русия, настоява Путин, защитавайки своята версия, като допълва, че не са допуснати руски експерти в разследванията.\r\nВ хода на разговора Путин призна известни икономически затруднения на Русия, започнали 2012 г. Но това според него няма нищо общо със санкциите и с произтичащите от тях ограничения. \"Това се дължи на факта, че цената на главната ни експортна стока - нефта - падна наполовина. Това се отрази на бюджетните постъпления и в крайна сметка на доходите на гражданите\". Но в момента страната върви по пътя на подобряване на икономическите показатели. Освен това не бива да се забравя, че от 2000 г. насам хората, които живеят под прага на бедността, са намалели с 50 процента.", "date": "2018.06.05", "title": "Авторитаризъм в Русия? Няма такъв, категоричен е Путин"}
{"url": "https://www.dnes.bg/notifikacii/2018/06/05/jertvite-na-vulkana-fuego-veche-sa-69-ranenite-46.378399", "text": "Жертвите на изригналия вулкан Фуего в Гватемала вече са 69, предаде Асошиейтед прес, като се позова на директора на гватемалския Институт за съдебна медицина Фануел Гарсия.\r\nТой съобщи, че само 17 от телата са били идентифицирани досега. Труповете са открити в селата Лос Лотес и Ел Родео, пише БТА.\r\nРанените по последни данни са 46. Около 2000 души са се подслонили в специално обособени убежища. Над 3200 души са евакуирани от засегнатата от бедствието зона.\r\nВулканът изригна мощно в неделя и затрупа с гореща пепел и кал селата, намиращи се по неговите склонове.\r\nИзригването е било толкова бързо, че жителите не са успели да избягат навреме. Очаква се броят на жертвите да нарасне.\r\nЗаради смъртта на десетки хора в страна е обявен тридневен национален траур, допълва ТАСС.", "date": "2018.06.05", "title": "Жертвите на вулкана Фуего вече са 69, ранените – 46"}
{"url": "https://www.dnes.bg/notifikacii/2018/06/05/rekord-kartina-na-mladiia-van-gog-prodadena-za-7-mln.378400", "text": "Картина от младежките години на Винсент ван Гог бе продадена за 7 065 000 евро на търг в Париж, предадоха световните агенции, цитирани от БТА.\r\nТова е първа продажба на търг на творба на големия холандски художник във Франция от 20 години насам, обяви аукционната къща Арткюриал, организатор на търга.\r\nПлатното \"Жени, кърпещи рибарски мрежи на дюните\", бе оценявано на между 3 и 5 милиона евро. То представя селянки, които работят под облачно небе. Творбата е вдъхновена от провинциялния пейзаж около Хага, където Ван Гог е прекарал кратко време. \r\nТой е нарисувал картината, когато е бил на 28 години през 1882 г. Купувачът е американски колекционер. \r\nСпоред организаторите на търга в творбата се откриват всички характеристики на творчеството на Ван Гог, по-специално отделянето на внимание на земята и на небето. \rТова е единственият пейзаж, който Ван Гог рисува през тази епоха. Сумата, платена за картината, е световен рекорд за пейзаж от така наречения холандски период на твореца. \r\nКартината беше собственост на частен европейски колекционер, който я отдаде под наем за 8 години до 2015 г. на музея на Ван Гог в Амстердам. \r\nПоследната продажба в Париж на търг на творба на Ван Гог датира от средата на 90-те години. Това бе картината \"Градина в Овер\", продадена за 10 милиона долара.\r\n ", "date": "2018.06.05", "title": "Рекорд: Картина на младия Ван Гог - продадена за € 7 млн. "}
{"url": "https://www.dnes.bg/balkanska/2018/06/05/gloriia-s-premiera-na-neinite-niuansi-sivo.378412", "text": "\r\nГлория представи нова песен, която само за няколко часа набра сериозна популярност във видео платформите. Тя е озаглавена \"Нюанси сиво\", а в клипа певицата демонстрира и перфектна форма.\r\nПесента е по музика и аранжимент на Калин Димитров, а над римите са се трудили самата Глория и Мариета Ангелова.\r\nРежисьор и сценарист на видеоклипа е Людмил Иларионов – Люси.", "date": "2018.06.05", "title": "Глория с премиера на нейните \"Нюанси сиво\""}
{"url": "https://www.dnes.bg/sofia/2018/06/05/i-d-kmetyt-na-mladost-ivancheva-e-nevinna-do.378423", "text": "Временно изпълняващият длъжността кмет на \"Младост\" арх. Румен Русев смята, че Десислава Иванчева е невинна до доказване на противното.\r\n\"Освен това, не намирам връзка между забавените в общината преписки и ареста й\", коментира Русев пред Нова тв. Той е категоричен, че процесът срещу Иванчева не оказва никакво влияние на работата му.\r\nРусев обясни, че поема най-отговорния пост в \"Младост\", за да докаже, че администрацията там може да работи нормално.\n\n\n\r\nАрх. Русев беше избран от Столичния общински съвет повече от два месеца след ареста на Иванчева. Той обясни, че е имал само професионални конфликти с нея - само заради забавяне на преписките.\r\r\n                    \r\n                    \"Не знам кой би приел за нормално искане за ограда да се бави 3-4 месеца. Хората идваха при мен като зам.-кмет по строителството\", обясни Русев.\r\nТой обясни и че при постъпването си на работа е бил в конфликт на интереси със строителна фирма и е заявил това в декларациите си в общината и в Сметната палата.\r\n\"Това беше един от мотивите неколкократно да отказвам на Иванчева да заема поста заместник-кмет. Впоследствие обаче излязох от фирмата\", каза още Русев.\r\nТой обясни, че изцяло подкрепя идеята, зад която стои и Иванчева – запазването на зелените площи в \"Младост\" и спиране на презастрояването. И допълни, че в скоро време ще започнат общо 10 строежа в района.\r\nРусев обясни и че предстои да си избере заместници и един от хората, които е поканил за разговори е Петър Кърджилов – пиарът на \"Младост\", когото Иванчева посочи за свой наследник.\r\nДнес прокуратурата трябва да вземе окончателно решение дали да отстрани сегашната кметица от поста.", "date": "2018.06.05", "title": "И.д. кметът на \"Младост\": Иванчева е невинна до... "}
{"url": "https://www.dnes.bg/stranata/2018/06/05/spukani-stykla-iznoseni-gumi-shkolskite-avtobusi.378402", "text": "Спукани стъкла, износени гуми и нацепени спирачни маркучи са сред най-честите нарушения, които инспекторите на ДАИ откриват при проверките на школските автобуси.\n\r\nДва пъти в годината учебните автобуси преминават на проверка към бившата ДАИ, сега Изпълнителна агенция \"Автомобилна администрация\". Включително и превозните средства на частните училища, които возят за собствена сметка. Проверки се правят и на пътя. Напукани стъкла и износени гуми са най-честите нарушения при школските автобуси.\n\n\n\r\nОт агенцията правят предписания, когато открият несъответствия по превозното средство или че шофьорът не отговаря на изискванията на наредбата на образователното министерство.\r\n                    \r\n                    \r\nЧастните училища наемат външни фирми - оторизирани превозвачи, които спазват разпоредбите на транспортното министерство.\n\r\nОт шофьорите се търсят документи за психо, професионална квалификация и стаж. При проверките понякога се установява, че фирмите са наели водачи с малък опит.\n\r\nСпоред разпоредбите всеки автобус трябва да е снабден със забавител на скоростта (ретардер) и климатик. Школските автобуси се проверяват в началото и в края на учебната година. Отделно при екскурзии фирмите са задължени да уведомяват ИААА, че ще извършват случайни превози.\n\r\nРодители в последно време се жалват до ИААА със съмнения за пияни шофьори, както и от липсата на колани.\n\r\nПредпазните средства все още не са задължителни и зависи да ги има в превозните средства от годината им на производство. На по-старите автобуси, тези от преди 2007 г., няма как да имат колани, коментира пред \"Монитор\" главният секретар на агенцията Дамян Войновски.\n\r\nОт началото на 2018 година има нови изисквания влязоха в сила от началото на годината. Преди началото на всеки работен ден водачите на ученически автобуси трябва да преминават през пътен медицински преглед. Той включва проба за алкохол и проверка на общото им здравословно състояние. Това става ясно от писмо, разпратено до столичните школски директори от Регионалното управление по образование (РУО) – София. Целта на изискванията е да се повиши безопасността при осъществяването и организирането на превози на деца и ученици на територията на страната с автобуси.\n\r\nСъщо така автобусите, извършващи специализиран превоз с маршрут на линия, надвишаващ 50 км, както и тези, извършващи случайни превози по смисъла на Закона за движение по пътищата, трябва задължително да бъдат оборудвани с устройство за регистриране на данните от движението на превозното средство – тахограф. Освен това автобусите трябва да са технически изправни, снабдени с подходящи за сезона гуми и преди началото на всеки работен ден да преминават през пътен технически преглед.", "date": "2018.06.05", "title": "Спукани стъкла, износени гуми: Школските автобуси"}
{"url": "https://www.dnes.bg/usa/2018/06/05/sled-spekulaciite-melaniia-se-poiavi-bliaskava.378425", "text": "Първата дама на САЩ Мелания Тръмп се появи за първи път на обществена проява, след като преди три седмици претърпя бъбречна процедура, предадоха Асошиейтед прес и ДПА.\n\r\nГоспожа Тръмп присъства на прием в Белия дом за близките на военни, които са изгубили живота си в конфликти. Тя бе на първия ред в залата, в която се проведе приемът, на който кратка реч произнесе президентът. \n\r\nВ Twitter бе качено и видео на първата дама, в което се вижда как тя е облечена с черна рокля без ръкави и как минава през Източната стая на Белия дом, придружавана от Тръмп.\n\r\nМелания Тръмп бе видяна за последно на 10 май, когато посрещна заедно със съпруга си трима американски граждани, освободени от Северна Корея. Четири дни след това Белият дом обяви, че тя е в болница за лечение на доброкачествено бъбречно състояние.\r\n                    \r\n                    \r\nТя напусна болницата пет дни по-късно. Тези дни стана ясно, че тя няма да придружава съпруга си на срещата на върха на Г-7 в Канада в края на тази седмица, нито пък ще бъде в Сингапур за историческата среща на върха на Тръмп със севернокорейския лидер Ким Чен-ун на 12 юни.\n\r\nЗаради дългото отсъствие на Мелания се появиха какви ли не спекулации - от това, че се е подложила на пластична операция, до това, че се е изнесла от Белия дом.\n\r\nПоявиха се и твърдения, че възстановяването й от интервенцията е по-трудно от описаното от Белия дом. На церемонията днес Тръмп се присмя на всички спекулации.\n\r\nВ изявление на Мелания Тръмп относно спекулациите се казва: \"Госпожа Тръмп винаги е била силна и независима жена, която поставя семейството и, разбира се, здравето си над всичко друго и това няма да се промени заради невъздържани журналисти. Тя е уверена, в онова, което прави, и в ролята си и знае, че останалото са само спекулации\", предава БТА.", "date": "2018.06.05", "title": "След спекулациите... Мелания се появи – бляскава!"}
{"url": "https://www.dnes.bg/sofia/2018/06/05/karucite-nezakonni-obshtinata-globiava-no-globi-ne-sybira.378413", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Проблемът с каруците, които се движат необезпокоявано не само по  столичните булеварди, а по пътищата в цялата страна, е отдавна. Те не са  минали съответния преглед за техническа изправност, нямат номера, на  практика са незаконни и създават множество предпоставки за  пътнотранспортни произшествия\", коментира в студиото на \"България  сутрин\" общинският съветник от ВМРО Димитър Антов.\n\n\n\n\r\nПовод за изказването му е случаят, при който след ПТП между кола и  кон се сбиха няколко души. Юмруци на пътя раздават трима роми - дядо, чичо и внуче. Мъжете са задържани за побоя над шофьора след инцидента с каруца на столичния бул. \"Владимир Вазов\". Вчера шефът на 5-то РПУ комисар Никола Василев обясни, че ремъкът на каруцата се е скъсал и конят се е отскубнал, а причината била, че каруцарят искал животното да се движи по-бързо.\r\n                    \r\n                    \r\nСлед това конят се ударил в колата на шофьор, който потърсил обяснение и бил нападнат от 17-годишното внуче. На помощ се притекъл и дядо му, а минавайки оттам с такси, случката видял и чичото на тийнейджъра, който също се включил в мелето.\n\r\nТримата са задържани за 72 часа и са обвинени за нанасяне на лека телесна повреда.\n\r\nАнтов допълни пред, че вече е повдигал въпроса за каруците пред столичния кмет Йорданка Фандъкова, която обяснила, че за последните няколко години са били съставени 8 акта на подобни каруци, глобите от които и до днес не са събрани.\n\r\n\"От тези хора трудно можеш да вземеш пари. Те живеят без адресна регистрация, често е невъзможно да бъдат открити. Редно е обаче да се предприемат някакви мерки и правилата да се спазват от всички\", категоричен бе Антов.\n\r\nСъветникът на комисаря на ромите Христо Христов обаче не се съгласи с това и отбеляза, че по негово мнение видеото с боя, което се разпространи в социалните мрежи, не показвало цялата ситуация.\n\r\n\"Има много въпросителни. На първо място - защо клипът не започва от самото начало? Също така е мистерия защо конят се е изплашил и е тръгнал към колите...?\", коментира той.\n\r\nСпоред Христо Христов не ромите първи са нападнали шофьора на автомобила, а той е започнал физическа саморазправа с тях.\n\r\nВчера битият млад мъж разказа, че просто е поискал от мъжа от ромски произход да се опише щетата на автомобила, но вместо отговор е бил нападнат.\n\r\nПредстои да бъдат прегледани записи от камерите на Столичната община и ако на тях се вижда, че и други са участвали в мелето, те също ще бъдат обвинени.", "date": "2018.06.05", "title": "Каруците – незаконни! Общината глобява, но глоби не събира"}
{"url": "https://www.dnes.bg/sofia/2018/06/05/vijte-kyde-niama-da-ima-voda-na-6-iuni-v-sofiia.378435", "text": "На 06 юни 2018 г. (сряда), във връзка с провеждане на тест за проверка на налягането в кв. „Ботунец“ се налага спиране на водоподаването от 00:00 до 06:00 часа на клиентите на „Софийска вода”, живеещи в района на: ул. \"Балкан\", ул. \"Васил  Левски\", ул. \"Витиня\", ул. \"Извор\", ул. \"Искър\", ул. \"Шопска\", ул. \"Гилица\".\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ и ъгъла с ул. „Балкан“.\n\r\nНа 06 юни 2018 г. (сряда), във връзка с пресвързване на  уличен водопровод  в кв. „Орландовци“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: с. Мрамор, с. Житен, с. Волуяк, с. Доброславци - ул. „Царско село“ и Бивш стопански двор.\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: \r\nс. Мрамор -  площада пред Кметството; с. Волуяк - площада пред Кметството; с. Житен - площада пред Кметството.\n\r\nНа 06 юни 2018 г. (сряда), във връзка с реконструкция на уличен водопровод на ул. „Струма“, с. Иваняне се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Еделвайс“ от ул. „Тимок“ до ул. „Хемус“;  ул. „Родопи“ от ул. „Чайка“ до ул. „Китен“  и  ул. „Струма“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Струма“ на ъгъла с ул. „Родопи“.\n\r\nНа 06 юни 2018 г. (сряда), във връзка с подмяна на редуктор за налягане на във в.з. Киноцентъра се налага спиране на водоподаването от 09:30 до 21:30 часа на клиентите на „Софийска вода”, живеещи в района на: в.з. Киноцентъра, в.з. Киноцентъра III част, кв. „Бояна“ - ул. „Кумата“ от ул.„Севастократор Калоян“ до ул. „Боянска“ и карето между ул. „Кумата“, ул. „Лескова гора“, ул. „Асен Георгиев“, ул. „Брезите“ и ул. „Севастократор Калоян“, както и ул. „Севастократор Калоян“ от ул. „Ралевица“ до ул. „Кумата“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:\r\nкв. „Бояна“ – ул. „Кумата“ и ул. „Севастократор Калоян“, в.з. „Киноцентъра“ III част- ул. „Кумата“ и ул. „Детски мир“.\n\r\nНа 06 юни 2018 г. (сряда), във връзка с реконструкция на уличен водопровод на ул. „Могилата“, кв. „Витоша“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Могилата“, ул. „Марин Тодоров“, ул. „Димитър Яблански“, ул. „Ради Радев“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могилата“ ъгъла с ул. „Марин Тодоров“.\n\r\nНа 06 юни 2018 г. (сряда), във връзка с Пресвързване довеждащ водопровод захранващ резервоар „Мърчаево“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада на с. Мърчаево.\n\r\nНа 06 юни 2018 г. (сряда), във връзка с монтаж на спирателни кранове в кв. „Драгалевци“ се налага спиране на водоподаването от 10:00 до 20:00 часа на клиентите на „Софийска вода”, живеещи в района между: ул. „Маестро Атанасов“, ул. „Елена Снежина“, ул. „Вера Недкова“, ул. „Наум“, ул. „Свети Горазд“, ул. „Ябълкова градина“, ул. „Панайот Пипков“, ул. „Наум“ и ул. „Маестро Атанасов“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Генадий“ на кръстовището с ул. „Ябълкова градина“.\n\r\nНа 06 юни 2018 г. (сряда), във връзка с изграждане на сградно  водопроводно отклонение в местност „Гърдова глава“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Камчатка“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Камчатка“ на ъгъла с ул. „Симеон Радев“.\n\r\nНа 06 юни 2018 г. (сряда), във връзка с подмяна на сградно  водопроводно отклонение в с. Яна се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул.  \"Васил Левски\", бул. \"Ботевградско шосе\", ул. \"Заводска\", ул. „Старо Буховско шосе“, ул. „Буховско шосе\", ул. \"Миньорска\".\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Райна Княгиня“ и ъгъла с ул. „Мургаш“.\n\r\nНа 06 юни 2018 г. (сряда), във връзка с монтаж на спирателен кран на ул. 196, в.з. Малинова долина се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. 192, ул. 193, ул. 194, ул. 196, ул. 201, ул. 202 и ул. 203.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 196 на ъгъла с ул. 192.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.05", "title": "Вижте къде няма да има вода на 6 юни в София"}
{"url": "https://www.dnes.bg/za-da-se-razbirame/2018/06/05/5-zodii-s-koito-liubovta-e-oshte-po-vylnuvashta.378382", "text": "Много хора, независимо от пола, се възбуждат от тръпката на преследването. За тях скучната и монотонна връзка убива страстта. Предизвикателството да преследват и покоряват обекта на вниманието си е повече от достатъчен, за да поддържа интереса във връзката.\r\nНякои зодиакални знаци изпитват особено задоволство от преследването. То е като мощен афродизиак за тях. Ако е твърде лесно, не е интересно.\r\n\r\n\r\nОвните не просто обичат да преследват – за тях съревнованието с конкурент в преследването на партньора е още по-възбуждащо. Любовта е истинска игра за тях. Овенът чувства особено задоволство, когато покори своето завоевание. Той просто обича да показва, че е номер едно. Обикновено Овните получават онова, което искат.\r\r\n                    \r\n                    \r\nБлизнаците са склонни да шарят с очи. Дори когато са обвързани, те забелязват плячката наоколо. Някои Близнаци дори се срещат с няколко човека едновременно. Тръпката от преследването, от криенето, от възможността да избират разпалва страстта им. Лошото е, че партньорите им рядко усещат какво се случва. Близнаците са толкова добри в заблуждаването, че дори очна ставка не би ги разобличила.\r\nКогато преследва обект на страстта си, Близнакът се чувства жив. Най-големият му страх е монотонното обвързване и съжителство, в което всеки ход на партньора е предвидим.\r\n", "date": "2018.06.05", "title": "5 зодии, с които любовта е още по-вълнуваща"}
{"url": "https://www.dnes.bg/sofia/2018/06/05/vmro-poiska-ot-mvr-zabranete-sofiia-praid.378431", "text": "ВМРО поиска официално от МВР да забрани \"Софий прайд\" като заплаха за обществения ред. \n\r\nВ сигнал до вътрешния министър Валентин Радев, общинският съветник от ВМРО – Българско национално движение в СОС Карлос Контрера, настоява вътрешното министерство да спре провеждането на шествието. \"София прайд е противозаконен и опасен!\", смята националистът.\n\n\n\r\nСпоред заместник-председателя на постоянната комисия по обществен ред и сигурност към Столичен общински съвет, съгласуването на провеждането на парада е допуснато при нарушаване на принципни положения на Закона за събранията, митингите и манифестациите, Закона за общинската собственост и Закона за МВР. \r\r\n                    \r\n                    Според Контрера е недопустимо да се правят контролно-пропускателни пунктове и \"да се пречи на гражданите часове преди гей парада да преминават през парка\". Също така общинският съветник посочва, че са недопустими практиките да се блокират цели улици и тротоари като зони за сигурност за едно де факто частно парти.\r\n\"Съгласно Закона за общинската собственост, както много добре знаете, не може да се възпрепятства свободният достъп и преминаване през публична общинска собственост. В случая става дума за парк, а не за улица, която временно да се затвори. Считам, че поставянето на КПП и ограничаването на достъпа е абсолютно незаконно. В този смисъл настоявам служители на МВР да не участват в подобни незаконни действия, което само по себе си би било скандално и граничещо с произвол от страна на МВР над останалите граждани\", пише до Радев Контрера.\r\nОбщинският съветник поставя остро и въпроса за охраната на \"Софий прайд\" от полицейските органи и сумата, която ще бъде платена с парите на данъкоплатците за разходите по охрнатата му. Според представителят на ВМРО не е нормално 1200-1300 полицаи да охраняват това мероприятие и да се харчат по над 160 000 лв. от бюджета на МВР. \n\r\nПо думите на Контрера, при толкова охраната от полицейски служители е ясно, че има данни за заплаха за обществения ред. А в такъв случай МВР трябвало да ги предостави на Столична община и парадът или да се забрани, или да се премести на друго място, в друг ден и час. Ако не съществуват заплахи за сигурността и обществения ред съгласно чл. 12, ал. 1 и 2 от Закона за събранията, митингите и манифестациите, то не е нужно МВР да охранява това мероприятие или поне не с такъв интензитет, смята общинският съветник.\n\r\nКарлос Контрера упреква министъра на вътрешните работи, че за втора поредна година не взема отношение по темата и допуска явно нарушаване на закона, за да се угоди на организаторите на шествието, които, по думите му, никога не са изявявали желание да си покрият разходите по охраната. Заместник-председателят на комисията по обществен ред и сигурност в СОС  изрази и възмущение от факта, че се продължава с практиката служители на МВР да ходят по домовете на хората, които критикуват гей парада и да ги тормозят.\n\r\n\"Смятам, че МВР удобно се крие при всеки гей парад, отказва информация и същевременно с лека ръка праща кохорти полиция от половината държава да пазят това екзотично мероприятие, разбира се, с парите на българските данъкоплатци. Политическото ръководство на МВР трябва да отчете острата реакция на българското общество срещу Истанбулската конвенция - доказателство, че българите не приемат подобни постановки, в това число и провеждането на гей паради. Нещо повече, тихомълком съгласувайки гей парада, МВР върви и срещу Българската православна църква, и срещу другите вероизповедания, които ясно и категорично заклеймиха София прайд\", се чете още в позицията на Контрера и завършва:\n\r\n\"Ето защо поставяме пред вътрешния министър въпроса „или-или“. Или да даде данни, че има опасност за обществения ред и да забранят парада, или, ако твърди, че няма опасност, да не го охраняват. Просто е\".", "date": "2018.06.05", "title": "ВМРО поиска от МВР: Забранете \"София прайд\""}
{"url": "https://www.dnes.bg/stranata/2018/06/05/penka-metafora-na-voinata-s-biurokraciiata.378432", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСагата с кравата Пенка, която отиде в чужбина и това стана повод за олелия до небето, не секва. Преди дни животното избяга от стопанина си и премина на сръбска територия.\r\nСега въпросът е дали добичето от село Копиловци да умре или да живее. Кръвна проба ще установи здавословния статус на Пенка и ако се окаже, че се е заразила с болест, ще бъде евтанизирана.\r\nЯвор Гечев от фондация \"Четири лапи\" и политологът Мария Пиргова коментираха темата в предаването . Те се надяват да бъде направен компромис и животното да не бъде умъртвено.\r\n                    \r\n                    \r\n\"Кравата Пенка е една метафора на много от проблемите, които касаят битието на хората в ЕС и България. Говорим за една война с бюрокрацията. Животното няма как да знае къде са границите на държавата. \n\r\nХората от двете страни на границата си помагат, но после се удрят в стената на бюрокрацията\", категоричен е Явор Гечев. Според него практиката на служителите от БАБХ, които в по-голямата си част са завършили ветеринарна медицина, е да \"трепят\" животните.\n\r\n\"В законодателството за граничния контрол не е предвиден един елементарен случай, в който животно може да излезе извън границите на ЕС. Това не е единичен случай. Както животни на паша могат да преминат отвъд границата, постоянно ловджийски кучета се губят в пограничните райони\", отбеляза още Гечев.\n\r\nПо думите на политолога Мария Пиргова проблемът идва от бюрократичното и административно отношение на държавните служители към всеки един проблем в държавата.\n\r\n\"Нормално е в една общност да има правила и те да се спазват. В случая става дума за бюрокрация. Въпросът става политически. Скоро кравите у нас ще станат защитен вид, ако следваме политиката на земеделския министър\", твърди Пиргова в студиото на \"България сутрин\".\n\n\r\nСкандалният случай за съдбата на животното стигна и до Европейския парламент, а британски медии стартираха подписка за спасяването му. В зажита на кравата са се подписали близо 15 хил. души.", "date": "2018.06.05", "title": "Пенка – метафора на войната с бюрокрацията!"}
{"url": "https://www.dnes.bg/football/2018/06/05/zvezdite-koito-ne-se-klasiraha-za-svetovnoto.378439", "text": "Цяла плеяда известни футболисти пропускат Мондиал 2018 по една проста причина - родините им не успяха да се класират.\r\nДостатъчно е да споменем имена като най-добрия вратар на планетата за 2017 г. Джанлуиджи Буфон и повече му съотборници в Италия. Още героят от финала в Шампионската лига Гарет Бейл (Уелс),габонският голмайстор Пиер-Емерик Обамеянг, Алексис Санчес и Артуро Видал (Чили), Ариен Робен (Байерн), Хенрих Мхитарян (Арсенал), Марек Хамшик (Словакия) и още много други.\r\nВ идеалния отбор на некласиралите се обаче имената на още известни играчи, които определено ще липсват на повечето фенове. Сред тях има футболисти от Реал Мадрид, Байерн Мюнхен, Атлетико Мадрид, Ливърпул и др.\r\n ", "date": "2018.06.05", "title": "Звездите, които не се класираха за Световното"}
{"url": "https://www.dnes.bg/snimka-na-denia/2018/06/05/sriada-idva-sys-slynce-sledobedyt-nosi-buri-i-dyjd.378430", "text": "Тази нощ все още на места ще има краткотрайни валежи и гръмотевици, но явленията ще са в процес на затихване. През втората половина от нощта ще бъде предимно ясно.\n\r\nУтре преди обяд над по-голямата част от страната ще бъде предимно слънчево. Около и след обяд отново ще се развива купесто-дъждовна облачност и на много места, главно в югозападната половина от страната ще има краткотрайни, временно интензивни валежи и гръмотевични бури. Остават условията за градушки, предупреждават синоптиците от НИМХ към БАН.\n\r\nПреобладаващите максимални температури ще бъдат между 28 и 33 градуса.\n\r\nНад Черноморието преди обяд ще преобладава слънчево време. Около и след обяд ще се развива купеста и купесто-дъждовна облачност и на повече места, главно по южното крайбрежие, ще превали и прегърми. Максимални температури на въздуха 25-28 градуса. Температурата на морската вода е 21-23 градуса. Вълнението на морето ще бъде 1-2 бала.\r\nНад планините преди обяд ще има и слънчеви часове, но около и след обяд ще се развива купесто-дъждовна облачност. На много места ще има краткотрайни, временно интензивни валежи и гръмотевични бури. Максимална температура на височина 1200 метра около 20 градуса, на 2000 метра - около 13 градуса.\n\r\nВ четвъртък вятърът ще се ориентира от изток-югоизток, в източните райони ще бъде до умерен. Ще има краткотрайни валежи и гръмотевични бури, на места, главно в Северна България, интензивни и значителни по количество. Дневните температури слабо ще се понижат.\n\r\nВ петък валежи са малко вероятни. Ще преобладава слънчево време. Вятърът ще бъде с южна компонента, слаб, в Източна България - до умерен. Температурите ще се повишат и в по-голямата част от страната ще достигнат 30-35 градуса.", "date": "2018.06.05", "title": "Сряда идва със слънце! Следобедът носи бури и дъжд"}
{"url": "https://www.dnes.bg/eu/2018/06/05/buri-i-poroi-vyv-franciia-edin-chovek-se-udavi.378444", "text": "Тридесет и седем годишен мъж беше намерен удавил се в колата си в Нормандия, Западна Франция, в резултат на поройните дъждове в част от страната, предаде Франс прес.\r\nШестнайсет департамента в Югозападна, Централна и Източна Франция са в състояние на оранжева тревога за бури и наводнения, съобщи френската метеорологична служба \"Метео-Франс\".\r\nЗа опасност от мълнии, водни смерчове и внезапни наводнения бе съобщено в департамент Йор. \r\nОсобено силни са валежите в департамент О Рен, където се образуваха кални свлачища, а движението по автомагистрала А 36 беше блокирано. Пожарникарите са реагирали на 450 повиквания в департамента, където е паднала и градушка, пише БТА.\r\nПрез месец май тази година са регистрирани рекордните 182 000 мълнии - почти двойно повече от предишния рекорд от 2009 г.\r\nОчаква се дъждовете да продължат през цялата седмица, предупредиха синоптиците.", "date": "2018.06.05", "title": "Бури и порои във Франция, един човек се удави"}
{"url": "https://www.dnes.bg/obshtestvo/2018/06/05/pochernenata-sypruga-na-udaviliia-se-hristo-moreto-da-beshe-chovek-da-go-namrazia.378427", "text": "Ани Средева изгуби съпруга си Христо в събота в Поморие. Той се удави заедно с брат си Мирослав. Двамата оставиха две сирачета. Разказът на почернената Ани публикува Plovdiv24.bg:\n\r\n\"Много се е изписало за трагедията, разиграла се на 2.6.2018 на плажа в Поморие. Аз съм съпругата на по-малкия брат Христо. Ще разкажа какво се случи така, както аз видях и доколкото паметта ми позволява от преживения шок. Решихме на отидем до морето за кратка почивка на гости при наша много скъпа приятелка. Тя ни нагости с превкусен обяд и към 14 часа се опънахме на шезлонги на плажа. Релакс. Спокойствие. Кеф. Ицо както винаги се грижеше за музикалния фон.\n\r\nВ морето имаше вълни, но е море, нормално поведение като за него. Флагът беше зелен. Миро влезе да плува, върна се и продължихме с груповия мързел. Към 18 часа решихме, че е време да си ходим. Ицо и Миро решиха да влязат в морето за последно. Де да знаехме, че наистина ще е \"за последно“! Но последвалите събития не могат да се предскажат! Аз също тръгнах с тях, но реших, че водата е студена и не ми се мокри. Те продължиха сами със смях и шеги. Морето на този плаж в началото е доста плитко и човек навлиза доста навътре, за да му е поне до кръста.\r\n                    \r\n                    \r\nНикой от тях не е умел плувец, но и не са хора, които действат самоуверено и рисково в морето. Напротив! След минути аз и приятелката ми чухме вик \"Помощ! Помощ! Давя се!\" Аз разпознах гласа на съпруга ми и скочих да видя какво става, защото нямах видимост към морето от шезлонгите и чадърите пред нас. Видях как хора (поне 4-5 мъже) се втурнаха към водата. Аз веднага се затичах и влязох след тях. Не видях добре къде са, но някъде около шамандурата, не по навътре.\n\n\r\nМъжете във водата крещяха \"Морето дърпа, морето дърпа\". Аз заплувах срещу вълните и сама усетих завличане и придърпване навътре. Не съм добър плувец, затова се обърнах и заплувах към брега,а щом усетих дъно, стъпих и затичах към плажа. Другите мъже също заизлизаха, но видях, че някой се държи за шамандурата. В първия миг помислих, че е моят Ицо! През това време приятелката ми дотича с телефон и се обадих на 112.\n\r\nМоже и други хора да са звънели, не знам. Часът беше 18:06. Приеха сигнала и казаха, че изпращат екипи. После се втурнах към вълнолома, защото от там има по-добра видимост. Шамандурата, около която се случи всичко, беше именно първата от вълнолома. От там видях, че човекът на шамандурата не е Ицо! Затърсих с очи в морето, но не го виждах. На носа имаше хора, хукнах към тях и видях тяло. Беше обърнато с корема надолу и не виждах кой е. Крещях \"Тяло, тук е!\" Треперех цялата и трескаво мислих какво да направя, с какво да помогна.\n\r\nПояви се човек в униформа (забравих даже каква беше), който ме заразпитва момчетата близки ли са ми, знам ли имената и подобни неща, на които отговарях механично. Видях, че момчето на шамандурата бе спасено и изведено на брега от двама мъже. Междувременно забелязах, че в морето имаше хора, включително майки с деца!!!! Има удавници, спасителна мисия, а никой не смени тъпия зелен флаг!\n\r\nМъж (не знам дали един от двамата, спасили момчето на шамандурата или друг) заплува към брега от другата страна на вълнолома, като между временно още двама мъже го настигнаха и помогнаха за изваждането на тялото. Аз изтичах при тях на брега и разпознах Миро. Дойдоха още хора. Веднага започнаха реанимация. Междувременно дойде и спасителен екип- пожарна! Носеха огнеупорни дрехи и въжета! Аз се развиках \"Каква е тази пожарна? Какво гори!\"\n\r\nМъжът, който пръв стигна до Миро също повиши тон и изкрещя \"Плажът гори!\". Беше със сини очи и червен бански. Предполагам професионален спасител. Изказвам му големи благодарности за стореното. Стори ми се отчаян като мен, че не е могъл да стори повече. Междувременно реанимацията продължаваше изцяло ръководена от една жена по бански, рускиня, в последствие разбрах, че е лекар, дошла на почивка. Не знам кога се появиха и лекарите от спешна помощ.\n\r\nЗагубих представа за времето. Молех се. Пак изтичах на вълнолома и затърсих с очи. И повтарях \"има още един човек в морето, има още един човек в морето\". Чух мъже да казват, че вероятно морето го е завлякло навътре и утре като се надуе, тялото ще изплува. Отчаях се. Изпсувах на ум и се вкопчих в надеждата за чудо! Видях лодка. Пак затичах към плажа. От лодката изкараха моя Ицко и го метнаха на брега. Безжизнен. С притворени очи. А устата сякаш завинаги отворена за последен дъх, последен вик за помощ, последно \"Обичам ви!\"\n\r\nХванах го за ръката и се предадох на шока. Рускинята ми би инжекция диазепам. И после усетих празнотата. Останалото ми е като в мъгла – механични действия, механични отговори на задаваните въпроси, механично поемане на дълбоки глътки въздух, за да не забравя, че съм жива. Това е моят разказ за случилото се. Разни детайли, подробности... продължават да изплуват в съзнанието ми, но не са важни.\n\r\nЛюбимият мъж и нашето братче се удавиха. Дали мразя морето ли? Не, не го мразя. Да беше човек да го намразя и да му извия врата, ама то... стихия. Все едно да мразя земята , по която ходя. Но съм искрено благодарна на хората, които помогнаха! Бяха много! Не запомних всички лица. Но много се отзоваха и всеки действаше според силите и възможностите си. Благодаря ви! Има хора с големи сърца, които ми дават надежда, че доброто съществува и само чака случай да се прояви. Неизразима е и благодарността ми към Ива и нейното семейство, които бяха неотлъчно с мен! Моля, ако някой е бил свидетел на станалото или е участвал в спасяването, да се свърже с мен. Благодаря!\"\r\n ", "date": "2018.06.05", "title": "Почернената съпруга на удавилия се Христо: Морето да беше човек да го намразя!"}
{"url": "https://www.dnes.bg/crime/2018/06/05/apashi-sviha-7-300-lv-ot-burgaski-apartament.378442", "text": "7 300 лева са откраднати от апартамент в бургаския ж.к. \"Изгрев\", съобщиха от Областната дирекция на МВР.\r\nНа 4 юни, около 10.00 часа, в Пето Районно управление – Бургас е получено съобщение от 67-годишен бургазлия за това, че по неустановен до момента начин от апартамента му, разположен в бл. 64 в ж.к. \"Изгрев\", е извършена кражба на сумата от 7 300 лева. \r\nРаботата по случая продължава от служители на Пето Районно управление – Бургас.", "date": "2018.06.05", "title": "Апаши свиха 7 300 лв. от бургаски апартамент"}
{"url": "https://www.dnes.bg/business/2018/06/05/bylgariia-e-na-chelni-pozicii-v-iznosa-na-10-produkta.378456", "text": "Експортът в е България не е стегнирал, особено на фона на растящият експорт на България всяка година. В момента България е в топ 3 на над 10 стоки, които изнася по целия свят. Това коментира Георги Найденов, икономист, в ефира на .\r\nНайденов коментира, че намира добри констатации в публикувания доклад на БАН. На първо място за него е, че България изостава от Централна и Източна Европа, заради това, че се бавят структурните реформи. На второ място, че НЗОК трябва да се демонополизира, за да имаме качествено здравеопазване. Непрозрачното и неефетивно харчене на публичните средства той постави на трето място.\r\r\n                    \r\n                    Като пример за развитие на икономиката с бързи темпове, Найденов посочи стратегията на Румъния.\r\nРумъния има стратегия до 2020 г. да намали данъци, осигуровки и ДДС. Предвиждат и намаление на данък печалба от 16% на 10% за компании с над 1млн. евро печалба. Част от тези инструменти ще повишат дълга, докато покажат резултат. Но имат интересно заключение, че ще се опитат да компенсират липсата на тези средства първо чрез пускане на до 50% от държавните дружества на борсата и търсене на публично частни партньорства във всички големи инфраструктурни проекти, както и повишаване на процента на усвояемост на европейски средства.   \r\nВижте повече на . ", "date": "2018.06.05", "title": "България е на челни позиции в износа на 10 продукта"}
{"url": "https://www.dnes.bg/stranata/2018/06/05/rabotnik-padna-ot-stroej-v-kyrdjali-i-zagina.378460", "text": "\r\n\r\n\r\n\r\r\n                    \r\n                    \r\n\r\nТова е първият смъртен случай на строителен обект в Кърджалийска област през последните 2 години.\r\n ", "date": "2018.06.05", "title": "Работник падна от строеж в Кърджали и загина"}
{"url": "https://www.dnes.bg/index/2018/06/05/u-licata-da-uluchish-v-desetkata-po-pytia-kym-honkong.378369", "text": "\r\nДа уцелиш мишена са нужни специфични умения, на първо място е дисциплината, но доста по-сериозна от тази в другите спортове. И макар този спорт да не е много популярен у нас, занимаващите се с него постигат отлични резултати на международни турнири.\r\nСъвсем скоро наш отбор по динамична стрелба ще има шанса да премери сили в световното състезание в Хонконг. Заминават 7 българи, от които 6 са деца, а с тях ще е и ръководителят им Калоян Георгиев.\r\"Тръгвам с две момичета и четири момчета на 26 юни. Възрастовите категории са: Деца до 12 години. Следват юноши до 16 години и старша възраст - 18. Следващите вече са мъже и жени\", разказва Калоян, който допълни, че това е първото в света състезание с подобен мащаб. В него ще участват 600 души, като ще продължи четири дни, а състезателите ще стрелят на 30 сцени.\r\n\r\nОсвен дипломиран треньор по стрелба, Калоян притежава и редица други квалификации в областта на физическата култура и спорта. Клубът му е учреден през 2009 г., но той се запознава със спорта още през 2004 г. Стартира като участник.\r\n\"Винаги стрелбата ми е харесвала, но навлизайки в динамичната стрелба видях нещо, което ме грабна и започнах да тренирам целенасочено. Явявах се на състезания, показвайки добри резултати\", разказва Калоян.\r\n2006 г. за първи път става републикански шампион и в годините така осем пъти.\r\n\"Интересното в Динамичната стрелба е, че всяко едно упражнение, в което стреляме е различно\". Тоест на състезание участникът трябва да се справя с препятствия, които вижда за първи път. Организаторите пускат скици месец преди турнира. Всеки може на базата на публикуваното да си нареди сцена и да тренира, но това пак няма да му даде реалната среда с пълна точност.\r\n\"Стреля се с пистолети, пушки, карабини, а през 2010 г. Конфедерацията в Канада прие и еърсофта като пълноправен член на Динамичната стрелба, което отвори спорта към света\", обяснява Калоян. - Това е важно, защото режимът на оръжия в отделните държави е различен. В Япония, Китай, Англия и др. обикновени хора нямат право на достъп до оръжия и реално не могат да практикуват този спорт. А с въвеждането на еърсофт стават пълноправен член на голямото семейство на динамичната стрелба\".\r\nС това решение се отваря и пътя на Калоян Георгиев към работа с малки състезатели.\r\n\"И преди съм водил тренировки, но не бе толкова организирано. Мои познати ми водиха техните деца с цел да се научат да стрелят от гледна точка на дисциплина и ред, не толкова, за да гонят резултати. Тогава не се организираха мероприятия като състезания. Постепенно започнаха нещата да придобиват вид на спорт\".\r\nПо думите на треньора Динамичната стрелба развива у децата много важни умения. В клуба освен със спортно оръжие или с еърсфот реплики, може да се стреля с лък и пневматични оръжия, да се мятат метални пластини и шурикени, както и брадва, и копие.\r\n\"Още от първата тренировка на децата им става ясно, че пистолетите, с които тренираме не са играчки и затова ги учим на безопасно боравене. Най-важното е да осъзнаят, че става въпрос за нещо сериозно. Може да нарани някого или да повреди нещо\".\r\nПо думите му, при стрелбата дисциплината е по-завишена от тази в другите спортове, защото всяко дете е с пистолет на кръста си. Но пък именно Динамичната стрелба помага на децата да умеят да мислят и действат за стотни от секундата.\r\n\"Това са движенията и манипулациите, които се извършват с цел бързо и точно стреляне. Изгражда много сериозни качества – бързина, скорост. - уточнява треньорът - Много е важна концентрацията по време на стрелбата от гледна точка на това, че в трите минути, които имаш възможност да огледаш сцената и да се запознаеш с мишените, които трябва да отстреляш, е нужно да запомниш абсолютно всичко, а това не е хич леко\".\r\n\r\nВинаги има деца, които са даровити и много бързо се адаптират към определен спорт, но за Калоян талантът не е водещ, тъй като е имал случаи, в които в началото по нищо не е личало, че определено дете ще стане добър състезател.\r\n\"Конкретният случай е от миналия месец. Бяхме на международно състезание в Будапеща, Унгария. Там взехме 6 медала. Две момичета участваха с 6 момчета. Момичетата взеха златен и бронзов медал. Всъщност тенденцията е първоначално да стрелят по-добре момичетата, защото се развиват по-бързо от момчетата, но има и момчета, които още от съвсем малки са много добри. Най-важното е да усетят, че спортът е удоволствие, забавление, а училището е по-важно\", обяснява Калоян. - Групата ми е много добра. Има чудесни деца, с много добър успех. Не знам как стана, но всички следват в елитни училища и са с високи успехи. Максимално им се кефя, че хем учат, хем намират време за тренировки\", категоричен е той и допълва, че особено приятно е да тренира с хора или деца, занимаващи се и с бойни изкуство.\r\n\r\nТози спорт е технически и е ясно, че практикуването му е нелека задача, особено без помощ.\r\n\"Изцяло се самофинансираме. Всичко, което трябваше да го направим сме го направили, разказва Калоян, но нещата опират и до финансовата страна, в която Министерството на спорта им отказва финансиране. Българската федерация по Динамична стрелба им отпуска 700 лв, които не стигат за да може да замине отборът в Хонконг.\r\n\"Сложно е, когато всичко зависи само от нас. С годините сме успявали да постигнем чудесни резултати без подкрепа на институции\", обяснява още треньорът.\r\nРезултатите се дължат единствено на голямото желание.\r\n\"Ако сам не си помогнеш, никой няма да го направи. Не съм единственият треньор, който търси такава помощ. Ходейки по институциите и виждайки какво се случва, си мисля, че крещящата ни нужда за българския спорт е адекватен закон за спорта. В момента, ако някой дори има желание да ни финансира, трябва да плати ДДС, данък печалба на парите, които ще ни даде. Този проблем се дъвче от 20 години и никой не го е бутнал и с крачка напред. Единственото нещо, което разбрах е, че само при футбола се ползват данъчни облекчения и реално погледнато всичко, което е свързано с  него може да мине за разход\", уточнява Калоян Георгиев.\r\nЗатова и отборът му ще участва в Хонконг не от името на България, а на българите.\r\n\"Държавата нищо не ни е дала. Затова пък има страхотни българи, които ни подкрепиха от Щатите, от Германия\". Калоян и децата се надяват да успеят да съберат още средства и да заминат спокойни в края на месеца, където да представят сънародниците си подобаващо.\r\n", "date": "2018.06.05", "title": "У-лицата: Да улучиш в десетката по пътя към Хонконг"}
{"url": "https://www.dnes.bg/balkani/2018/06/05/vkara-li-syrbiia-voiska-v-kosovo-vliza-v-konflikt-s-nato.378461", "text": "\"Ако се опитате да влезете със своята армия и полиция в Косово, НАТО ще третира това като неприятелски акт\". Това предупреждение е получил сръбският президент Александър Вучич.\n\r\nФактът, че великите сили не признават и нямат намерение да спазват Резолюция 1244 /за Косово/ на Съвета за сигурност на ООН, за нас означава само, че имаме много малки възможности да направим нещо, каза Вучич \n\r\nТой посочи това в отговор на журналистически въпрос дали след зачестилите нападения срещу сърби в Косово и спекулациите на медиите в Прищина за разполагане на сръбски сили за сигурност по границата Белград може да \"вкара\" в Косово хиляда души от своите сили за сигурност, както е предвидено в резолюция 1244. \r\n                    \r\n                    \r\n\"Това не е справедливо, но ние се борим в съответствие с много малките възможности и в рамките на много тясно пространство за маневри\", каза Вучич. \n\r\nВъв връзка с тази идея за връщане на хиляда сръбски войници в Косово сръбският президент е бил предупреден, че ако Сърбия се опита да направи подобно нещо, ще се стигне до конфликт с най-голямата военна сила в света, пише сръбският вестник \"Блиц\". \n\r\n\"Ако се опитате  да влезете със своята армия и полиция в Косово, НАТО ще третира това като неприятелски акт\", цитира Вучич предупреждението, което е получил. \n\r\nТой казва, че многократно е сравнявал ситуацията например с резолюцията за Йерусалим, където западните сили отхвърлиха натиска на Тръмп да прехвърлят посолствата си в този град, както това направи Белият дом. Те се оправдавали с факта, че подобна стъпка би противоречала на резолюцията за Йерусалим. \n\r\n\"Тогава им казах, че всички заедно се държат противоправно, нарушавайки Резолюция 1244, а те само вдигнаха рамене, погледнаха съветниците си и... нищо\", обясни Вучич.", "date": "2018.06.05", "title": "Вкара ли Сърбия войска в Косово, влиза в конфликт с НАТО!"}
{"url": "https://www.dnes.bg/obshtestvo/2018/06/05/chereshov-romski-protest-izsipaha-gi-smachkaha-gi.378462", "text": "\n\r\nНяколко десетки роми от старозагорските села протестираха срещу ниските изкупни цени на черешите. Те се събраха край Автомагистрала \"Тракия\" до Стара Загора заедно с децата си и изсипаха няколко щайги на пътя.\r\nРомите заявиха, че ако не се увеличат изкупните цени на черешите отново ще заминат за чужбина, за да участват в прибирането на реколтата там. По думите им килограм сега се изкупува по около 80 - 85 ст.\r\nНяма свръхпроизводство, има увеличаване на площите с череши с 12 000 декара през тази година, коментира пред журналисти зам.-министърът на земеделието, храните и горите Цветан Димитров.\r\nТой присъства на протеста и разговаря с берачите. По думите му за всеки декар производителите получават по 272 лв. субсидия, държавата ги подпомага с близо 44 на сто.\r\r\n                    \r\n                    \"20 на сто от собствениците на черешови градини нямат договор с никого\", посочи още Цветан Димитров. Той е категоричен, че ако има проблем, той ще бъде решен и припомни, че и през миналата година са изплащани компенсации от държавата на производители на череши.\r\nИзкупните цени са казус, за който земеделското министерство търси решение и от Селскостопанска академия, изтъкна още зам.-министърът, цитиран от БТА.", "date": "2018.06.05", "title": "Черешов ромски протест: Изсипаха ги, смачкаха ги..."}
{"url": "https://www.dnes.bg/za-da-se-razbirame/2018/06/05/zashto-maikite-sa-nashite-nai-dobri-priiatelki.378384", "text": "Всеки човек има нужда от най-добър приятел, човек, на когото може да се облегне, когато има нужда от подкрепа. Човек, с когото може да се смее, когато е тъжен и когато може да си поплаче, когато има нужда да сподели.\r\nТакъв приятел се намира трудно. Времето и всевъзможните ситуации, които животът поднася поставя сериозен филтър на приятелствата.\r\nЕдин приятел обаче със сигурност никога няма да ни изостави и винаги ще бъде до нас. Това са нашите майки.\r\n\r\nВ детските и тийнейджърските ни години съветите на майките ни ни се струват абсурдни, неразбираеми, изпитваме естествено желание за съпротива към техните напътствия. Когато пораснем обаче разбираме за какво става въпрос.\r\r\n                    \r\n                    Преживяванията, емоциите, пътят, по който минава всяко младо момиче не е кой знае колко по-различен от този на нашите майки. Тогава оценяваме техните съвети и разбираме, че онова, което ни казват, е най-доброто за нас.\r\n\r\nВсяка майка би направила това. Пътят на децата понякога е труден. Една майка би направила всичко по силите си, за да направи този път по-лек, по-безопасен, по-смислен за детето си.\r\n", "date": "2018.06.05", "title": "Защо майките са нашите най-добри приятелки?"}
{"url": "https://www.dnes.bg/notifikacii/2018/06/05/siiaeshti-sauditki-pyrvite-10-s-shofiorska-knijka.378447", "text": "Саудитска Арабия вчера издаде първите шофьорски книжки на десет жени. \n\r\nКралството се подготвя след три седмици да вдигне единствената в света забрана за жени да шофират, но някои от тези, които агитираха за правото на шофиране, остават в ареста.\n\r\nВ правителствено заявление се съобщава, че десетте жени с издадени книжки вече притежават такива от други държави, включително САЩ, Великобритания, Ливан и Канада. Те преминаха кратък шофьорски изпит и очен преглед, преди да им се издаде свидетелство в Главното управление на автомобилното движение в столицата Рияд. Международни медии не присъстваха на събитието, пише Асошиейтед прес.\n\r\nДруги жени в цялата страна се подготвят за правото си да шофират от 24 юни чрез изкарване на шофьорски курсове в университетски кампуси само за жени. Някои дори се обучават да станат шофьори в компании за таксиметрови услуги като \"Юбер\".\r\nСаудитските жени дълго се оплакваха, че трябва да наемат скъпоструващи мъже шофьори, да използват такси или роднини мъже, за да ходят на работа и да пазаруват.\n\n\r\nИзненадващата стъпка да се издадат на няколко жени шофьорски книжки по-рано дойде в момент, когато активисти, агитиращи за правото да се шофира, остават в ареста и са заплашени от съдебен процес.\n\r\nГлавният прокурор на Саудитска Арабия заяви в неделя, че 17 души са били задържани през последните седмици по подозрение в опит да подкопаят сигурността и стабилността - акция, която според активистите е насочена срещу изявените защитници на правата на жените.\n\r\nВ прокурорското заявление се казва, че осем души са временно освободени, докато пет мъже и четири жени остават в ареста. Сред задържаните на 15 май жени са Луджайн ал Хатлул, Азиза ал Юсеф и Еман ан Нафджан, заявиха пред АП източници, запознати с въпроса, но пожелали да останат анонимни, заради страх от преследване.\n\r\nТези три са измежду най-изявените и известни активистки за правата на жените в Саудитска Арабия. Те не само рискуваха да бъдат арестувани, настоявайки от години за правото да се шофира, но също са призовавали за отмяна на законите за попечителството, които дават на мъжете роднини последната дума за омъжването на жената или пътуването й в чужбина.\n\r\nТехният активизъм се възприема като част от по-голямо движение за демократични и граждански права в кралството.\n\r\nСега те са изправени пред редица обвинения, включително общуване с хора и организации, които са враждебни към кралството, и осигуряване на финансова и морална подкрепа за враждебни елементи в чужбина. Проправителствените медии нарекоха групата \"агенти на чужди посолства\" и ги заклеймиха като предатели.\n\r\nТри други активистки ветеранки за правата на жените бяха за кратко задържани в началото на репресивната акция. Те бяха взели участие в първия протест през 1990 г. срещу забраната за жените в кралството да шофират.\n\r\nПочти 50 жени взеха участие в този първи протест срещу забраната за шофиране преди около 28 години. Жените бяха арестувани, загубиха работата си, паспортите им бяха отнети за една година и станаха обект на остро публично осъждане.\n\r\nДруги бяха арестувани през годините, при различни опити на активистките за правата на жените да шофират. Макар саудитските закони никога изрично не са забранявали на жените да шофират, на тях не им се издаваха шофьорски книжки. Често полицията задържаше жена шофьорка, докато неин мъж роднина не я прибере и не подпише декларация от нейно име, че тя няма отново да застане зад волана.\n\r\nУлтраконсерваторите смятат шофирането на жени за неморално и предупреждават, че жените ще станат обект на сексуален тормоз, ако карат автомобил. Само преди четири години главният мюфтия Абдулазиз аш Шейх каза, че забраната жените да шофират \"бе в най-добър интерес за обществото\", защото ги защитаваше от това да трябва да се оправят в случай на пътнотранспортно произшествие.\n\r\nПонастоящем кралството е изправено пред сериозни икономически предизвикателства, а бързо увеличаващо се младо население има достъп до света чрез Интернет и вижда жените в съседните мюсюлмански държави да шофират свободно.\r\nЗа да стимулира икономиката и да намали международната критика, саудитският 32-годишен престолонаследник принц Мохамед бин Салман насърчава промените като решението да се позволи на жените да шофират, макар да рискува враждебна реакция от страна на духовенството и други, които се придържат към утраконсервативната уахабитска интерпретация на исляма.\n\r\nПринцът също се опитва да се хареса на младите саудитци чрез отваряне на страната към повече развлечения, разрешавайки музикални концерти и откривайки първия търговски киносалон в Саудитска Арабия тази година.\n\r\nПри все това правозащитни групи казват, че арестът на активисти от силите за сигурност на принца престолонаследник е опит да се заглуши недоволството в момент, когато жените за първи път се подготвят да шофират и може да е начин за замразяване на всякакви призиви за по-големи реформи.\n\r\nГоворителката на Върховния комисар за човешките права на ООН Лиз Тросел, окачестви репресиите, като \"смущаващи\".\n\r\n\"Ако, както изглежда, задържането им е свързано само с тяхната дейност като защитници на човешките права и активисти по въпросите на жените, те трябва незабавно да бъдат освободени\", каза тя. \r\n/БТА/", "date": "2018.06.05", "title": "Сияещи саудитки! Първите 10 с шофьорска книжка"}
{"url": "https://www.dnes.bg/health/2018/06/05/hapvaite-bademi-za-zdravo-syrce-i-dobra-pamet.378383", "text": "Бадемите са едни от най-полезните ядки. Те са природни енергийни източници. Имат свойството да подобряват редица функции в тялото, благодарение на високите количества фибри, полезни мастни киселини, витамин Е, протеини и други важни компоненти.\r\nВ тези полезни ядки се съдържат още множество елементи, сред които:\r\nКои са основните ползи от бадемите?\r\nБорят се срещу сърдечносъдовите заболявания\r\nБогатото наличие на антиоксиданти и фитохимикали в бадемите ги прави много полезни срещу сърдечносъдови заболявания. Те потискат възпалението в тъканите и подобряват работата на сърцето и кръвоносните съдове.\r\r\n                    \r\n                    Контролират кръвната захар\r\nПоради ниския си гликемичен индекс бадемите са подходящи както за диабетици, така и в превенцията на диабета и намаляване на телесните мазнини.\r\n", "date": "2018.06.05", "title": "Хапвайте бадеми за здраво сърце и добра памет"}
{"url": "https://www.dnes.bg/notifikacii/2018/06/05/simona-e-v-koma-lekarite-ne-mogat-da-ia-sybudiat.378472", "text": "Простреляната в Слънчев бряг Симона Тодорова остава в кома. Лекарите не могат да събудят тежко раненото момиче от Дряново, пише .\r\n22-годишната Симона бе приета в УМБАЛ Бургас с огнестрелна рана в главата и претърпя мозъчна операция, след което бе поставена в медикаментозна кома.\n\r\nКъсно снощи лекарите са опитали да събудят момичето, но то е изпаднало в кома. \r\nОт болницата съобщиха, че пациентката е с тежки мозъчни увреждания и с опасност за живота.\r\nСимона бе простреляна от своя приятел Михаил Станчев, който от ревност уби хазартния бос Коста Николов-Миджурина, защото я ухажвал.\r\nЕкзекуцията стана на 2 юни вечерта до комплекс \"Сън вилидж\" в Слънчев бряг.\r\n ", "date": "2018.06.05", "title": "Симона е в кома, лекарите не могат да я събудят"}
{"url": "https://www.dnes.bg/eu/2018/06/05/ako-es-ni-zabrani-plastmasata-kafeto-poskypva-s-5-st-a-ostanaloto.378417", "text": "Ако готвената европейска директива за забрана на пластмасовите прибори за еднократна употреба влезе в сила веднага, чашките за кафе и сокове, чинийките и останалите пластмасови прибори може да поскъпнат между 3 и 5 пъти, макар и не всичките. Това показа проучване на \"24 часа\" на актуалните цени на едро на тези пластмасови изделия и най-достъпните им в момента алтернативи.\r\nПластмасовите прибори и чинии може да поскъпнат до 5 пъти, ако европейската директира за тяхното ограничаване и забрана стане факт. Чашките за кафе, чиниите и останалите прибори ще поскъпнат значително.\n\n\n\n\r\nМиналата седмица Европейската комисия оповести официално за готвената забрана. Тя ще се въведе с нова евродиректива, която все още се обсъжда. Предложението е да се дадат две години на всяка страна членка да приеме национални цели за намаляване на пластмасовите изделия за еднократна употреба и 6 години, за да ги постигне, пише \"\".\r\r\n                    \r\n                    В проекта се споменават само определени изделия: чаши, чинийки, прибори за хранене, сламки, бъркалки, пластмасови дръжки за детски балони и клечки за уши. Те трябва да се заменят с алтернативни - от биоразградима пластмаса или от друг материал, който не замърсява природата.\n\r\nВ момента у нас почти всички заведения за хранене предпочитат да калкулират пластмасовите прибори в цените, вместо да ги продават, защото така е по-удобно.\n\r\nСпоред Тодор Бургуджиев, шеф на рециклираща компания, директивата би довела до средно поскъпване на тези разходи на заведенията и търговците с 10-15%. При това положение едно кафе, което сега е 2 лв., би станало най-много 2,05 лв. Доводът на Бургуджиев обаче е, че ще мине време, докато забраната влезе в сила, а и много неща зависят от начина, по който всяка държава ще въведе забраната.\n\r\nНа нашия пазар и сега се продават алтернативи на ПВЦ изделията и сравнението между техните цени на едро и тези на ПВЦ посудата показват доста големи разлики. Една обикновена прозрачна пластмасова чашка от 250 грама например по цени на едро е 1,25 стотинки. Същата чашка, но от биоразградима пластмаса или от картон, е 6,9 стотинки, което е малко повече от пет пъти. Ако търговецът реши да включи цената на това изделие в цената на кафето, това би го оскъпило от 2 лева на най-много 2,10 лв. Кафето от 40 ст. би поскъпнало най-много на 42 ст.\n\r\nОбикновената пластмасова чинийка с вместимост 200 мл струва на търговеца 5,8 стотинки, докато биоразградимата е 16,7 ст., което е почти три пъти по-скъпо.\n\r\nНай-голяма е разликата при сламките. Пластмасовата излиза по 0,4 ст., докато биоразградимата е 2,5 ст., т.е. разликата е 6 пъти.\n\r\nГоре-долу от този порядък е и разликата между различните видове прибори – лъжица, нож и вилица. Особеното тук е, че на нашия пазар няма биоразградими, а дървени, които струват по 5 ст. бройката, докато пластмасовите са по 1,45 ст.\n\r\nЛюбопитното е, че ако се забранят и пласмасовите бъркалки, това няма да доведе до поскъпването им. Защото пластмасовите по цени на едро са около 0,062 стотинки, докато на пазара е пълно с дървени, които са близо два пъти по-евтини – по 0,032 стотинки. Обяснението е, че те се правят от отпадъчен дървен материал.\n\r\nЗасега не е ясно с какво биха могли да бъдат заменени пластмасовите дръжки за балончета. Те се продават по 26 лв. с ДДС за килограм, но няма биоразградими. Другият начин да се върже един детски балон е с връв.\n\r\nДяволът обаче е в подробностите. Проектодирективата дава на всяка държава сама да си избере начина, по който ще забрани тези изделия, както стана това с найлоновите торбички през 2014 г.\n\r\nМеханизмът ще е всеки производител или вносител на пластмасови изделия за еднократна употреба да се регистрира и до 15-о число на всеки месец да попълва декларации какви количества от всяко изделие е пуснал на пазара през предния месец. Върху тези количества той ще трябва да плати продуктова такса на държавното “Предприятие за управление на дейностите по опазване на околната среда” (ПУДООС), което е към Министерството на околната среда и водите.\n\r\nТака че цените ще зависят и от продуктовата такса, а каква ще е тя, тепърва ще се определя от Министерството на околната среда и водите. В проектодирективата няма указания, както нямаше и за торбичките. През 2014 г. например таксата за торбичките у нас беше само 15 ст. на бройка, после стана 35 ст., а сега е 55 стотинки, което доведе до голямо поскъпване и недоволство сред производителите на пластмасови изделия.\n\r\nСрещу директивата вече се обяви работодателската организация Business Europe, която претендира за по-дълъг срок за въвеждане на забраната, за да могат производителите да се настроят към новите изисквания.\n\r\nИма още една важна подробност за пластмасовите изделия, която не е ясна, а от нея зависи много - дали търговците на дребно ще бъдат длъжни да продават пластмасовите изделия, или не. В директивата не се казва нищо по този въпрос, както беше и при найлоновите торбички. Но въпреки това през 2016 г. у нас бе въведено задължението всички торбички с дебелина под 25 микрона задължително да се продават на клиентите, а не да се подаряват.\n\r\nРИОСВ може да наложи глоба до 1000 лв. на търговски обект, който подарява такива торбички. Иначе самите търговци на дребно нямат задължението да плащат продуктова такса и да отчитат торбичките. Но при проверка от РИОСВ са длъжни до покажат документ откъде са ги купили. Ако нямат или ако доставчикът им не е платил продуктовата такса, ще трябва да я платят те.\n\r\nСледваща цел – кеновете и бутилките\r\nСпоред пакета “Кръгова икономика” на Европейската комисия до 2030 г. в ЕС ще трябва да се рециклират до 85% от всички алуминиеви опаковки за напитки, които се използват при кеновете за бира и безалкохолни. Този документ все още няма задължителен характер, но нищо не пречи скоро да се подготви нова директива и всяко правителство да се принуди да наложи продуктови такси и върху кеновете.\n\r\nВ същия документ се говори и за капачките на пластмасовите бутилки, като се изразява становище, че те трябва да са с винт и да са неотделими от гърлото на бутилката. Причината е, че като са свободни, попадат по-лесно във водите и в крайна сметка отиват в моретата и океаните, което в последните години е замърсило много световния океан и е причинило смъртта на много водни видове.", "date": "2018.06.05", "title": "Ако ЕС ни забрани пластмасата: Кафето поскъпва с 5 ст., а останалото?"}
{"url": "https://www.dnes.bg/sofia/2018/06/05/poredna-tapa-v-sofiia-remont-na-bul-vasil-levski.378469", "text": "В началото на юли започва реконструкцията на булевард \"Васил Левски\" в София. \r\nЗа месец и половина в района се очаква да бъде затруднено движението. \r\nЗаместник-кметът по транспорта Евгени Крусев призова шофьорите да използват алтернативни маршрути за да избегнат задръстванията.\r\n\"Обектът бул. \"Васил Левски\" ще бъде съвместен с ремонт на ул. \"Граф Игнатиев\", тъй като там има да се сменят релсите, които са в самото кръстовище и съответно ще се изгражда и подлез към близко намиращата се метростанция“, обясни той, цитиран от БНР.\r\nДвижението няма да бъде спирано, което ще доведе до възможни задръствания.\r\nСпоред Крусев шофьорите могат да използват бул. \"Евлоги и Христо Георгиеви\" като най-близка алтернатива на бул. \"Васил Левски\".", "date": "2018.06.05", "title": "Поредна тапа в София – ремонт на бул. \"Васил Левски\""}
{"url": "https://www.dnes.bg/eu/2018/06/05/rahoi-se-otteglia-kato-lider-na-narodnata-partiia.378481", "text": "Бившият испански премиер Мариано Рахой обяви, че ще се оттегли като лидер на Народната партия, предаде Франс прес.\n\r\n\"Настъпи моментът да сложа окончателен край на този етап. Народната партия трябва да продължи напред и да пише историята си в служба на испанците под ръководството на друг човек\", каза 63-годишният Рахой след среща с партийното ръководството в Мадрид.\n\r\n\"Така е най-добре за мен, най-добре за партията и най-добре за Испания\", добави той, цитиран от Ройтерс.\n\r\nТой ще продължи да ръководи партията, докато не бъде организиран конгрес за намирането на негов приемник.\n\n\r\nБившият премиер беше критикуван заради действията си по време на кризата с опита за отцепване на Каталуния и много избиратели се пренасочиха от неговата партия към дясноцентристкото движение \"Сиудаданос\", отбеляза Ройтерс.\r\n                    \r\n                    \r\nРахой ръководи от 2004 г. консервативната партия, пише БТА. Неговото правителство бе свалено от власт в петък с вот на недоверие от парламента във връзка с няколко съдебни дела за корупция.\n\r\nДвадесет и девет души, свързани с Народната партия, включително бивш ковчежник и други високопоставени членове, бяха осъдени през май за различни закононарушения, включително за фалшифициране на счетоводни документи.\n\r\nРахой стана миналата година първият действащ премиер в Испания, който дава показания в съдебно дело. Тогава бяха отправени призиви за оставка, но той отрече да е вършил нещо нередно.\n\r\nВ решението си съдията каза, че има доказателства, че партията е имала дълги години черна каса и че достоверността на показанията на Рахой трябва да бъде \"взета под въпрос\".", "date": "2018.06.05", "title": "Рахой се оттегля като лидер на Народната партия"}
