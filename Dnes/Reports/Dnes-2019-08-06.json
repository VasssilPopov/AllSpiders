{"url": "https://www.dnes.bg/obrazovanie/2019/08/06/deteto-ne-e-v-klas-roditeliat-s-obshtestvenopolezen-trud-v-uchilishte.418756", "text": "Директорът на 119 СОУ Диян Стаматов предлага родители, чиито деца не са в класната стая и са без уважителна причина за отсъствията си, да полагат общественополезен труд в училището.\r\n\"Могат да бъдат принудени чрез общината и полицията да полагат общественополезен труд в училището. Те могат да свършат нещо много смислено в него - подреждане на дадено помещение или свършване на нещо друго.  Това преди се наричаше подкрепа. Тази възможност е разписана в  законодателството ни и го има като ангажимент, но не се използва\", казва той пред \"Монитор\".\r\nКоментарът му е по повод петицията до МОН, която Facebook групите \"Учители за силно българско образование\", \"Педагози\" и \"Класни ръководители\" са изготвили заради предложението да обикалят с полицаи по домовете и да издирват \"ученици в риск\".\r\n                    \n                    \n                \r\n                \r\n                \r\n                По думите на Стаматов задължение на родителите е  да осигурят присъствие на децата си в училище, а общините да следят за спазването  на това задължение.\r\n\"Образованието е и право, което го превръща в  безплатно. Когато един ученик отсъства от училище, нарушава основното си  право и задължение по закон. Той се превръща в един малолетен  престъпник, защото не е там. Хора, които не са в училище, са потенциално  опасни за цялата ни страна и те биха разклатили в бъдеще нашата  национална сигурност\", обяснява Стаматов.\r\nСпоред него за издирването на деца, отпаднали от училище, трябва да бъде  създаден екип от поне трима души – педагог, без да е  задължително това да бъде класният ръководител, т.нар. обществен  възпитател от районното управление, който трябва да издирва децата,  които не са в училище, трябва да има и социален служител.\r\n\"Кварталният и полицията трябва да са на разположение,  когато учениците ги няма. Учителят трябва да знае къде са децата, когато  не са на училище. Това е едно от неговите основни задължения като  педагог. Класният ръководител трябва да е наясно къде са неговите  ученици без значение колко дни отсъстват те. Когато обаче детето  тенденциозно не идва на училище, каквато е ситуацията в някои семейства,  отношението трябва да бъде по-различно. През последните години се усеща  отчуждаването на българските семейства от училище и това е предпоставка  това да се случи\", смята той.\r\nСтаматов признава, че родителят се нуждае от подкрепата на учителя, но комуникацията с него от дълго време е прекъсната и е нужно възстановяване.\r\nПо думите му държавата е променила своята политика към преподавателите и \"увеличаването на заплатите трябва да бъде подкрепено с конкретни и ясни резултати\".", "date": "2019.08.06", "title": "Детето не е в клас? Родителят с общественополезен труд в училище"}
{"url": "https://www.dnes.bg/stranata/2019/08/06/motoristi-bez-knijki-se-udariha-v-plovdivsko.418770", "text": ", едно от пострадалите момчета е с опасност за живота, съобщиха от МВР – Пловдив.\r\nСигналът за инцидента е получен около 21:40 часа в РУ – Труд снощи. Странично се сблъскали \"Априлия\" и нерегистрирана \"Ямаха\" в участъка между селата Красново и Строево.\r\nВ резултат на удара на пътното платно паднали неправоспособните им водачи, съответно на 18 и 16 години.\r\nВзета му е кръвна проба за химически анализ. Тестът за алкохол на 18-годишния е отрицателен. Местопроизшествието е запазено, извършен е оглед. Причините и обстоятелствата около катастрофата се изясняват в рамките на досъдебно производство.", "date": "2019.08.06", "title": "Мотористи без книжки се удариха в Пловдивско"}
{"url": "https://www.dnes.bg/stranata/2019/08/06/vremeto-v-sriada-slynchevo-i-goreshto.418742", "text": "Слънчево и горещо ще бъде времето в сряда, показва прогнозата на НИМХ.\n\r\nПрез нощта ще е ясно, а утре - предимно слънчево. Ще духа слаб, в източните райони до умерен вятър от изток-югоизток. Ще продължи да се затопля и максималните температури ще са между 31 и 36 градуса. \n\r\nПо Черноморието ще бъде предимно слънчево. Ще духа слаб до умерен югоизточен вятър. Максимални температури ще са между 27 и 30 градуса. Температурата на морската вода ще е от 24-25 градуса по северното крайбрежие до 27 градуса - по южното. Вълнението на морето ще бъде 1-2 бала.\n\r\nВ планините ще е предимно слънчево, с временни увеличения на облачността в следобедните часове. Ще духа слаб, по високите части умерен северен вятър. Максималната температура на височина 1200 метра ще е около 25 градуса, на 2000 метра - около 16 градуса.\n                    \n                    \n                \r\n                \r\n                \r\n                \r\nВ четвъртък ще остане слънчево, около и след обяд - горещо. Ще духа слаб югоизточен вятър. Максимални температури между 33 и 38 градуса, по-ниски ще са по Черноморието - между 28 и 31 градуса. \n\r\nВ петък от северозапад, с краткотрайно усилване на вятъра, температурите съвсем слабо ще се понижат, но ще се задържат малко по-високи от обичайните за първата половина на август.\n\r\nЩе има временни увеличения на облачността и на изолирани места, главно в планините и планинските райони в западната половина от страната ще превали и прегърми.", "date": "2019.08.06", "title": "Времето в сряда – слънчево и горещо"}
{"url": "https://www.dnes.bg/stranata/2019/08/06/80-000-praseta-minaha-pod-noja-v-svinekompleksite.418791", "text": "Към момента 126 хиляди прасета в индустриални свинеферми в България подлежат на унищожаване заради огнища на африканска чума по свинете. 80 000 от тях вече са унищожени, съобщи за БНР д-р Александра Митева от Агенцията по храните.\n\n\n Задължителни мерки за превантивно умъртвяване на домашните прасета са въведени в 23 области в страната. До дни ще има обобщена информация каква част от стопаните са изпълнили заповедите на областните управители.\n\r\n\"Ветеринарите се очаква да изготвят и връчат съответните предписания и актове за установяване на нарушения. Ако обектът за отглеждане на свине не отговаря на изискванията на закона, то собствениците се наказват с глоба от 500 до 1000 лева, а при повторно нарушение - от 1000 до 2000 лева. При връчването на акта има срок, в който е указано какво трябва да се направи и съответно ще се пристъпи към процедура за принудително умъртвяване\", обясни тя.\n                    \n                    \n                \r\n                \r\n                \r\n                \r\nНикъде в страната все още не е започнало принудително умъртвяване на прасета в личните стопанства на хората, уточни д-р Митева.\n\r\nАгенцията започна проверки в областите Бургас и Пловдив във връзка със заповедта за унищожаване на домашните прасета заради африканската чума. До момента в двете области няма стопани, които  да отказват изпълнение на разпорежданията\n\r\n ", "date": "2019.08.06", "title": "80 000 прасета минаха под ножа в свинекомплексите"}
{"url": "https://www.dnes.bg/notifikacii/2019/08/06/drama-v-muzei-tiin-hvyrli-dete-obviniavat-go-v-ubiistvo.418802", "text": "17-годишно момче, което хвърли френско дете от платформата за наблюдение на музея за модерно изкуство Тейт в Лондон, ще остане в ареста по обвинение в опит за убийство, предадоха световните агенции. \n\r\nИнцидентът стана в неделя следобед, когато 6-годишното момче е било със семейството си в музея. То било хвърлено от британския тийнейджър от платформата за наблюдение на десетия етаж. Момчето паднало върху покрив на петия етаж. Веднага му е оказана помощ и е откарано с хеликоптер в близка болница. Детето е в критично, но стабилно състояние. То има множество фрактури, сред които счупване на гръбначния стълб, мозъчен кръвоизлив, фрактури на краката и на ръцете, разказа британският прокурор Шон Морган.\r\n                \r\n                \r\n                \r\nДнес при явяването си в съда тийнейджърът, хвърлил детето, изглеждаше спокоен. Според полицията той не е познавал жертвата. Засега следователите говорят за \"изолирано събитие, без ясен и очевиден мотив\". Той ще се яви отново в съда в четвъртък, пред БТА.\n\r\nОчевидци на инцидента разказват как са чули силен трясък от падането на детето, последван от писък на майка му: \"Къде е синът ми?\". Жена разказва, че заедно с двете си дъщери била следвана за известно време на същата платформа от непознат. Тя казала на децата си да стоят настрана от него, защото се държал странно.\n\r\nСлед като хвърлил детето, нападателят бил обграден от други посетители, докато дошла полицията, разказват други очевидци.\n\r\nСъщевременно в Италия 17-годишен италиански тийнейджър призна, че е хвърлил кофа за боклук от 20-метрова височина, която паднала върху 12-годишно френско дете, намиращо се на плаж, предаде Франс прес.\n\r\nТрагедията се разиграла в нощта на събота срещу неделя на плажа Берджеджи, недалеч от Савона, в северозападната италианска област Лигурия. Детето е получило мозъчна травма и е прието в болница в главния град на областта Генуа. Той е било в палатка със семейството си, когато върху нея била хвърлена кофата за боклук. Тя тежала около 10 килограма и според полицията е можела да убие момчето.\n\r\nПолицията стигнала до 17-годишния италианец, след като разпитала посетители на дискотека, които видели как той хвърля кофата за боклук. По време на разпита момчето твърдяло, че не знаело, че на мястото, където хвърля контейнера, е имало хора.\n\r\nПървата хипотеза на карабинерите беше, че става дума за предумишлено действие срещу незаконното къмпингуване, което е забранено в Италия. После следователите се отказали от тази версия и така стигнали до 17-годишния тийнейджър.", "date": "2019.08.06", "title": "Драма в музей: Тийн хвърли дете, обвиняват го в убийство"}
{"url": "https://www.dnes.bg/obshtestvo/2019/08/06/ideia-da-vyzrodim-bibliotekite-v-uchilishta-i-universiteti.418808", "text": "Една необичайна, но практическа напълно осъществима гражданска идея за подпомагане на българските обществени, училищни и университетски библиотеки предлага адвокатът Цветан Цветанов. \n\r\n\"Известно е за съжаление, че в годините на прехода тези библиотеки пострадаха сериозно, като голяма част от тях бяха закрити или съществуват с големи затруднения. Дори фиктивно. В голям брой от библиотеките за жалост читателитете намаляха драстично. Причината, трябва да се признае, не е само в конкуренцията на развлекателните тв шоу-програми, интернет платформите и социалните мрежи или в липсата вече на трайни навици и време за четене. Тази причина е и невъзможността, поради липса на достатъчно финансови средства, да се попълват училищните и академичните библиотечни фондове с новоизлезли книги, учебници, енциклопедии, справочници, периодични и специализирани издания\", каза пред Dnes.bg Цветанов. \n                    \n                    \n                \r\n                \r\n                \r\n                \r\nСпоред него пред цялото ни съвременно общество днес стои тревожния въпрос \"Как да се стимулира и насърчава четенето особено сред младите хора, което заедно с образованието формира тяхната грамотност?\".\n\r\n\"Знаем, че този който загуби досега и достъпа до книгата, губи постепенно богатството на езика и самоличността си на българин\", допълва Цветан Цветанов. \n\r\n\n\r\n\"Тя се породи от поредната среща на випуска ни, завършил преди години гимназия. Както е нормално тези срещи на съученици носят атмосферата на чудесните младежки спомени и духа на отминалото време. Разбира се, носят и радостта, че още сме живи и здрави, че сме били най-искрено заедно в онези години \"когато рокендролът беше млад\". След срещата се замислих и за съжаление признах в себе си, че може би училището като духовен символ на нашето чудесно преживяване най-малко като че ли присъстваше истински на срещата. А неговите проблеми, особено в тези динамични времена, почти не бяха споменати в задушевните ни разговори. Въпреки, че разбрахме, че училищната библиотека е \"обедняла\" и не всички ученолюбиви деца имат на разположение необходимите им книги, учебници и литература. Ако всеки един от нас, освен обичайните 30-40 лева разходи за куверт в заведението би прибавил още по 10-15 лева, което е по възможностите ни, за закупуване на необходимите учебници, книги и литература - училищната библиотека на любимото ни училище би се обновила. И то с искрената помощ на всеки от бившите съученици, което би ни направило съпричастни към една такава благородна идея. Би станало също повод и за разговори и формиране на ново отношение към книгата, четенето и към възраждане на все по-липсващите ни духовни ценности. Затова призовавам като обикновен гражданин - нека опитаме да създадем една нова благородна традиция в духа на съвременния българин. \r\n\r\nОт завеждащите библиотеките на училищата и университетите, би могло без затруднения преди поредните срещи на конкретния завършил випуск или клас, да получим списък с необходимите заглавия на учебници и книги и да закупим и дарим според възможностите си част от тях. Това може да става от събралите средствата от участниците в срещите организатори от средата на бившите съученици, без да се превеждат средствата по сметки, което да предизвиква понякога за съжаление съмнения за правилното им разходване\", разкрива г-н Цветанов.\n\r\n\"В тази връзка не мога да не спомена и ежегодното организиране на абитуриентските и абсолвентските балове в страната. На тези чудесни събития в живота на нашите деца, внуци и близки виждаме освен неповторимата красота на българските младежи и девойки и истинско дефиле на модата с най-скъпи многобройни тоалети, костюми и наети автомобили. Това са разходи в хиляди левове, правени от почти всяко българско семейство, в което има млад човек, завършващ средното си или висшето си образование. Може би е напълно възможно от хилядите левове разходи да се отдели и една малка сума за обновяване с книги библиотеките на любимото ни училище или университет.\n\r\nНека с това и с инциативата за осъществяване на предложената идея за подпомагане на училищните и университетските библиотеки от всеки уважаващ образованието българин, да възродим навсякъде в страната истинската любов към книгата и да си припомним дори библейската мисъл, че \"В начало бе Словото и Словото беше у Бога. И Словото бе Бог\".", "date": "2019.08.06", "title": "Идея: Да възродим библиотеките в училища и университети"}
{"url": "https://www.dnes.bg/politika/2019/08/06/operaciia-istoriia-smyrtta-na-ivan-todorov-gorunia.418778", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Иван Тодоров - Горуня е бил убит от генерал Димитър Гръбчев, а не се е самоубил, каквато е официалната версия.\r\nТова обясни в \"Операция: История\" по бившият преподавател във Военната академия полк. Йордан Костадинов.\r\nПо думите му след 9 септември част от бившите партизани се чувстват  недооценен, Тодор Живков се обгражда основно с хора от отряда \"Чавдар\" и  между партизаните от различните отряди започва съперничество.\r\n\"Трима души са свидетели на смъртта на Горуня. Заговорът срещу Живков не е  бил да се извърши преврат, а на пленум на партията да се постави  въпроса за възраждането на култа към личността. Горуня е бил с много  сериозен принос към властта, бил е командир на един от най-големите  партизански отряди, в идейно отношение е бил един от най-подготвените\",  разказа полк. Костадинов.\r\n                    \n                    \n                \r\n                \r\n                \r\n                В предаването той разказа  как е бил убит командирът на отряд \"Гаврил Генов\" и представи позицията си  относно исканията за демонтажа на Паметника на Съветската армия.", "date": "2019.08.06", "title": "Операция \"История\": Смъртта на Иван Тодоров - Горуня"}
{"url": "https://www.dnes.bg/obshtestvo/2019/08/06/briuksel-ni-dava-2-9-mln-evro-pomosht-za-borba-s-chumata.418809", "text": "България ще получи 2,9 милиона евро от  Европейския съюз като  финансова помощ за борба с африканската чума по  свинете.\r\nТова стана ясно след  среща на земеделския министър Десислава  Танева и еврокомисаря по здравеопазване  и безопасност на храните  Витянис Андрюкайтис в Брюксел, съобщиха от пресцентъра  на земеделското  министерство.\r\nДо 30 дни ще получим още 11 милиона евро, които ще покрият изплащането на обезщетенията на стопаните от заразените ферми, които са официално регистрирани.\r\nЗадължителни мерки за превантивно умъртвяване на  домашните прасета са  въведени в 23 области.\n\nВтори ден в община Свищов продължава бедственото положение и умъртвяването на прасетата от засегнатата промишлена ферма в село Българско Сливово.\r\n                    \n                    \n                \r\n                \r\n                \r\n                Военното поделение в Белене ще се включи с техника за изкопаване на ямите за загробване на животните, а жандармерията ще поеме част от дежурствата по охрана на площадката, предаде БНР.\r\nПрез целия ден камиони с полицейски патрули извозват убитите прасета от свинекомплекса в Българско Сливово до бившето селскостопанско летище, където са загробват животните. Кметът на Свищов Генчо Генчев заяви: \"В момента тече евтаназията и до довечера можем да надхвърлим 10 хиляди животни\".\n\r\nХората в Българско Сливово коментираха, че е по-добре да се изчисти свинефермата от чумата, за да има спокойствие.\r\nНад 95 процента от прасетата в лични стопанства в Смолянско вече са  умъртвени, съобщиха от областната дирекция по безопасност на храните.  Около 400 са свинете в лични стопанства в областта, за които  ветеринарните власти предписаха да бъдат умъртвени като част от мерките  за справяне с проблема. На територията на област Смолян няма установени  случаи на АЧС.\r\n ", "date": "2019.08.06", "title": "Брюксел ни дава 2.9 млн. евро помощ за борба с чумата "}
{"url": "https://www.dnes.bg/world/2019/08/06/840-migranti-zaginali-po-pytia-za-evropa-prez-sredizemno-more.418769", "text": "Най-малко 840 мигранти са загинали по пътя за Европа през Средиземно море от началото на тази година, предаде ТАСС.\r\n\r\nАгенцията се позовава на изявление от днес на официалния представител на Международната организация по миграция Джоел Милман на брифинг в Женева.\r\n\r\nСпоред Милман към 4 август тази година в Европа са пристигнали 39 289 мигранти и бежанци, което е с 34 процента по-малко в сравнение със същия период през миналата година, когато пристигналите са били 59 271, пише БТА.\r\n\r\nНай-много мигранти и бежанци са приели Гърция (18 947) и Испания (13 568). В Италия са пристигнали 3950 души, а останалите са отишли в Кипър и Малта.\r\n\r\nОт началото на годината по света са загинали 1637 мигранти, от които 228 - на границата между Мексико и САЩ, 151 - в Карибския басейн, 91 - в Северна Африка, 85 - в Африканския рог, 79 - в Близкия изток.", "date": "2019.08.06", "title": "840 мигранти загинали по пътя за Европа през Средиземно море"}
{"url": "https://www.dnes.bg/world/2019/08/06/susha-jega-i-rekordno-mnogo-vino-ot-germaniia.418714", "text": "Горещото и сухо лято на 2018 г. се е отразило добре на поне един бранш. Заради климатичните аномалии миналта година производството на вино в Германия е стигнало най-високото си равнище от 1999 г. до сега, съобщи Федералната статистическа служба, цитирана от ДПА.\r\n\r\nЛозарите са произвели 1,03 милиарда литра вино и мъст - терминът, който се използва, за да се опише гроздовия сок и пулпата по време на ферментация, сочат статистическите данни, пише БТА.\r\n\r\nДве трети от общото количество грозде се е използвало за производството на бяло вино, а обемът на червеното вино и розето е намалял с 5 процентни пункта до 34 процента от общото количество. Над една трета от вината - 37 процента - е получила най-високата сертификация за качество \"предикат\".\r\n\r\nЗа последен път вина с такова качество са произведени в подобно количество през 2003 година.\r\n\r\nРайнхесен е бил регионът с най-голямо производство на вино - 28 процента от общото количество, следван от Пфалц с 19 процента.", "date": "2019.08.06", "title": "Суша, жега... И рекордно много вино от Германия"}
{"url": "https://www.dnes.bg/politika/2019/08/06/ninova-s-uprek-stranata-vri-i-kipi-a-premieryt-se-sreshta-s-fk-arda.418798", "text": "Соцлидерката Корнелия Нинова за пореден път нападна управляващите заради разрастващата се криза с африканската чума по свинете. Според червените правителството не прави необходимото и \"има усещане за хаотични действия\".\n\n\n\n\r\n\"Не може страната \"да ври и кипи\", а единственото съобщение на Министерския съвет днес да е за среща на премиера с ФК \"Арда\". Сигурно взема пак кампанията на ръчно управление, започва да раздава пари по места отсега\", скочи Нинова след заседание на Изпълнителното бюро на партията. На него за пореден път е била коментирана ситуацията с африканската чума по свинете у нас и е констатирано, че е процесът е притеснителен, защото се разраства.\n                    \n                    \n                \r\n                \r\n                \r\n                \r\nНямаме намерение да трупаме партиен дивидент от нещастието на хората, увери Нинова. По думите й от ситуацията ще пострада икономиката, отрасъл \"свиневъдство\". Освен това има силно социално напрежение и затова се изисква надпартийно съзнание, изтъкна тя, цитирана от БТА.\n\r\nСоциалистите повториха и мерките, които предлагат за справяне с кризата с африканската чума по свинете, които Нинова обяви през уикенда на страницата си във фейсбук.\n\r\nСред тях е отделянето на част от бюджетния излишък в специален фонд и с парите, на пазарни цени, да се плати за избиваните животни.\n\r\nНа следващо място от \"Позитано\" 20 препоръчват да се направи среща с представители на всички ловни дружинки и да се подредят действията по отношение на дивите прасета, като така процесът ще се централизира.\n\r\nСпоред Нинова е необходима и среща със Съюза на ветеринарните лекари и сключване на рамков договор с тях, тъй като от четири години такъв няма.\n\r\nБСП смята също, че е нужно да се промени наредбата за регистрация на домашните животни. В момента има много документи, които трябва да се попълват, и това затруднява процеса и стопаните, обясни председателят на левицата.\n\r\nНинова отново настоя да се сигнализира прокуратурата за бездействие на длъжностни лица, които са довели до това състояние нещата.\n\r\nИма прогноза на експерти, че до края на август цялата страна ще бъде засегната от африканската чума, правителството проспа възможността да спре процеса и днес, когато трябва да се действа активно, не се прави, има усещане за хаотични действия, подчерта Корнелия Нинова.\n\r\nНа въпрос за евентуална кандидатура на Мая Манолова за кмет на София, тя отговори, че трябва първо самата Манолова да реши дали ще участва в местния вот. На 14 септември предстои градска конференция на столичната организация, която ще се произнесе по номинациите и ще обяви листата за София.\n\r\nОт \"Позитано\" 20 за пореден път разкритикуваха некачественото строителство на Ларгото. Това е поредната \"брошка в ревера от грандиозни \"успехи\" на ГЕРБ\", след ремонта на \"Граф Игнатиев\", бул.\"Княз Ал. Дондуков\", градинките пред \"Кристал\" и НС, коментира Калоян Паргов, председател на БСП-София. По думите му, този модел е започнал да дава дефекти на гърба на данъкоплатците.", "date": "2019.08.06", "title": "Нинова с упрек: Страната \"ври и кипи\", а премиерът се среща с ФК \"Арда\""}
{"url": "https://www.dnes.bg/usa/2019/08/06/nasilieto-vyv-video-igrite-i-agresiiata-v-realnostta-imat-li-vryzka.418741", "text": "Уикендът в САЩ беше белязан от две масови стрелби - в Дейтън, Охайо и Ел Пасо, Тексас. Разследващите се заеха да уточнят какво е накарало двама американци да открият огън по съгражданите си, но всички следи сочат към идеологията на бялото превъзходство, расизма и радикализирането. \n\r\nЛесният достъп до оръжия, които могат да убият поне 14 души в 30 секунди, също е фактор в случая. \n\r\nЕкспертите побързаха отново да подчертаят, че САЩ е една от държавите с най-много масови стрелби в развития свят. Само от началото на годината до сега в Америка е имало 248 случаи на масова стрелба.\nВчера американският президент Доналд Тръмп обаче побърза да заклейми видео игрите, съдържащи насилие, за подстрекатели за подобни агресивни актове. Според него трябва незабавно да се спрат, или ограничат, продажбите на видео игри.\n                    \n                    \n                \r\n                \r\n                \r\n                \r\nВ речта си Тръмп обвинява интернет за радикализацията на онези, които извършват масови стрелби и подобни атаки.\n\r\nЕкспертите обаче са на друго мнение. Те подчертават, че има твърде малко доказателства в подкрепа на тезата, че агресията от видео игрите се пренася в истинския свят. \n\r\n\"Игрите стават само по-реалистични\", обяснява пред CNN Андрю Пржебилски, професор в университета в Оксфорд. Според него с времето все повече хора са започнали да играят и то от все повече страни. \n\r\n\"Но единственото място, където тази теза все още се поддържа, че игрите и насилието са свързани, е САЩ\", настоява професорът. \n\r\nВсе пак това не е случайно. Проучване от 2015 г. от американската психологическа асоциация намира \"връзка между насилствените видео игри и увеличаване на агресивно поведение, възприятия и афект\". \n\r\nНякои проучвания обаче сочат нещо съвсем различно. Според други учени видео игрите не само не предразполагат младите към демонстриране на агресивно поведение в реалния свят, а всъщност се превръщат в отдушник  и така агресията е освободена във виртуалния свят, а не върху истински хора. \n\r\nСпоред проучване от 2016 г. криминалистите са регистрирали спад в престъпленията в дните, непосредствено след пускането на нови игри. Това е всъщност лесно обяснимо - ако хората са у дома, пред екрана и играят, то по подразбиране не са навън с оръжие в ръка.  \n\r\nСпоред  Андрю Пржебилски, дори и някои малки проучвания да са открили взаимна връзка между видео игрите и насилието в реалния свят, то рядко се взимат предвид страничните фактори. Той подчертава, че исторически погледнато момчетата по-често играят видео игри и също така са по-склонни де демонстрират агресивно поведение от момичетата. \n\r\nАгресията обаче, подчертава ученият, не означава задължително, че някой ще започне масова стрелба. \n\r\n\"Няма съмнение, че когато една игра е трудна, фрустрираща или загубиш, се ядосваш\", посочва той. Екипът му провел експеримент, при който в лабораторни условия усложнили нивото на добре познатата ни игра \"Тетрис\", при което хората, участвали в експеримента, показали по-високи нива на агресия. \n\r\n\"Въпросът, който трябва да си задаваме е, дали наистина хората излизат и започват масова стрелба след като загубят в \"Call of Duty\"?\", пита той. Според него това не е така и подчертава - повечето хора не прибегват до насилие след като изгубят на голф. \n\r\nСпоред международните статистики САЩ е на четвърто място по възрастни, които често играят видео игри. Преди тях са Китай, Саудитска Арабия и Тайланд. И трите държави нямат проблем с масовите стрелби, което кара учените да си зададат въпроса - къде тогава е проблемът?\n\r\nАндрю Пржебилски подчертава, че обвиняването на видео игрите за насилието, вместо да се потърси истинската причина за проблема, само вреди на решението. \n\r\n\"Търсим лесни отговори, вместо да се изправим пред трудните истини\", отбелязва ученият.", "date": "2019.08.06", "title": "Насилието във видео игрите и агресията в реалността: Имат ли връзка?"}
{"url": "https://www.dnes.bg/crime/2019/08/06/mitnichari-spipaha-zlatni-nakiti-za-nad-90-000-leva.418771", "text": "Близо 1.3 кг златни бижута на стойност над 90 000 лева откриха при съвместна проверка на лек автомобил митнически служители на ГКПП-Капитан Андреево и гранични полицаи, съобщиха от Агенцията \"Митници\". \n\r\nЗлатните изделия са намерени в кола с швейцарска регистрация, влизаща в страната от Турция.\n\r\nВ автомобила пътували съпрузи с двамата си синове, швейцарски граждани, и техен близък - турски гражданин. \n\r\nПревозното средство е селектирано за щателна проверка, при която митническите служители откриват дамска текстилна чанта, пълна с медикаменти в различни опаковки.\n\r\nВ част от опаковките вместо лекарства са открити, увити в салфетки, златните изделия. Всичките те са от 22-каратово злато и са на стойност 96 720 лева. При проверката е установено, че чантата е собственост на съпругата. \n                    \n                    \n                \r\n                \r\n                \r\n                \r\nБижутата са иззети и подлежат на отнемане в полза на държавата, допълниха от митницата.\n\r\nОт началото на годината митническите служители на Капитан Андреево са задържали близо 12 кг златни и 3 кг сребърни накити, на обща стойност над 700 000 лева.", "date": "2019.08.06", "title": "Митничари спипаха златни накити за над 90 000 лева"}
{"url": "https://www.dnes.bg/world/2019/08/06/indiia-otmeni-avtonomiiata-na-shtat-stanal-prichina-za-tri-voini.418726", "text": "Индия отмени автономията на населения предимно с мюсюлмани щат Джаму и Кашмир, който стана причина за три регионални войни, пише руският всекидневник РБК.\n\r\nДосега особеният статут на щата му позволяваше да има собствена конституция и да взема самостоятелни решения по всички въпроси, освен отбраната, външните работи и телекомуникациите.\n\r\nПакистан вече осъди решението на Индия, подчертавайки, че според резолюция на Съвета за сигурност на ООН никакви решения не могат да променят статута на спорния регион.\n\r\nИсламабад \"като участник в международен спор ще използва всички варианти, за да противодейства на тези незаконни действия\" на Делхи, цитира руският в. \"Комсомолская правда\" официалната пакистанска позиция.\n                    \n                    \n                \r\n                \r\n                \r\n                \r\n\"Кашмир вече не е специален случай\", гласи заглавието по темата на в. \"Комерсант\". Според руското издание Индия, страна с хиндуистко мнозинство, е направила решаваща стъпка към пълната интеграция на населения предимно с мюсюлмани щат Джаму и Кашмир.\n\r\nОт гледна точка на Делхи особеният статут на щата не позволяваше ефективното му развитие и борба със сепаратистките групировки. Джаму и Кашмир ще остане \"ябълка на раздора\" между Пакистан и Индия, пише \"Комерсант\", цитиран от БТА.\n\r\nИндийският посланик в Москва Бала Венкатеш Варма обаче изразил пред руския вестник увереност, че световната общност ще подкрепи индийските власти в стремежа им \"да премахнат препятствие на пътя към националната консолидация\".\n\r\nФормално, за влизането си в сила указът трябва да бъде одобрен от индийския парламент, но няма съмнения, че това ще се случи. На изборите тази година управляващата партия \"Бхаратия джаната\" получи мнозинство, гарантиращо подкрепа и на най-смелите инициативи на премиера Нарендра Моди.\n\r\n ", "date": "2019.08.06", "title": "Индия отмени автономията на щат, станал причина за три войни"}
{"url": "https://www.dnes.bg/stranata/2019/08/06/otkriha-fotoizlojba-za-140-godishnata-istoriia-na-voennomorskite-sili.418763", "text": "\n\r\nНова фотоизложба, разкриваща моменти от основаването на Военноморските сили до днес, бе открита официално във Варна. \r\n\r\nЕкспозицията е подредена на входа на Морската градина, а снимките са от архива на Военноморския музей в града и личния архив на майор Иван Савов.\r\n\r\nИзложбата е както ретроспективна, така и с поглед към настоящето на военния флот, посочи командирът на ВМС контраадмирал Кирил Михайлов. По думите му тя хвърля светлина към динамичното и често сурово ежедневие на моряците, което нерядко остава скрито за широката общественост.\r\n\r\nВ исторически план изложбата представя пътя на ВМС от юли 1879 г., когато са вдигнати флаговете на първите парни катери и кораби, подарени на страната ни от Русия, през участията на военните моряци във войните, създаването на подводния флот и първите стъпки на българската морска авиация. \r\n ", "date": "2019.08.06", "title": "Откриха фотоизложба за 140-годишната история на Военноморските сили"}
{"url": "https://www.dnes.bg/stranata/2019/08/06/ujas-djip-pregazi-4-godishno-dete-v-kazanlyshko-selo.418754", "text": "4-годишно момиченце загина, след като е било прегазено от джип. Инцидентът е станал снощи в казанлъшкото село Розово, съобщава \"Радио Стара Загора\".\r\n\r\nПо първоначална информация случилото се е нещастен случай, тъй като близък на семейството на загиналото дете не е дръпнал ръчната спирачка по стръмен наклон и така е станал инцидентът.\r\n\r\nМомиченцето е откарано в Спешния център в Казанлък, където лекарите са се борили за живота му, но в крайна сметка детето е починало. По случая е образувано досъдебно производство.", "date": "2019.08.06", "title": "Ужас: Джип прегази 4-годишно дете в казанлъшко село"}
{"url": "https://www.dnes.bg/health/2019/08/06/polezni-hranitelni-elementi-za-jeni-sled-30.418670", "text": "Знаем, че витамините и минералите са важни за нашето здраве и красота. В комбинация със здравословно хранене и спорт, те помагат на тялото да функционира правилно и намаляват риска от появата на здравословни проблеми. Ако вече сте преминали в 30-те си години, вижте от кои хранителни елементи не бива да лишавате организма си, за да бъдете в добра форма.\r\n\r\nПоявата на бръчки е естествен процес с напредването на възрастта. Хубавото е, че някои антиоксиданти могат да забавят процеса на стареене. Те се борят със свободните радикали,, създадени от токсините в околната среда, нездравословното хранене, навици, които предизвикват различни възпаления в тялото, ускорявайки стареенето.\r\n                    \n                    \n                \r\n                \r\n                \r\n                Важни антиоксиданти са витамин Е – намалява признаците на стареене, засилва имунитета; витамин С – улеснява усвояването на витамин Е, намалява риска от сърдечни заболявания, грижи се за кожата; витамин А – за здрави очи, намалява увреждането от слънчевите лъчи.\r\n\r\nЖените в детеродна възраст, особено тези, които планират да забременеят след 30 е добре да се погрижат да получават достатъчно количество фолиева киселина. Този важен витамин намалява вероятността от дефекти при плода. Хранителният елемент може да си го набавите чрез прием на добавки или консумирайки тези храни.\r\n", "date": "2019.08.06", "title": "Полезни хранителни елементи за жени след 30 "}
{"url": "https://www.dnes.bg/crime/2019/08/06/spipaha-polovin-ton-meso-s-neiasen-proizhod.418749", "text": "Предотвратено е пласирането на половин тон месо с неясен произход след проверки на служители от ОДМВР- София, съобщиха от Областната дирекция. \r\n\r\nОколо 11.35 часа вчера служители на РУ- Етрополе и Българската агенция по безопасност на храните предприели съвместна проверка на търговски обект - транжорна в Етрополе.\r\n\r\nВ хода на инспекцията са установени 88 кг месо и 12 кг кайма с неясен произход. Нередовните стоки са иззети по надлежния ред, а на собственика на обекта е съставен акт.\r\n\r\nНяколко часа по-късно, при извършване на обход в града, автопатрул на РУ-Ихтиман спрял за проверка товарен автомобил „Мерцедес Спринтер“, управляван от криминално проявен местен жител. В товарния отсек на микробуса полицейските служители открили 400 кг трупно месо от едри преживни животни без необходимата ветеринарномедицинска документация. \r\n\r\nВодачът е задържан за срок до 24 часа. От служители на Областната дирекция по безопасност на храните му е съставен акт. \r\n ", "date": "2019.08.06", "title": "Спипаха половин тон месо с неясен произход"}
{"url": "https://www.dnes.bg/notifikacii/2019/08/06/sak-s-kosti-krai-rumynski-grad-razplita-ubiistvo-na-momicheta.418734", "text": "Румънските следователи са открили в един сак части от обгорени кости и прах, които заподозреният за убийството на две момичета в град Каракал Георге Динка твърди, че принадлежат на изчезналата през април Луиза Меленку, предаде Аджерпрес.\n\r\nСакът е намерен в гора близо до южния град Каракал, като самият Динка е посочил на следователите мястото, каза говорителят на Дирекцията за разследване на престъпленията на организираната престъпност и тероризма (ДРПОПТ) Михаела Пориме. Тя добави, че са взети проби за експертиза.\n\n\r\n66-годишният Георге Динка бе задържан миналата седмица във връзка с отвличането и убийството на 15-годишната Александра Мачешану. Случаят предизвика скандал и доведе до протести и оставката на вътрешния министър Николае Мога, след като стана ясно, че момичето се обадило три пъти на спешния телефон 112, за да съобщи, че е отвлечено, но полицията реагирала чак на следващия ден.\r\n                \r\n                \r\n                \r\nВ дома на заподозрения бяха открити човешки останки, а ДНК експертиза доказа, че те принадлежат на Александра, чието тяло мъжът твърди, че е изгорил. По думите му той е постъпил по подобен начин и с Луиза, като я е убил в дома си, а след това е изгорил трупа.\n\r\nГоворителят на ДРПОПТ заяви, че няма индикации за съществуването на други жертви освен двете момичета, пише БТА.\n\r\nОт своя страна временният министър на вътрешните работи Михай Фифор увери, че по случая работят \"едни от най-добрите специалисти по криминалистика в Румънската полиция\".\r\n ", "date": "2019.08.06", "title": "Сак с кости край румънски град разплита убийство на момичета"}
{"url": "https://www.dnes.bg/obshtestvo/2019/08/06/74-g-sled-hiroshima-poklonenie-pred-kamyka-za-mir.418747", "text": "\n\r\nПреди 74 години Хирошима става първия град, който е атакуван с атомна бомба. В 8:15 часа сутринта за първи път в историята на човечеството атомна бомба е използвана срещу цивилни. \n\r\nНа 200 метра от взрива е мостът Айои, първоначалната цел на американските бомбардировки. Части от него днес носят послание за мир и милосърдие по света. Върху 188 парчета от моста е изобразена японската богиня на милосърдието Kannon и думите \"От Хирошима\". \n\r\nИсторията на Камъка започва само няколко дни след бомбардировката над Хирошима. Тогава без страх от все още много силната радиация, Рейкийо Умемото отишъл в града, за да се види с оцелелите си приятели. Вървял по разрушените улици на града и когато вятърът помел пепелта от пътя, му се сторило, че вижда върху гранита лицата на загиналите.\n                    \n                    \n                \r\n                \r\n                \r\n                \r\nТова го впечатлило толкова силно, че когато през 1965г. настилката трябвало да бъде подменена, той откупил камъните „свидетели“ на ужаса.\n\r\nИдеята му била подкрепена от хиляди жители на Хирошима. Създадена била асоциацията \"Камък за мир”, но се наложило да чакат още 20 години, за да се изчисти остатъчното радиоактивно лъчение от гранита и той да може да бъде обработван.\n\r\nПрез 1991 г. асоциацията \"Камък за мир\" решава да изпрати 188-те парчета от моста Айои до лидерите на света - като символ за мир и надежда не само за Япония, но и за цялото човечество. \n\r\nВ България \"Камъкът от Хирошима\" е предаден в музея \"Земята и хората\", където от 1997 г. насам се отдаав почит на жертвите на нападението. \n\r\n\n\r\n\r\n ", "date": "2019.08.06", "title": "74 г. след Хирошима: Поклонение пред Камъка за мир"}
{"url": "https://www.dnes.bg/sofia/2019/08/06/bylgarski-filmi-pod-otkrito-nebe-blok-kino-trygva-iz-sofiia.418728", "text": "\n\r\nПроектът Блок Кино превзема столичните квартали за пета поредна година. От 29 юли до 22 август столичани имат възможност да се насладят на български филми под откритото небе.\r\n, всяка от които започва в 20:45 ч. на свечеряване, сподели координаторът Адриана Панева.\r\n\"Публиката ни е много разнообразна - като почнем от семейства с деца, които са навън по това време, през възрастни, които очакват да видят някой от традиционните български филми, но се изненадвт приятно от новото българско кино. Има тийнейджъри и работещи хора\", разказа Панева.\r\nПо думите ѝ новото българско кино по една или друга причина не успява да достигне до хората.\r\n                    \n                    \n                \r\n                \r\n                \r\n                \"Ние им го показваме пред блока, близо до тях, по удобен начин, за да може да го харесат. Атмосферата е много важна, за да ти даде нещо допълнително към филма\", коментира Панева пред .\r\n, като организаторите осигуряват столчета. А програмата на проекта може да бъде видяна на .", "date": "2019.08.06", "title": "Български филми под открито небе: Блок Кино тръгва из София"}
{"url": "https://www.dnes.bg/world/2019/08/06/pekin-predupredi-otvetni-merki-ako-sasht-razpolojat-raketi.418761", "text": "Китай предупреди САЩ да не разполагат ракети в Азиатско-Тихоокеанския регион и призова страните от региона, по-конкретно Япония, Южна Корея и Австралия към \"предпазливост\", предаде Франс прес.\n\r\n\"Китай няма да стои със скръстени ръце и ще бъде длъжен да предприеме ответни мерки, ако САЩ разположат ракети със среден обсег в тази част на света\", каза пред журналисти генералният директор на дирекцията за контрол над въоръженията към външното министерство Фу Цун.\n\n\r\n\"Призоваваме нашите съседи да проявят предпазливост и да не позволяват на САЩ да разположат ракети със среден обсег на тяхна територия. Смятам, че това е много важен сигнал, който бих искал да изпратя на народите на Япония и Южна Корея. Това се отнася и за други държави, например Австралия\", каза Фу.\n                    \n                    \n                \r\n                \r\n                \r\n                \r\nМинистърът на отбраната на САЩ Марк Еспър заяви на срещи по сигурността през уикенда в Азия, че иска до няколко месеца да разположи конвенционални ракети със среден обсег в района. Тези ракети щяха да бъдат забранени по силата на Договора за ликвидиране на ракетите със среден и малък обсег от 1987 г. Той обаче изтече в петък, а Вашингтон каза, че се оттегля от него, защото Русия го нарушава - нещо, което Москва отрича, припомня БТА.\n\r\n ", "date": "2019.08.06", "title": "Пекин предупреди: Ответни мерки, ако САЩ разположат ракети!"}
{"url": "https://www.dnes.bg/sofia/2019/08/06/plashtame-sinia-i-zelena-zona-kym-cgm-veche-bez-posrednik.418762", "text": "Центърът за градска мобилност /ЦГМ/ придобива системата за обработване на SMS-и от паркирането в \"синя\" и \"зелена\" зона в София и вече няма да работи с посредник. Това ще позволи на дружеството да намали и финансовите си разходи.\n\r\nДо момента тази дейност минава през фирма-посредник между дружеството и мобилните оператори, но договорът с нея, сключен през 2015 година, изтича през септември, съобщиха от ЦГМ.\n\r\nЦГМ обяви процедура за възлагане на обществена поръчка на договаряне по реда на ЗОП с мобилните оператори и доставчици в България за предоставянето на услугата паркиране в \"синя\" и \"зелена\" зони чрез SMS-и.\n\r\nДоговорите с доставчиците на услугата ще са за срок от 5 години, а общата прогнозна стойност на поръчката, за всички потенциални по закон изпълнители, е 7,9 млн. лева за целия петгодишен период.\n                    \n                    \n                \r\n                \r\n                \r\n                \r\nДоставчиците, с които се очаква да бъдат сключени договори по обявената поръчка, ще я получат за организиране и гарантиране непрекъснатост на услугата за паркиране чрез SMS-и. За сравнение до 2015 г. процентът, който е взиман от фирмата-посредник, е бил 15 на сто, а за последните 4 години е 13 на сто. В настоящата обществена поръчка е до 12 на сто, се посочва в съобщението.\n\r\nЗа клиентите на зоните за почасово платено паркиране няма да има промяна в тарифите.\n\r\nДо края на годината ЦГМ ще пусне и т.нар. дигитален талон за паркиране през мобилни приложения. Дружеството планира да има такова приложение, както и да дава правото на всеки търговец да разработи свое и да го предложи срещу 10 на сто търговска отстъпка (такава е тя към момента и за търговците, които продават хартиени талони за паркиране). Дигиталният талон ще позволи на водачите на автомобили да имат по-голям избор при заплащане на престоя при паркиране в зоните, а не само чрез хартия, на паркомат или с SMS-и.\r\n ", "date": "2019.08.06", "title": "Плащаме \"синя\" и \"зелена\" зона към ЦГМ вече без посредник "}
{"url": "https://www.dnes.bg/stranata/2019/08/06/5-hil-lv-globa-grozi-vlogyra-slavi-panaiotov.418758", "text": ", който организира масово изкачване на връх Мусала. Походът се оказал в зона, в която не е разрешено струпването на много хора.\r\nТой разпространи видео в социалните мрежи, озаглавено „1500 души покориха Мусала с мен, а държавата иска да ме глоби\". \r\n„Обявих в интернет, че по този случай на еди коя си дата ще съм на лифта, събираме се и заедно изкачваме-просто група приятели, които се събират в интернет”, разказва Слави пред bTV.\r\n На върха обаче ентусиастите ги очаква изненада.\r\n„Дойде едно момче и каза ако може да отида с него. Даже не разбрах кой е и защо е. Просто дойдоха вдигнаха ме и казаха „Елате с нас\". Аз настоявах през целия път да разкажат за какво става въпрос, да намекнат- нищо. Дори вътре обясниха само и единствено, че ще ми пишат някакъв документ. Без изобщо да обяснят какво е нарушението и защо точно се случва на върха, а не долу. Казаха: „Ще ви пишем протокол\", допълва Слави.\r\n                    \n                    \n                \r\n                \r\n                \r\n                Влогърът обаче не съдейства на служителите.\r\n„Казах, че няма да се разпиша за никакви документи и излязох навън да разкажа на хората, те се чудеха какво става и защо ме привикват в заслона и им казах - така и така, искат да ме глобяват за това, че сме дошли на Мусала. След като излязох аз навън пред хората, момчетата се скриха. Изчезнаха просто и яко дим\", разказва влогърът.\r\nОт парк „Рила\" имат друга версия. По техни думи .\r\nСлави е изпратил писмо до няколко институции и е предупредил за похода. Твърди, че няма отговор. От парк Рила обясниха, че са забранили събитието.\r\nПарк „Рила\" ще състави акт и наказателно постановление на влогъра.\r\n, колко ще преценя... Ще преценя допълнително. По-скоро ще е към максимума”, уточни Красимир Андонов, директор на дирекция Национален парк \"Рила\".\r\nСлави Панайотов е решен да обжалва санкцията.\r\n \r\n", "date": "2019.08.06", "title": "5 хил. лв. глоба грози влогъра Слави Панайотов"}
{"url": "https://www.dnes.bg/art/2019/08/06/legenda-za-belintash-istorii-ot-trakiiski-vremena.418752", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКнигата \"Легенда за Белинташ\" ни връща две хилядолетия назад във времето с увлекателен приключенски разказ за митичното тракийско светилище Белинташ. Това е втората книга на младата писателка Таня Мирчева.\r\nВ \"Легенди за Белинташ\" писателката е искала да припомни на читателите .\r\n\"Посетих Белинташ още преди да започна да пиша книгата. Това, което ме накара да я напиша е, когато разбрах, че там са се случили някои доста интересни събития от тракийската история. Хората свързват с Белинташ с прочутото светилище на Дионис, където са предсказали на Александър Македонски, че ще завладее света\", разказа Мирчева.\r\n                    \n                    \n                \r\n                \r\n                \r\n                Младата писателка допълни, че докато е била на посещение в района е говорила с .\r\n\"Говорих си много с местните хора, когато бях на посещение при светилището. Те ми разказаха доста интересни неща. Повечето от тях вярват, че там се е издигало прочутото светилище на Дионис. Трябва обаче да ценим повече нашето културно-историческо наследство\", заяви тя пред .", "date": "2019.08.06", "title": "\"Легенда за Белинташ\": Истории от тракийски времена"}
{"url": "https://www.dnes.bg/stranata/2019/08/06/zabrana-na-lova-po-vreme-na-chumata-lovcite-kraino-e.418717", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Африканската чума по свинете се превръща в една от най-заболелите теми в обществото ни. Докато едни се обявяват твърдо за унищожаване на прасетата, за да се предпази страната от епидемията, други съзират конспирация. \r\n\r\nВ спора дали да бъде забранено ловуване по време на чумата, от Ловно-рибарския съюз са на мнение, че това е крайна мярка.\r\n\r\nВъпреки това, трябва да бъдат взети сериозни мерки за справяне със заразата, каза председателят на организацията Васил Василев пред Bulgaria ON AIR.\r\nСезонът е такъв, че видовете, които са в интереса на българските ловци, все още не са в разрешените за лов видове.", "date": "2019.08.06", "title": "Забрана на лова по време на чумата? Ловците: Крайно е!"}
{"url": "https://www.dnes.bg/world/2019/08/06/v-briuksel-prashtat-kontroliorite-na-kursove-po-samootbrana.418755", "text": "Брюкселската компания за градски транспорт ще организира курсове за самоотбрана и ще увеличи от двама на трима екипите на контрольорите след три случая на нападение срещу проверяващите през последните две седмици, съобщават медиите в белгийската столица.\n\r\nКомпанията ще проучи през септември и дали да не “въоръжи” с лютиви спрейове с пипер контрольорите, за да им даде оръжие да отблъскват нападения от нередовни пътници, съобщиха от синдиката на работниците в градския транспорт.\n\r\nНа първо време компанията ще намали броя на проверяващите екипи, за да ги преструктурира от двойки в тройки. Отпускарите са призовани да си прекъснат доброволно отпуските, за да помогнат на колегите си, докато се назначат допълнителни служители, съобщават още от синдикатите.\n                    \n                    \n                \r\n                \r\n                \r\n                \r\nСпоред профсъюзите по-добре ще е контрольорите да се движат по четирима, но докато се назначат нови служители, те ще проверяват по тройки.\n\r\nОсвен това управата на компанията се е съгласила да изпраща служителите си по-често на курсове по самоотбрана, за да са по-добре подготвени да отблъскват агресивни пътници.\n\r\nДо допълнителните мерки се стигна, след като контрольори се оплакаха, че живеят в страх. Един от тях разказа, че тъй като те са задължени да се легитимират при налагане на глоби, потърпевшият може да види името им и да издири къде живеят. Вече има случаи на отправени заплахи при посещение в домовете на контрольори и оставяне на бележки под чистачките, казва служителят пред градското издание Bruzz.\n\r\nТой съобщава, че контрольор е в болница с контузия на главата, след като е поискал пътник без билет да си плати глобата в нощния автобус. Той бил заобиколен от компанията на нередовния пътник и пребит. Други двама проверяващи са получили леки наранявания при проверка на крайна спирка на метрото.\n\r\nСпоред служителите девет метро станции са с най-висок риск от агресивни нередовни пътници: Beekkant, Simonis, West, Montgomery, Centraal, Zuid, Beurs, Louiza и Rogier. Три от тях се намират в градски жп гари.\n\r\nГлобите за нередовни пътници в Брюксел са високи. Санкцията при първо нарушение е 107 евро, а при рецидив в рамките на две години - 214 евро. За подправяне на документ за пътуване глобата е 408 евро. Цената на едночасовия билет е 2,10 евро.\r\n ", "date": "2019.08.06", "title": "В Брюксел пращат контрольорите на курсове по самоотбрана"}
{"url": "https://www.dnes.bg/politika/2019/08/06/plevneliev-sreshtu-radev-deistva-populistki-niama-argumenti.418759", "text": "Росен Плевнелиев остро разкритикува държавния глава Румен Радев за наложеното от него вето върху Закона за военното разузнаване и го обвини, че няма аргументи, а \"по-скоро действа популистки\".\n\n\n\r\n\"Цивилно лице може и трябва да заема длъжността ръководител на служба “Военна информация“, заяви президентът Плевнелиев (22 януари 2012 – 22 януари 2017 г.) пред БНР.\n\r\nВчера пък президентът Радев наложи вето върху възможността и цивилен да бъде директор на служба \"Военна информация\". Според него ръководителят й следва да притежава необходимата експертиза, изразяваща се в специфични познания и професионален опит.\n                    \n                    \n                \r\n                \r\n                \r\n                \r\n“Много е важно да се задълбочим и да видим какво се е случвало през годините. И тогава, и сега аз твърдя, че цивилно лице може и трябва да заема длъжността ръководител на служба “Военна информация“ или по-точно обратното - не бива да изключваме тезата, че и цивилно лице може, т.е. само военни да бъдат, така както президентът Радев  каза. Неговият аргумент е един единствен, той каза службата се казва “Военна информация“ - следователно само военен може да бъде шеф на тази служба. Моите аргументи бяха коренно различни - аз вярвам, че служба “Военна информация“, и това е разписано в самите текстове, не е свързана единствено и само с отбраната на Република България. Тя е свързана и изпълнява изключително важни задачи с националната сигурност като цяло. А една голяма част от рисковете днес са точно с невоенен характер\", посочи Плевнелиев.\n\r\nТой настоя и че Радев \"издиша със своите аргументи\" и \"играе контра на правителството\".\n\r\n\"И тук, за съжаление, държавният глава Радев по-скоро издиша със своите аргументи. За пореден път виждаме доказателство, че президентът Радев няма силен екип, няма аргументи, а по скоро действа популистки\", заяви Плевнелиев.", "date": "2019.08.06", "title": "Плевнелиев срещу Радев: Действа популистки, няма аргументи!"}
{"url": "https://www.dnes.bg/televizia/2019/08/06/the-next-big-thing-godishnata-konferenciia-na-bloomberg-tv-bulgaria-s-fokus-vyrhu-predizvikatelstvata-v-globalnata-ikonomika.418765", "text": "Годишната конференция  на  се завръща с четвърто издание през есента. На 17 октомври в София световни експерти ще дискутират каква е новата визия за икономически модел и какви ще са предизвикателствата, към които бизнесът е нужно да се приспособи. С конференцията единствената бизнес телевизия у нас ще отбележи и четвъртата си годишнина на българския медиен пазар.\n\r\nще засегне теми, свързани с промените в икономическата ситуация, предизвикателствата на технологичната революция и някои глобални проблеми като измененията в климата и нарастващия брой на застаряващо население в западния свят. Тази година по време на събитието на фокус ще бъдат реакциите на глобалния бизнес по отношение на настоящите икономически условия. Акцент ще бъде поставен и върху ефектите от търговската война и технологичните промени, които формират индустриите на бъдещето.\n                    \n                    \n                \r\n                \r\n                \r\n                \r\nНачало на  ще постави панелът с прогнози за състоянието на икономиката. В дискусия по темата ще се включат Мейва Кузин - икономист, покриващ темите в Bloomberg Economics за еврозоната, както и Валентин Маринов, банкер, ръководител на G10 FX research в Credit Agricole, Лондон.\n\r\nВторият панел ще търси отговор на въпроса как глобалният бизнес ще реагира на икономическите прогнози. Освен това дискусията ще обърне поглед и към българската икономическа обстановка и мерките, които ще предприеме бизнесът в България.\n\r\nПо време на The Next Big Thing ще бъде обсъдена и ролята на киберсигурността и 5G върху индустриите на бъдещето.\n\r\nЗа регистрация, информация за програмата и лекторите посетете . До 16 август всеки желаещ да присъства на The Next Big Thing може да се възползва и от преференциални цени за ранно записване.\n\r\nГенерални партньори на The Next Big Thing са БАКБ и Telelink. Събитието се осъществява с подкрепата на Аурубис, А1, Индустриален Холдинг България, Medical Dent.", "date": "2019.08.06", "title": "The Next Big Thing: Годишната конференция на Bloomberg TV Bulgaria с фокус върху предизвикателствата в глобалната икономика"}
{"url": "https://www.dnes.bg/mish-mash/2019/08/06/miriam-momichenceto-ot-izgubeniia-vlak-koeto-ocelia.418727", "text": "Едва на десет години, Мириам Лейпид-Андриезе напуска своя дом в Утрехт, Холандия. Не доброволно, разбира се. Тя и семейството й са евреи, годината е 1943. Новият им дом се оказва гето в покрайнините на Амстердам.\r\nМириам е толкова малка, че не знае какво се случва около нея. Близо 100 хил. евреи от различни градове в Холандия са отведени в концентрационни лагери, най-вече в Аушвиц и Собибор. Много от тях са деца. Само 5000 оцеляват. Мириам е една от тях. \n\n\n\r\n„Бях малко момиченце по време на войната, така че спомените ми са детски, не политически“, разказва вече 86-годишната жена пред BBC. Тя е най-малката от 4 деца – две момчета и две момичета.\r\n                    \n                    \n                \r\n                \r\n                \r\n                От гетото край Амстердам, семейството попада в транзитния лагер във Вестерборк през юни 1943 година.\r\n„В началото, възрастните бяха по-засегнати от това, което се случва. После стигна и до нас. Не можехме да ходим на кино или басейн. Трябваше да предадем колелата си. Не ни позволяваха да ходим на училище и така пропуснах три години обучение“, спомня си Мириам. Но въпреки всичко това, нейното семейство има късмет.\r\n„От шест души, петима оцеляхме. Само баща ни почина. Това означава, че сме късметлии“, казва възрастната жена. Нейният баща си отива на 24 февруари 1945 година заради преумора и недохранване.\r\n\r\nВ дните, преди войната да свърши, нацистите започнали да заличават всички доказателства за съществуването на лагерите. Документи били изгаряни, сгради – разрушавани. А затворниците били натоварени на влакове, които да ги откарат на други места в Германия.\r\nМириам попада на така наречения „“. Той е един от трите, които отпътуват от лагера Берген-Белзен.\r\nВлакът трябвало да стигне до Терезин, който днес се намира на територията на Чехия. Ала заради бомбандировки, трябвало да промени маршрута си, а след това спира в малкия немски град Трьобиц. Много от хората умират заради недохранване и болести.\r\n„Отпразнувах 12-я си рожден ден във влака на 17 април 1945 година. - казва Мириам. - От тогава празнувам и втори рожден ден – на 23 април, денят в който руската армия ни освободи в Трьобиц, където ни държаха два месеца. После ни върнаха в Холандия.“\r\nГлавна роля в съсипването на живота на Мириам и семейството й играят държавните холандски железници NS, които помагат на нацистите да извозят евреите към лагерите. Но Мириам не ги вини.\r\n„Не забравяйте, това бяха нацисти. Да, Германия си е платила да използва железниците, но компанията не е имала друг избор, освен да се съгласи. Не са можели да кажат не. Не ги виня за това“, обяснява тя.\r\nДнес холандските железници предлагат компенсация на жертвите.\r\n„Не очаквах нищо. 15 хил. евро са много пари. Ще направя нещо специално с тях. Следващата година ще се навършат 75 години откакто бях освободена. Планирам да заведа цялото си семейство – децата и внуците си, в Трьобиц, за да отпразнуваме личната ми победа“, споделя Мириам.\r\nПрез 1953 година, цялото й семейство заминава за Израел, защото не искат нищо подобно да им се случва повече. Мириам се омъжва за южноафриканец. Имат 4 деца и 14 внуци.\r\n\r\nКогато германците им плащат и настояват за изготвяне на разписание, компанията го прави без капчица възражение.  Вестерборк става транзитен лагер през 1941 година, а първите депортирани евреи тръгват на 15 юли 1942 година. Последният влак отпътува на 13 септември 1944 г., а на него са 279 евреи.\r\nПрез ноември NS заяви, че факта, че компанията е помагала на нацистите по време на окупацията е „минало, от което не може да се отречем“.  Още през 2005 година железниците официално се извиняват и наричат случилото се „черна страница в историята на компанията“. На всяка жертва NS обещава 15 хил. евро компенсация. За децата и вдовиците на загиналите – 7500 евро.", "date": "2019.08.06", "title": "Мириам – момиченцето от \"Изгубения влак\", което оцеля"}
{"url": "https://www.dnes.bg/sofia/2019/08/06/snariad-v-mazeto-otcepiha-chasti-ot-kv-lozenec.418768", "text": "\n\r\nСигнал за открит снаряд в мазе на жилищна сграда наложи отцепването на част от столичния кв. \"Лозенец\". \r\n\r\nСигналът е бил подаден тази сутрин преди 8 часа. Екипите на ДОТИ са отцепили района за по-голяма сигурност. \r\n\r\nНай-вероятно става въпрос за боеприпас от Втората световна война. Намерен е при разчистване на мазе в блока. \r\n\r\nСградата, където е намерен боеприпаса, вероятно снаряд, е строена през 1950 г.", "date": "2019.08.06", "title": "Снаряд в мазето: Отцепиха части от кв. \"Лозенец\""}
{"url": "https://www.dnes.bg/index/2019/08/06/kakvo-shte-ni-donese-avgust-i-negovoto-chislo.418677", "text": "Ето че вече навлязохме в осмия месец на годината. Любим на много хора, август носи предимно положителни емоции, защото е отпускарски. От нумерологична гледна точка, самото число е заредено с определени вибрации, които се отразяват по различен начин на всеки един от нас.\r\nОсмицата е символ на безкрайност. Двете нули, долепени една до друга, са знак за преминаване от една реалност в друга. За древните римляни осмият ден от раждането на детето е бил много важен.\r\n \r\nЦифрата е свързана със Сатурн – планетата на кармата и успеха. Нумеролозите я наричат още „числото на силните“ или онези, които имат ясен план за живота и не се предават пред трудностите. Ето защо хората, чието лично число е осем, са много успешни и целеустремени в живота.\r\n \r\nЧислото 8 се свързва с кариерата, но това не означава, че всички ще имаме отлични постижения на работното място. За да претърпите своята лична трансформация, трябва да наблегнете на поставените ви задачи и да не се разсейвате със странични неща. При някои просто са нужни повече усилия и успехът няма да дойде така бързо, както очакват. Дори и да ви е напрегнато, не се предавайте.\r\n \r\nАко имате добра карма, богатството и успехът ще са на ваша страна. За да имате повече положителна енергия, бъдете по-смели в решенията си и си начертайте план, който да следвате. Ако се колебаете твърде често, има риск да изпуснете чудесни възможности. \r\n \r\n\r\n ", "date": "2019.08.06", "title": "Какво ще ни донесе август и неговото число?"}
{"url": "https://www.dnes.bg/mestni-izbori-19/2019/08/06/sydiia-se-priceli-v-stola-na-fandykova-lalov-gotov-za-kmet.418709", "text": "Съдията от Софийския районен съд Методи Лалов, който преди дни подаде оставката си, като я публикува в социалната мрежа Facebook,  призна, че има властови амбиции. \n\n\r\n\"Не бих изключил да се кандидатирам за кмет на София, стига да има кой да ми се довери\",  заяви той пред bTV.\n\r\n\"Виждам, че без промяна в закона съдебната система върви към гибел. Насаждането на нихилизъм продължава. В системата има изключителни професионалисти, но техният труд няма да доведе до нищо, ако няма промяна\", мотивира оставката си Лалов, който сравни работата на честните магистрати като оран сред горящи ниви.\n\r\nРешението му обаче не е дезертьорство от борбата за промяна, категоричен е юристът, който заяви, че \"основната ми цел е да бъда политически активен, по всякакъв начин, за да променя конституцията и съдебната система\", борейки се отвън, защото да я промениш отвътре е невъзможно.\n                    \n                    \n                \r\n                \r\n                \r\n                \r\n\"Гласът на тези, които разграждат системата е по-силен\", смята Лалов, който сподели и че е станал жертва на репресия от страна на ВСС заради изявленията си.\n\r\nВърху мен се струпа цялата репресивна машина – проверки от кого ли не. ВСС застана ли да каже, че съм оневинен?\", пита Лалов.\n\r\nОттук нататък Лалов \"ще се издържа като адвокат и гражданите ще могат да разчитат на него\".\n\r\nТой не крие и ангажираността си с проблемите на София и е готов да се впусне и в кметската надпревара, ако \r\nбъде подкрепен.", "date": "2019.08.06", "title": "Съдия се прицели в стола на Фандъкова, Лалов готов за кмет"}
{"url": "https://www.dnes.bg/balkani/2019/08/06/slab-trus-razliulia-vrancha-tazi-sutrin.418708", "text": " е регистрирано край Вранча, Румъния.\r\nТова сочи справка на сайта на Националния институт геофизика, геодезия и география (НИГГГ) към Българската академия на науките (БАН), цитирана от Фокус.\r\nЗеметресението е ", "date": "2019.08.06", "title": "Слаб трус разлюля Вранча тази сутрин"}
{"url": "https://www.dnes.bg/akoshtete-vqrvaite/2019/08/06/s-deca-na-more-rosen-plevneliev-i-desi-v-gyrciia.418713", "text": "Президентът Росен Плевнелиев и неговата половинка Деси се радват на семейна идилия в съседна Гърция. Политикът от Гоце Делчев е успял да сплоти синовете си от втория си брак – Асен и Павел, с настоящата си съпруга Деси Банова, нейната дъщеря Йоанна и общия им син Йоан, пише \"Стандарт\".\r\n\r\nФамилията отдъхва в къщата на Плевнелиев в южната ни съседка.\r\n\r\nБатковците Асен и Павел вече напълно са приели новата половинка на баща си и по никакъв начин не се разграничават от малкото си братче, което през октомври ще стане на година.\r\n\r\nИменно Асен публикува и кадър от ваканция в социалните мрежи, на която е малкият Йоан, който си играе с празно кенче бира.", "date": "2019.08.06", "title": "С деца на море: Росен Плевнелиев и Деси в Гърция"}
{"url": "https://www.dnes.bg/index/2019/08/06/receptata-dnes-buhtichki-s-konfitiur.418609", "text": ":\r\n1 чаша брашно\r\n1 яйце\r\n1 супена лъжица захар\r\n1 щипка сол\r\n½ чаена лъжичка сода\r\n1 чаша кисело мляко\r\nолио за пържене на маслена баня\r\nпудра захар\r\nконфитюр\r\n \r\n:\r\n \r\nЗагрейте олиото в дълбока тенджера на средна температура. Разбийте яйцето. Към него добавете млякото, содата, солта, захарта и брашното. Разбъркайте добре, за да не останат буци. С лъжица гребвайте топче тесто и го пускайте внимателно в сгорещеното олио. След като бухтичките се изпържат добре от всички страни ги извадете от тенджерата и ги поставете върху кухненска хартия да се отцедят.\r\n \r\nНамажете ги с любимото ви плодово сладко и ги поръсете с пудра захар.\r\n\r\n\r\n ", "date": "2019.08.06", "title": "Рецептата Dnes: Бухтички с конфитюр "}
{"url": "https://www.dnes.bg/index/2019/08/06/sled-atakata-na-nap-nova-izmama-hakeri-dyrpat-paroli-za-onlain-bankirane.418711", "text": "Измамници се опитват да стигнат до паролите ни за електронно банкиране и да точат банковите ни сметки. \n\r\nМошениците се възползват от притесненията на хората около хакването на личните им данни в НАП. \n\n\n\n\r\nВъв фалшиви имейли те обясняват, че заради хакерската атака в Приходната агенция, е необходимо отново да въведем паролите си за електронно банкиране, за да подобрим сигурността си, става ясно и от медийни публикации.\n\r\n\"Винаги се използва значимо събитие, новина за хакната банка, голяма компания, в случая НАП, за да може да се предизвика изкуствено доверие към имейлите, които получават потребителите. В случай, че въведете паролата си във формата, която са ви предоставили, по всяка вероятност ще получат достъп до електронното ви банкиране\", обясни Спас Иванов, експерт по киберсигурност пред Нова тв.  \r\n                \r\n                \r\n                \r\nТой съветва вложителите, които имат електронно банкиране да ползват двуфакторна нотификация – всеки път, когато превеждаме пари, да получаваме потвърдителен есемес, който да изисква от нас да въведем обратно код за сигурност.\n\r\n\"Банката ви праща съобщение, което ви казва: \"За да потвърдите този превод, моля въведете този код обратно в банкирането\". Това се изпраща само до един телефон\", обясни Спас Иванов. \n\r\nПо думите му изключително малко банки не предоставят тази услуга.\n\r\nИванов обясни още, че банките изпращат имейли само с информативен характер и не призовават за действие.", "date": "2019.08.06", "title": "След атаката на НАП нова измама: Хакери дърпат пароли за онлайн банкиране"}
{"url": "https://www.dnes.bg/eu/2019/08/06/dim-v-samolet-na-british-airways-izplashi-175-pytnici.418712", "text": "\r\nПътниците и екипаж на самолет на British Airways бяха .\r\n10 минути преди да се приземи на летището във Валенсия, салонът на самолета Еърбъс А 321, излетял от Лондон, започнал много бързо да се пълни с дим, споделя един от пасажерите пред BBC.\r\nС помощта на екипажа всички 175 пътници за изведени през аварийните изходи. Няма сериозно пострадали. , но са били изписани скоро след това.\r\nНа борда са били още двамата пилоти и екипаж от 6 души.\r\nЕдна от пътничките е успяла за запечата случващото се на борда. От британския авиопревозвач потвърдиха за инцидента, без да дават подробности.", "date": "2019.08.06", "title": "Дим в самолет на British Airways изплаши 175 пътници"}
{"url": "https://www.dnes.bg/obshtestvo/2019/08/06/s-tok-i-eyrbeg-gradinar-si-vadi-kartofite-bez-da-hvane-motika.418716", "text": "Първо е саденето, после е копаенето, а накрая е и ваденето. Все пак отглеждането на картофи не е много лесна работа, защото при всички случаи трябва да хванете мотиката. \r\n\r\nЕнтусиаст градинар обаче е намерил как да си спести поне част от усилията. \r\n\r\nТой се е досетил, че може да използва еърбег от стара кола, за да извади картофите без да му се налага да копае. \r\n\r\nПървият опит в \"Градина Велина\" близо до Правец преди години се оказал несполучлив. Вторият проработил. \r\n\r\nТази година изобретателният стопанин отново събра картофената реколта по мързеливия начин – взриви еърбега със слаб ток и само прибра щайгите, в които беше насадил зеленчука. \r\n\r\n \r\n", "date": "2019.08.06", "title": "С ток и еърбег: Градинар си вади картофите без да хване мотика"}
{"url": "https://www.dnes.bg/sofia/2019/08/06/sofiianci-presichat-s-risk-za-jivota-si-iskat-zebra.418710", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕжедневно стотици столичани пресичат с риск за живота си бул. \"Александър Дондуков\". Поради тази причина , въпреки че имат две на общо 310 метра една от друга.\r\nКрайно наложително е да бъде поставена пешеходна пътека в района на ул. \"Тракия\", тъй като мястото е много натоварено, заяви организаторът на инициативата Илиян Антонов.\r\n\"Хората от квартала пресичат тук. Разстоянията до двата светофара са доста големи - около 150 метра до всеки. Тук е входът за парка \"Заимов\", има банка, хипермаркет, спирка на градския транспорт. Движението пък доста се промени в последните години, което налага поставянето на пътека. Тук има негласна пешеходна пътека поставена от хората в квартала\", каза той.\r\n                    \n                    \n                \r\n                \r\n                \r\n                 Условието било да има над 50 пресичащи пешеходци на час в работен ден.\r\n„Направихме неформално преброяване и се оказва, че пешеходците ни са повече от 100. И не говорим само за сутрешните натоварени часове, но и за следобедните“, обясни Антонов.\r\nПо думите му правилата за движение по пътищата в този участък не се спазват\r\n\"Тук правилата за движение се нарушават непрекъснато. Колите слизат от моста \"Чавдар\" с двойно по-голяма скорост от допустимата. В квартала има възрастни хора, млади семейства, деца. За тях липсата на пътека е голям проблем\", обясни Антонов пред .\r\n ", "date": "2019.08.06", "title": "Софиянци пресичат с риск за живота си, искат \"зебра\""}
{"url": "https://www.dnes.bg/stranata/2019/08/06/ogranichava-se-dvijenieto-na-am-trakiia-pri-traianovi-vrata.418706", "text": "Движението на автомагистрала „Тракия“  поради планирано проектантско замерване на пътната настилка от 9:30 ч. до 12:30 часа, съобщиха от Агенция \"Пътна инфраструктура\".\r\nТрафикът ще се осъществява в изпреварващата лента.\r\nОт 12:30 ч. до 15:30 часа движението ще се осъществява в активната лента. Участъкът ще бъде сигнализиран с пътни знаци.\r\nНа 7 август от 9:30 ч. до 12:30 часа в тунел „Траянови врата“ на автомагистрала „Тракия“ посока София , за да може да се изпълни предвиденото замерване на пътната настилка. От 12:30 ч. до 15:30 часа трафикът ще бъде осъществяван в активната лента.", "date": "2019.08.06", "title": "Ограничава се движението на АМ \"Тракия\" при „Траянови врата“"}
{"url": "https://www.dnes.bg/notifikacii/2019/08/06/ima-svideteli-na-ubiistvoto-na-bai-kosta-no-ne-sa-go-spasili.418725", "text": "Голям брой свидетели не са направили нищо, за да спасят Коста Янков, който беше зверски убит по време на поход към Рилския манастир. Това съобщи за Нова тв говорителят на прокуратурата в Перник Николай Цветков. \n\n\n Бай Коста беше открит мъртъв край пътя между селата Дрен и Долна Диканя. За престъплението е задържан мъж на 46 г. \n\r\nПо данни на прокуратурата във фаталната нощ на 26 юли заради влошеното си зрение Коста Янков объркал пътя и вместо в черквата влязъл в частна вила. Малко по-късно там много пиян се прибрал предполагаемият извършител и пребил до смърт възрастния човек.\n\r\nЗаподозреният се намира в Хърватия, където е бил задържан при влизане в страната. Очаква се той да бъде екстрадиран.\r\n                \r\n                \r\n                \r\n\"По нещастно стечение на обстоятелствата Коста е влязъл в дома на извършителя на убийството, вместо в храма, намиращ се в центъра на с. Дрен\", обясни прокурорът Николай Цветков.\n\r\nЦветков разясни още, че от свидетелски разкази е станало ясно, че собственикът на къщата е бил пиян. Той не е дал възможност на Коста Янков да му даде обяснения защо и как се е отзовал в дома му. \n\r\nСвидетели на убийството са станали близки на 46-годишния мъж.\n\r\n \"Негов съсед му е помогнал да изнесат тялото до пътя, където е изоставено. Обвиненият е имал криминална регистрация за образуване на лека телесна повреда. Установено е, че след употреба лицето става агресивно\", обобщи Николай Цветков.\n\r\n ", "date": "2019.08.06", "title": "Има свидетели на убийството на бай Коста, но не са го спасили "}
{"url": "https://www.dnes.bg/obrazovanie/2019/08/06/novo-miasto-v-studentski-grad-denonoshtna-biblioteka.418720", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПървата денонощна библиотека у нас ще отвори скоро врати в Студентски град. \n\r\nХората, които стоят като инициатори - Мартина Георгиева и Лъчезар Йорданов, са работили заедо за отварянето на Studyhub. \n\r\n\"Миналата година с моята колежка от екипа живеехме на общежитие и нямаше къде да учим. Озовахме се не в читалнята на блока, а в една бензиностанция в Студентски град и там имаше повече студенти, отколкото персонал\", обясни Мартина пред .\n\r\nДвете решили, че могат да променят това. Стъпка по стъпка пътят им ги води до отварянето на първата денонощна библиотека, която ще заработи на 1 октомври в \"Студентски град\".\n                    \n                    \n                \r\n                \r\n                \r\n                \r\nБиблиотеката обаче ще работи не само за студенти. Ще има карти, с които мястото ще бъде достъпно за всички. За студенти и ученици картата ще е 30 лева, а за работещи - малко по-висока. \n\r\nИзборът на мястото не е случайно, идеята на библиотеката е именно за място за общо учене, а постепенно се е родило и хрумването да бъде като библиотека. \n\r\n\r\n ", "date": "2019.08.06", "title": "Ново място в \"Студентски град\" – денонощна библиотека!"}
{"url": "https://www.dnes.bg/sofia/2019/08/06/vyzrastna-sofiianka-otkri-snariad-ot-vsv-v-mazeto-si.418731", "text": "Възрастна жена от София откри , докато разчиства мазето си.\r\nВзривоопасната находка е намерена в къща в столичния квартал \"Лозенец\".\r\nСлед сигнал до тел. 112 на място са се отзовали екипи на ДОТИ, които\r\nМястото е отцепено от полиция, съобщи Нова.", "date": "2019.08.06", "title": "Възрастна софиянка откри снаряд от ВСВ в мазето си "}
{"url": "https://www.dnes.bg/zvezdi/2019/08/06/kichka-skochi-na-slavi-rymji-kato-pee-samozabravi-se.418732", "text": "Анонсът на Слави, че ще преследва политически цели с новата си партия \"Няма такава държава\", предизвиква всеки ден различни и полюсни реакции. \n\r\nПевицата Кичка Бодурова го атакува доста рязко в социалните мрежи, като го обвини в цинизъм, самозабравяне, а пеенето му сравни с ръмжене. Шоуто на Слави пък сваляло нивото на българския език, макар и самата Кичка да изпитва трудности при използването и писането му.\n\n\n\n\n\r\nЕто какво сподели Кичка във Facebook без редакторска намеса и с всичките й граматически познания:\n\r\n\"Свидетел съм на едно предаване, което най-после падна от екран, в което дори съм участвала в зародиша му, което години наред сваляше нивото на българската култура и език. Което позволяваше да се говорят цинизми чрез отец Нафърфорий (всички знаем от къде излиза това име) и поета/ как му беше името/. Един човек го водеше, с невероятно самочувствие, казвайки \"мойто студио\", \"мойто шоу\", \"моя балет\", \"мойте гости\"... никога \"Нашето\". Дори работодател да си, никога не можеш да кажеш \"мойто\", защото много хора участват в успеха на всичко. Един \"певец\", който ръмжи като пее, с 4 тона диапазон и изплезен език, но това, че е всяка вечер на екран го направи \"супер стар\". Държейки се арогантно дори с музикантите, с които е бил съученик и са започнали да пробиват шоу бизнеса заедно. И този същия щял да прави партия \"Няма такава държава\". Такава държава има, Слави и то от 681 г. Но такива като теб самозабравили се, направили 2 лева в повече, я докараха дотук! Ти трябваше да използваш трибуната на това шоу и да вдигаш летвата нагоре а не надолу. Това, че понякога имаше среща с известни личности, не може да измие срама и гнусотията от цинизмите на вулгарния език, за които уж ти раздаваше \"червени\" точки.\n                    \n                    \n                \r\n                \r\n                \r\n                \r\nИ печелеше рейтинг от ниските страсти на народа- чалга, сърказъм и цинизъм !Такава държава има, Слави! И тази държава има голяма история, с която можем да се гордеем! Но няма настояще, с което да направим същото! И ти си един от тези, които “цапаше”това настояще! Доколкото за име на твоята партия - имам идея. ППС - \"Партия на простаците и самозабравилите се\". Има доста които биха могли да членуват в тази партия!\"\r\n ", "date": "2019.08.06", "title": "Кичка скочи на Слави: Ръмжи като пее, самозабрави се"}
{"url": "https://www.dnes.bg/crime/2019/08/06/zadyrjaha-dvama-prebili-56-godishen-svoi-syselianin.418730", "text": "Полицията в Елена установи и задържа двама мъже, нанесли побой над 56-годишен мъж в село Родина, съобщават от Областната дирекция на МВР във Велико Търново.\r\n\r\nСигнал за случая е получен в понеделник в 14,40 ч. от потърпевшия – 56-годишен от същото село. Той обяснил, че двама мъже са му нанесли побой и са му избили зъб. \r\n\r\nОт проведените действия по разследването извършителите са установени и задържани – двама мъже на 23 и 46 години от същото село. \r\n\r\nПо-възрастният известен на полицията и осъждан. По случая е образувано досъдебно производство.", "date": "2019.08.06", "title": "Задържаха двама, пребили 56-годишен свой съселянин"}
{"url": "https://www.dnes.bg/usa/2019/08/06/74-ot-teroristichnite-aktove-v-sasht-ot-vytreshen-terorizym.418723", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНападенията в Охайо и Тексас отвориха стария , но вкараха в употреба и теми като вътрешен тероризъм.\n\n\n\r\n\"Всеки път, когато има подобно събитие в САЩ, винаги опираме до втората поправка на конституцията по отношение на носенето на оръжие, но там американският народ има право да създава легитимни милиции, които да коригират политиците\", коментира Боян Чуков, експерт по антитероризъм.\r\nПо думите му нападенията трябва да бъдат разглеждани на фона на задълбочаващата се битка между демократи и републиканци, и навлизането в предизборната президентска кампания през 2020 г.\r\n                    \n                    \n                \r\n                \r\n                \r\n                \"Всяко едно такова събитие се използва много грубо за политически цели\", посочи Чуков.\r\n. Не ставало въпрос за мюсюлмани, дошли от чужбина, твърди експертът.\r\n\"В този план американците имат много тежка вътрешна обстановка. Битката между демократи и републиканци, за съжаление, води до такива изкривявания\", каза Чуков пред .", "date": "2019.08.06", "title": "74% от терористичните актове в САЩ - от вътрешен тероризъм"}
{"url": "https://www.dnes.bg/sport/2019/08/06/nov-koshmar-za-grisho-vavrinka-go-izhvyrli-v-monreal.418695", "text": "Григор Димитров продължи с кошмарното си представяне и загуби още на старта на силния \"Мастърс\" в Монреал. Той отстъпи на Стан Вавринка в два сета - 6:4 и 6:4, очаква се да продължи да се срива и в световната ранглиста от началото на следващата седмица. Българинът може да изпадне от първите 70.\r\n\r\nТова е и шеста загуба за Димитров в последните му девет мача от тура. Победата пък е четвърта поредна за швейцарския тенисист в преките двубои.\r\n\r\nВ първия сет всичко се реши от един единствен пробив още в третия гейм, а той се оказа достатъчен на ветерана, за да вземе частта. В началото на втория сет двамата си размениха по пробив преди Стан да пробие решително в третия гейм, а след това да си затвърди пробива.\r\n\r\nДо края швейцарецът не сгреши.\r\n\r\nВсичко за спорта ", "date": "2019.08.06", "title": "Нов кошмар за Гришо, Вавринка го изхвърли в Монреал"}
{"url": "https://www.dnes.bg/world/2019/08/06/hakerite-na-kim-chen-un-dokarali-nad-2-mlrd.418696", "text": "Експертен екип на ООН, отговарящ за наблюдение на санкциите на световната организация, обяви, че киберспециалисти от Северна Корея са набрали незаконно средства в размер на до 2 милиарда долара за севернокорейската програма за оръжия за масово унищожение, предаде Асошиейтед прес.\r\n\r\nСеверна Корея извършва кибератаки с цел кражба на средства от финансови институции и борси за купуване и обмен на криптовалути, за да генерира приходи в нарушение на санкциите, казват експертите.\r\n\r\nОсвен това Северна Корея продължава да има достъп до световната финансова система чрез банкови представители и мрежи, в резултат на недостатъчно стриктно прилагане на финансовите санкции от страна на някои държави членки и на измамни практики, прилагани от Пхенян, допълват експертите. \r\n(БТА)", "date": "2019.08.06", "title": "Хакерите на Ким Чен Ун докарали над $2 млрд."}
{"url": "https://www.dnes.bg/stranata/2019/08/06/na-moreto-recepta-pri-lekar-udari-stotachka-promivka-na-uho-530-lv.418694", "text": "Младеж от ЮАР и семейството му платиха 530 лв. за лечение и промивка на ухо в Златни пясъци. Бе приложена и фактура за сметката, в която са описани процедурите - \"преглед на лекар нощен\" – 170 лева, \"изписване на рецепта\" – 40 лева, \"промивка на ухо\" 2 по 75 лева – 150 лева, \"отстраняване на незалепени чужди тела от слуховия канал или тъпанчевата мембрана\" – 100 лева, \"апликация на лекарствено средство в ушния канал\" – 20 лева и \"консумативи\" на стойност 50 лева.\n\r\nФамилията нямала европейска медицинска застраховка, а посещението било в частен здравен център, който не работи със Здравна каса, заяви пред \"Труд\" управителя на центъра. Той обясни, че семейството е било подробно запознато с условията и ценоразписа на здравното заведение, поставен с големи букви и на видно място. Освен това на пациентите се предлагат бланки на три езика, за да подпишат, че са запознати и съгласни с предложеното лечение и цените, каза още управителят.\n                    \n                    \n                \r\n                \r\n                \r\n                \r\n\"От 11 години цените са такива при нас. Издали сме фактура и касов бон, не виждам проблем, щом семейството се е съгласило, изборът на доктор и медицински център е доброволен\", каза управителят.\n\r\nИма сигнали до институциите за високи цени на медицинските услуги. Нито един медицински център или поликлиника край морето не работи със здравната каса, твърдят от РЗОК – Добрич. Всички медицински услуги са частни и се плащат кеш. Това означава, че и здравно осигурените българи са длъжни да се бръкнат в джоба и да си платят здравната помощ, ако имат нужда от нея по време на почивката си. А тарифите са от два до пет пъти по-високи, твърдят вече ужилени летовници, пише \"Монитор\".\n\r\nАко нямат направление от личния лекар, българските туристи плащат без възвръщаемост.\n\r\nВ част от затворените комплекси има щатен лекар, който е с работно време през деня, но винаги е на разположение и нощем, защото спи в комплекса. За лекарските му услуги никой нищо не плаща, най-вероятно в цената е включена тази услуга.\n\r\nЕдинствените, за които няма милост никъде в курортите, са пияните туристи. Един пиян турист си плаща кеш всичко, защото нито един застраховател не покрива риск пиянство. Ако лекар е повикан за прекалил с алкохола гост, той поема всички разходи – преглед, който струва 80 лв., транспорт, вливане и т.н. – всичко това може да му струва и 300 лв., но си е за негова сметка.\n\r\nВърховната административна прокуратура разпореди проверка на медицинските центрове по Черноморието на база публикация на \"Монитор\" за прекалено високи цени, съобщи зам.-главният прокурор и ръководител на Върховната административна прокуратура Ася Петрова.\n\r\nПроверка в начало на летния сезон показа, че чужденците са плащали по 50 евро за рецепта на морето. Прегледът за българи е бил 40 лв., а меренето на кръвно - десетачка. В частните клиники пък не навсякъде имало на видно място ценоразпис.\n\r\nОт ВАП уточниха, че проверката продължава.", "date": "2019.08.06", "title": "На морето: Рецепта при лекар удари стотачка, промивка на ухо – 530 лв."}
{"url": "https://www.dnes.bg/obshtestvo/2019/08/06/cyrkvata-otbeliazva-praznika-preobrajenie-gospodne.418697", "text": "Православната църква почита днес църковния празник Преображение Господне.\n\r\nСпоред легендата на този ден Исус Христос доказва на учениците си Петър, Яков и Йоан своя божествен произход.\n\r\nКогато Исус Христос проповядвал сред хората, мнозина проявили съмнение в неговата божествена същност. Дори сред учениците му имало такива, които трудно приемали учението му за смирение и за поемане на страдания в името на Бога, за преходността на земната слава и за вечността на небесния живот.\n\r\nЗа да укрепи вярата на учениците, Исус се изкачил заедно с тримата свои ученици Петър, Яков и Йоан на Таворската планина. След вглъбена молитва, Исус изведнъж се преобразил - лицето и дрехите му светнали с ослепителна светлина. До него стоели библейските пророци Мойсей и Илия. Чул се глас от небето, който посочил Исус като Божи син.\n                    \n                    \n                \r\n                \r\n                \r\n                \r\nНа днешния ден вярващите се причестяват след петдневен пост, като в чест на празника се позволява риба. В литургията на българските православни храмове се прибавя специално молитвено песнопение за \"Освещаване на гроздето\".\n\r\nТова е денят, в който се бере първото грозде и се раздава на близки и съседи, след като се благослови с молитва и се прикади от свещеника в църквата. \n\r\nВярва се, че в нощта срещу Преображение, също както и на Богоявление, в небето се отваря Божията врата и сам Господ се показва на нея. Само праведният може да види тази врата и каквото си поиска в този миг, Господ ще му го даде. Затова през нощта майките държат децата си будни, карат ги да гледат към небето, дано видят, когато се отворят небесните порти, та да се помолят за голямо богатство и късмет.\n\r\nСпоред народните вярвания от Преображение Господне \"лятото се пречупва\" и времето се преобръща - върви към есента и студа. Времето се преобразява, дните и нощите застудяват, а водите в изворите и реките изстиват, и вече не стават за къпане.", "date": "2019.08.06", "title": "Църквата отбелязва празника Преображение Господне"}
{"url": "https://www.dnes.bg/mish-mash/2019/08/06/meri-maiyr-liubovnicata-na-kenedi-koiato-cru-ubiva.418657", "text": "Докато Мери Майър си вървяла спокойно край река Потомак, близо до студиото й в Джорджтаун, два куршума слагат край на живота й. И повдигат много въпроси, най-големият от които – ЦРУ ли уби любовницата на Кенеди?\r\nРодена като Мери Пинчот, тя била орисана да живее бляскав живот. Родителите й били аристократите Амос и Рут Пинчот, а животът й се въртял около яздене на коне, дебютантски балове и образование в някои от най-елитните университети.\r\nПо време на последната година на Мери в училище сестра й Розамунд се самоубила. Това съсипало баща им Амос, тъй като тя била любимото му дете. Той потърсил утеха в чашката, а през 1944 година умрял от пневмония. За да запълни липсата на бащината фигура, Мери започнала да кръжи винаги около властни мъже.\r\n                    \n                    \n                \r\n                \r\n                \r\n                Нейните съученици и колеги от университета я описват като харизматична и популярна. Когато завършила колежа Васар, Мери станала репортер за списание Mademoiselle. Но кариерата й останала на заден план, когато се омъжила за ветерана от Втората световна война, писател и възпитаник на Йейл, Корд Майър. Те имали две деца, а Мери им се отдала напълно.\r\nКогато семейството се преместило в Кеймбридж, Масачузетс, Мери открива новата си страст – рисуването. Но успявала да му отдели малко време, тъй като вината по време на бейби бума, чукала на вратата на всяка майка, която избирала интересите си пред децата.\r\nДве години по-късно съпругът й Корд е нает от зараждащата се разузнавателна агенция ЦРУ. Той играел главна роля в опитите за покушение над много световни лидери, които били заподозрени в комунистическо дело, както и в проникването в културни организации, за да ограничи левите идеи. Той също така подслушвал цивилни граждани и експериментирал с LSD върху нищо неподозиращи обекти. А заради новата му работа, семейството му трябвало да се премести още веднъж. Този път във Вирджиния.\r\nКорд и Мери започнали да се отдалечават – той се фокусирал върху кариерата си в ЦРУ, а тя – върху рисуването. Той живеел в света на Бонд и Хемингуей, а тя – в този на Хелън Франкенталър. Когато синът им е убит на улицата пред дома им, двамата се отдалечават още повече. Две години по-късно се развеждат.\r\nМери започнала да се движи в кръговете на артисти и журналисти. Джон Кенеди и съпругата му Джаки били нейни съседи и, разбира се, приятели. Рисувала все повече и повече и се отдавала на афери. Агентите на ЦРУ често се въртели около нея и новата й любов - Кенет Ноланд.\r\nОтношенията и между тях били напрегнати – ходели на терапия, а Мери дори експериментирала с LSD. Но в края на 50-те двамата се разделили. А няколко години по-късно, в началото на 60-те, Кенеди се превърнал в нещо повече от приятел за нея. Мери Майър станала поредната любовница на американския президент.\r\nТя го посещава в Белия дом между 1961 и 1963 година. В повечето случаи – когато Джаки е извън града. Докато е с нея, президентът има връзка и с мафиотската принцеса Джудит Кембъл. Кенеди също така крои антикомунистически планове с несигурни връзки с ЦРУ, които завършват с Кубинската ракетна криза.\r\nПрез 1963 година, президентът е убит. Година по-късно и Мери е застреляна. Връзката й както с Кенеди, така и с ЦРУ, прави изненадващата й смърт изключително подозрителна. Убиецът й, Рей Кръмп, е арестуван малко след това, но неговият защитник е напълно сигурен, че той не е истинският престъпник. Според описанието на свидетелите, извършителят бил много по-висок. Кръмп е освободен, само за да извърши още няколко престъпления.\r\nОще по-подозрително е, че Мери е убита малко след като Комисията Уорън публикува доклада си върху убийството на Кенеди. Шушукания и клюки тръгнали из Вашингтон – едни твърдели, че мистериозни агенти са подтикнали Кръмп да отиде на мястото, където убил Мери, а други – че ЦРУ били замесени.\r\nВтората версия е потвърдена от факта, че дневникът на Мери изчезва. Някои твърдят, че приятелите й помогнали на ЦРУ като го изгорили. Други вярват, че той е скрит някъде и все някога ще изплува, за да хвърли светлина около живота и смъртта й.\r\nДнес Мери Майър е забравена. Нейното изкуство е потънало дълбоко в прахта, почти изчезнало. Картините й не могат да бъдат разгледани нито в онлайн пространството, нито в галериите на живо.", "date": "2019.08.06", "title": "Мери Майър – любовницата на Кенеди, която ЦРУ убива?"}
{"url": "https://www.dnes.bg/balkani/2019/08/06/zabravete-za-cigari-v-kolata-v-gyrciia.418698", "text": "Новите разпоредби на гръцкото министерство на здравеопазването за тютюнопушене може да удари сериозно всеки шофьор, който не ги спазва.\n\r\nС глоба от 1500 евро и отнемане на шофьорските права за един месец са заплашени водачите, които пушат, докато управляват превозно средство, съобщава БТА. Ако в превозното средство има дете под 12-годишна възраст, глобата скача двойно и става 3000 евро.\n\r\nСред приоритетите на новото гръцко правителство, обявени още в предизборния период, е прилагане на Закона за забрана за тютюнопушенето на обществени места. Министерството на здравеопазването вече е разпратило циркулярно писмо с пояснения къде следва да бъде прилаган този нормативен акт.\n                    \n                    \n                \r\n                \r\n                \r\n                \r\nИзпратени са и новите глоби за тютюнопушене в автомобил. Забраната важи, освен за водачите на таксита, автобуси и всякакъв обществен транспорт, така и за частните автомобили. Тя се налага, независимо дали пушещият е водач на автомобила или спътник.\n\r\nЗабраната за тютюнопушене на обществени места включва и електронните цигари.", "date": "2019.08.06", "title": "Забравете за цигари в колата в Гърция"}
{"url": "https://www.dnes.bg/world/2019/08/06/74-godini-ot-hvyrlianeto-na-atomnata-bomba-nad-hiroshima.418699", "text": "Япония отбеляза днес 74 години от американската атомна бомбардировка срещу западния град Хирошима, съобщи ДПА.\n\r\nХиляди души участваха в ежегодната церемония, включително оцелели при нападението и чуждестранни представители. Участниците запазиха минута мълчание в Мемориалния парк на мира в 8,15 часа. Точно в този час американски бомбардировач Б-29 хвърля атомна бомба върху града в последните дни от Втората световна война.\n\r\nБезпрецедентната ядрена атака избива десетки хиляди души за секунди, а в края на годината жертвите на бомбардировката стават общо около 140 000.\n\r\nСАЩ хвърлят втора атомна бомба три дни по-късно в Нагасаки, на остров Кюшу. На 15 август 1945 г. Япония капитулира пред съюзниците, с което се слага край на войната.\n                    \n                    \n                \r\n                \r\n                \r\n                \r\nКметът на Хирошима Кадзуми Мацуи призова днес в реч лидерите да работят за свят без ядрени оръжия, предаде Асошиейтед прес.\n\r\nТой призова японското правителство да подпише Договора за забрана на ядрените оръжия, одобрен през юли 2017 г. от 122 страни, но отхвърлен от всички ядрени сили.\n\r\nЯпонският премиер Шиндзо Абе пое ангажимент да се придържа към пацифистките принципи, но не обеща да подпише договора.\n\r\n\"Япония е поела ангажимент да служи за мост между ядрените и неядрените държави и да поведе международните усилия, като същевременно търпеливо опита да ги убеди да си сътрудничат и да водят диалог\", каза Абе на церемонията. ", "date": "2019.08.06", "title": "74 години от хвърлянето на атомната бомба над Хирошима"}
{"url": "https://www.dnes.bg/snimka-na-denia/2019/08/06/vremeto-dnes-slynchevo-gradusite-stigat-do-33.418700", "text": "Днес ни очаква слънчевовреме, температурите ще се покачват като максималните ще бъдат между 28 и 33 градуса. За София - около 29°. \r\n\r\nНад Черноморието също ще бъде предимно слънчево, ще духа бриз. Максимални температури между 27° и 30°. Температурата на морската вода е от 22-23° по северното крайбрежие до 27° по южното, сочи прогнозата на Националния институт по метеорология и хидрология.\r\n\r\nНад планините ще бъде слънчево, след обяд с незначителна купеста облачност. Ще духа слаб, предимно северозападен вятър. Максимална температура на височина 1200 метра около 23°, на 2000 метра – около 15°.\r\n\r\nАтмосферното налягане е малко по-високо от средното за месеца. ", "date": "2019.08.06", "title": "Времето днес: Слънчево, градусите стигат до 33"}
{"url": "https://www.dnes.bg/stranata/2019/08/06/v-park-rila-ne-e-samo-pluvecyt-po-banski-lovi-se-i-riba.418701", "text": "Вчера един мъж получи своята доза популярност, след като стана ясно, че е сложил банските да поплува в едно от Седемте рилски езера - \"Окото\". Без страх, че е забранено и го грози глоба. Институциите пък не били получили сигнал и нямало как да го санкционират.\n\r\nВсе още не е ясно дали става въпрос за наш или чуждестранен турист, както и кога точно мъжът е навлязъл в едно от най-красивите езера.\nОт началото на годината има три сигнала в дирекцията на парка към екоминистерството - за риболов, каране на моторни шейни и бракониерство.\n\r\n\"Човекът, който е изпратил сигнала до медиите, не се е свързал с нас. Поради тази причина ние нямаме нищо, върху което да работим, за да установим кой е нарушителят и той да бъде глобен. Смятам, че това не е коректно, тъй като и на сайта, и на табелите в района има телефони за връзка с НП Рила. Хората, които подават сигнали, се свързват своевременно с нас, за да можем ние да организираме акция и да заловим нарушителите. И към момента в района има дежурни 4-ма служители и един, който е паркова охрана в района\", коментира вчера директорът на НП Рила Красимир Андонов. \n                    \n                    \n                \r\n                \r\n                \r\n                \r\nПоследният случай в парка бил с един от системните нарушители, който се спречкал с парковата охрана в опит да навлезе с джипа си в района, за да закара туристи до хижа \"Рилски езера\". \n\r\n\"Този човек преди време дори удари наш служител. Има съставени и редица наказателни постановления, които той не си е платил, тъй като няма нищо на негово име и реално няма какво да му се отнеме. Този човек е изключително проблемен\", обяви още Андонов.\n\r\nТой посочи, че санкциите за нарушаване на правилата за влизане в езерата са от 500 до 5000 лв. за физически лица. Предвидените глоби за фирми пък са от 1000 до 10 000 лв.\n\r\nЕкипът на световноизвестния водещ Беър Грилс вече е изплатил наложените им санкции, които бяха за близо 13 хил. лв. \n\r\nДенонощни дежурства започнаха доброволци към Планинската спасителна служба в Дупница на Седемте рилски езера. От вчера в най-посещавания планински район на България има по двама от доброволците, като това ще продължи и следващия месец. С наближаване дните за последователите на Петър Дънов броят на посещаващите Седемте езера расте и всекидневно там се качват по над 1500 човека, а в уикендите и над 2000 туристи. Съборът на Бялото братство е след по-малко от 20 дни, но най-нетърпеливите последователи на Дънов са вече в лагерна обстановка.", "date": "2019.08.06", "title": "В парк Рила: Не е само плувецът по бански, лови се и риба"}
{"url": "https://www.dnes.bg/temida/2019/08/06/vetko-arabadjiev-s-nadejda-iska-da-napusne-aresta.418704", "text": "Днес ще стане ясно дали бизнесменът Ветко Арабаджиев ще може да напусне ареста. Апелативният специализиран съд ще заседава по неговото искане да излезе от затвора.\n\nАрабаджиев ще отговаря пред закона за данъчни престъпления и пране на пари.\r\n\r\nВетко Арабаджиев и съпругата му Маринела бяха екстрадирани от Испания, където се укриваха повече от половин година. Двамата бяха задържани в къщата на Георги Семерджиев, по-известен като Жоро Шопа.\r\n ", "date": "2019.08.06", "title": "Ветко Арабаджиев с надежда: Иска да напусне ареста"}
{"url": "https://www.dnes.bg/usa/2019/08/06/obama-za-zakona-za-oryjiiata-da-tropnem-s-krak.418702", "text": "Бившият президент на САЩ Барак Обама заяви, че американците трябва да отхвърлят решително реториката на всеки лидер, който насажда страх и омраза, предаде Асошиейтед прес.\r\n\r\nДокато всички ние не се надигнем и не тропнем с крак пред длъжностните лица, отговарящи за изменението на законите за оръжията, тези трагедии ще продължат да се повтарят, написа Обама.\n\n\r\nТой добави, че не бива да се позволява расистките възгледи да се превърнат в норма.\r\n\r\nТова е първото публично изявление на Обама след масовите убийства в Тексас и Охайо и в него не бе споменат Доналд Тръмп, пише БТА.\r\n\r\nДвайсет и двама души бяха убити в събота в Ел Пасо, Тексас. Още девет загинаха в неделя в Дейтън, Охайо. Нападателят в Ел Пасо е публикувал расистки текст преди атаката, казват следователи. Мотивът на стрелеца в Дейтън, загинал при атаката, е неясен засега.", "date": "2019.08.06", "title": "Обама за закона за оръжията: Да тропнем с крак!"}
{"url": "https://www.dnes.bg/stranata/2019/08/06/veche-peti-den-blokadata-na-pytia-sliven-iambol-ostava.418703", "text": " при село Крушаре от протестиращи срещу мерките, предприети от държавата за избиване на дворните прасета като мярка за ограничаване на АЧС. \n\n\r\nОбходният път от Сливен за Ямбол е през селата Камен - Жельо войвода - Кабиле. През блокадата се пропускат само автомобили на Спешна помощ.\r\nНощта е преминала спокойно, без провокации, съобщи организаторът на протеста Валентина Василева. Снощи към тях са се присъединили и хора от Перник.\r\nВ 10:00 часа днес ще се състои заседание на Областна епизоотична комисия в Сливен, която се свиква от областния управител Чавдар Божурски. На нея трябва да стане ясно , предаде БНР.\r\n                    \n                    \n                \r\n                \r\n                \r\n                От вчера ветеринарните власти извършват проверки в стопанствата по селата, като дезинфекцират местата, където са отглеждани вече закланите животни, а ако има живи, те ще бъдат умъртвени с ток. Към момента се проверява 3-километровата зона около големите промишлени свинекомплекси в района. Предстои да бъдат проверени близо 100 села в Сливенска област.", "date": "2019.08.06", "title": "Вече пети ден: Блокадата на пътя Сливен - Ямбол остава"}
{"url": "https://www.dnes.bg/notifikacii/2019/08/06/derek-liuis-se-chudi-bagata-ot-rusiia-li-e.418735", "text": "Следващият съперник на Благой Иванов в Октагона – Дерек Люис, явно още не е разучил добре своя опонент. И дори го помисли за руснак.\n\r\nПетият в ранглистата в тежка категория на UFC бе гост в шоуто на Ариел Хелуани, като сподели как преминава подготовката му и какво мисли за Багата, пише .\n\r\n\"В миналото имах доста проблеми и исках да си почина от битките. Говорих с много хора и им казах, че не съм сигурен дали искам да продължа с ММА. За две или три години бях загубил любовта си към спорта. За първи път от доста време чувствам отново голяма страст към него. Тренирам по 3 пъти на ден. Сега съм здрав и на 100% фокусиран\" , заяви Люис относно завръщането му.\r\r\n                \r\n                \r\n                Благой Иванов и Дерек Люис ще влезнат в клетката на събитието „UFC 244“ на 2-ри ноември в легендарната Медисън Скуеър Гардън, Ню Йорк. За Багата това ще бъде трети двубой през тази година, като до момента българина има две победи. Люис пък ще направи своето завръщане. Последната му битка бе през март когато загуби от Жуниор дос Сантос с технически нокаут във втория рунд.\r\n\r\n ", "date": "2019.08.06", "title": "Дерек Люис се чуди: Багата от Русия ли е?"}
{"url": "https://www.dnes.bg/sofia/2019/08/06/vijte-kyde-niama-da-ima-voda-v-sofiia-na-7-avgust-sriada.418737", "text": "На 07 август 2019 г. (сряда), във връзка с подмяна на спирателен кран на бул. „Вардар“ жк.“Разсадника - Коньовица“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nжк. „Илинден“.\r\nСъс слабо налягане ще бъде жк. „Гевгелийски“ и жк. „Захарна фабрика“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найчо Цанов“ ъгъла с ул. „Теодоси Синайски“. \n\r\nНа 07 август 2019 г. (сряда), във връзка с изграждане на водопроводни връзки ул. „Дон“ кв. „Горна баня“ , се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nул. „Дон“, ул. „Лозище“, ул. „Подлозище“, ул. 756, местност „Подлозище“ по ул. 646 от ул. „Каменица“ до ул. „Дон“\n                    \n                    \n                \r\n                \r\n                \r\n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дон“ ъгъла с ул. „Лозище“. \n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2019.08.06", "title": "Вижте къде няма да има вода в София на 7 август, сряда"}
{"url": "https://www.dnes.bg/stranata/2019/08/06/18-godishen-zagina-pri-opit-za-krajba-na-provodnici.418739", "text": "при опит за кражба на метални проводници в разградско село, съобщиха от МВР - Разград.\r\nСигналът за инцидента е подаден в понеделник на тел. 112 от мъж от Брестовене, който открил тялото на младежа до метален трафопост.\r\nПри опита за кражба на проводници до бензиностанция в селото, , която го изхвърля на земята от височина около 10 метра.\r\nСмъртта е констатирана от екип на Филиала за спешна помощ в Кубрат. Образувано е досъдебно производство.", "date": "2019.08.06", "title": "18-годишен загина при опит за кражба на проводници"}
{"url": "https://www.dnes.bg/world/2019/08/06/otnovo-kndr-izstrelia-balistichni-raketi-s-malyk-obseg.418705", "text": "Северна Корея изстреля днес край източното си крайбрежие две балистични ракети с малък обсег, съобщи южнокорейската информационна агенция Йонхап, цитирана от ДПА.\n\r\nЧетвъртите севернокорейски ракетни изпитания за по-малко от две седмици очевидно са в отговор на започналите вчера съвместни военни учения между Южна Корея и Съединените щати. Пхенян осъди остро маневрите.\n\n\r\nУченията подкопават усилията за постигане на мир на Корейския полуостров и свидетелстват за липсата на политическа воля у САЩ и Южна Корея за подобряване на отношенията, заяви говорител на севернокорейското министерство на външните работи, цитиран от държавната информационна агенция КЦТА, предаде Франс прес.\n                    \n                    \n                \r\n                \r\n                \r\n                \r\nТой отбеляза, че Пхенян продължава да се стреми към уреждане на проблемите чрез диалог, но ще бъде принуден да търси нови пътища, ако Вашингтон и Сеул продължат със според него враждебните военни действия.\n\r\nСеверна Корея е изстреляла около 5.30 ч. местно време днес (23.30 ч. българско време вчера) две балистични ракети с малък обсег. Те са прелетели приблизително 450 километра, преди да паднат в Японско море, уточниха южнокорейските въоръжени сили в комюнике, цитирано от ДПА.\n\r\nПо-рано те съобщиха, че Пхенян е изстрелял \"неидентифицирани снаряди\".\r\nСпоред южнокорейското и американското разузнаване двете ракети са имали същите характеристики като балистичните ракети, изстреляни от Севера на 25 юли, пише БТА.\n\r\nРезолюции на ООН забраняват на затворената комунистическа страна да изстрелва балистични ракети.", "date": "2019.08.06", "title": "Отново: КНДР изстреля балистични ракети с малък обсег"}
{"url": "https://www.dnes.bg/sport/2019/08/06/i-masha-kato-grisho-padna-v-pyrviia-kryg-v-kanada.418721", "text": "Бившата половинка на Григор Димитров - Мария Шарапова, също отпадна в първия кръг в Канада.\r\nМаша загуби  на старта на надпреварата в Торонто, където отспъти от естонката Анет Контавейт, която стигна до успеха след 4:6, 6:3, 6:4 за 2 часа и 43 минути игра.\r\n\r\nПо този начин двете тенисистки имат на сметката си по една победа в тура, след като са изиграли общо два мача една срещу друга.\r\n\r\nВ следващия кръг на турнира естонката ще се изправи срещу Карла Суарес Наваро или Винъс Уилямс, които ще се изправят една срещу друга.\r\n", "date": "2019.08.06", "title": "И Маша като Гришо: Падна в първия кръг в Канада"}
{"url": "https://www.dnes.bg/obshtestvo/2019/08/06/pari-vs-svobodno-vreme-izmerva-li-se-shtastieto-po-portmoneto.418724", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Глобално социологическо проучване на \"Галъп\" показва, че българите са по-склонни да се откажат от парите и тяхната роля, спрямо много други държави. Около 70% от сънародниците ни са категорични, че биха отдавали по-малко значение на материалното.\nВ \"България сутрин\" психологът д-р Пламен Димитров и социалният антрополог Валери Личев се обединиха около мнението, че хората, които се стремят към богатство се опитват да компенсират липсата на други свои качества. \n\r\nДимитров бе категоричен, че богатството в човешкия живот се измерва не с пари, а със свободното време, което всеки може да инвестира в себе си и самоусъвършенстването си.\n                    \n                    \n                \r\n                \r\n                \r\n                \r\n\"Много от хората, които се стремят към богатство компенсират липсата на други свои качества. Времето не е пари, а живот. Свободното време, в което човек може да инвестира в себе си, е най-ценно. Има много богати хора, които споделят, че биха водили друг начин на живот, ако не бяха засмукани от водовъртежа на материализма\", каза психологът.\n\r\nВалери Личев пък обясни, че у нас хората отдавна са свикнали едни да бъдат по-привилегировани от други. Въпреки това житейското щастие няма как да бъде свързвано с много пари. \n\r\n\"Бих искал материалното да не е толкова значимо, но този въпрос минава през вътрешни механизми на самооценка. В България, още от социализма, хората са свикнали, че има равни и по-равни. След това бе така и в периода на прехода. Да свързваме проблема със щастието с материализма не е правилно. Има хора, които дори и в по-лошо материално състояние са били щастливи\", обясни той пред .", "date": "2019.08.06", "title": "Пари vs. свободно време: Измерва ли се щастието по портмонето?"}
{"url": "https://www.dnes.bg/obshtestvo/2019/08/06/liderkata-na-protestite-na-med-sestrite-uvolnena.418719", "text": "Лидерката на протестите на медицинските сестри Мая Илиева  вчера от „Аджибадем Сити Клиник МБАЛ Токуда” в София.\n\r\n„Явно съм станала неудобна с проверките и обществената си позиция“, заяви Илиева по повод освобождението ѝ от работа.\r\nТя уточни, че в здравното заведение е влизала и икономическа полиция, а тя постоянно е предизвиквала проверки заради нарушенията там.\r\n„Ръководството на болницата, предполагам, че заради предизвиканите проверки,, които се случват там – Инспекция по труда, сигнал до НАП, наложи се и да влезе икономическа полиция”, заяви Илиева.\r\n                    \n                    \n                \r\n                \r\n                \r\n                Илиева е председател на синдикалната организация в болницата. Тя има закрила при уволнение. Работодателят й е получил разрешението на синдиката.\r\nРаботодателят твърди още, че зад наказанието на Илиева стоят категорично установени факти, че .\r\n„Наложеното дисциплинарно наказание на Мая Илиева е мотивирано от нейни конкретни действия и бездействия при и по повод изпълнение на непосредствените ѝ професионални задължения в отделението за реанимация и интензивни грижи за пациенти с кардиохирургични заболявания“, се твърди в позицията на болницата.\r\nОт там още посочиха, че поводът за налагане на дисциплинарното наказание са конкретни факти и обстоятелства, които са категорично установени и за които има писмени и други доказателства и свидетелски данни.\r\nПо думите на медицинската сестра вицепрезидентът на КНСБ й е .\r\n„Подкрепа от КНСБ не получих, в момента, в който започнаха организацията на протестите в социалните мрежи аз се допитах до синдиката чрез писмо дали би подкрепил така спонтанно надигналия се протест. Все още не са ми отговорили официално. А неофициалният отговор беше, че протестът е от Facebook и че ако не е успешен, ще се дискредитират като организация. Единственият натиск тогава беше, че д-р Кокалов, (вицепрезидент на КНСБ) се обадил е каза „да си затварям голямата уста, защото лично ще се погрижи да си загубя работата”, обясни Илиева пред bTV.\r\nД-р Иван Кокалов опроверга тези твърдения и отвърна, че всъщност президентът на КНСБ и той са получвала заплахи от медицинската сестра и че може да ги покаже в писмен вид.\r\n\"Въпросната госпожа продължава от вестници и екрани да ръси лъжи. Поради тази причина съм казал на моите адвокат, че събирам данни за тези неща и ще я съдя, понеже оронва моя престиж\", добави той.\r\n, а Илиева уточни, че не се притеснява от това.\r\nЗдравни специалисти в страната готвят протести срещу уволнението.", "date": "2019.08.06", "title": "Лидерката на протестите на мед сестрите – уволнена"}
{"url": "https://www.dnes.bg/stranata/2019/08/06/jena-opita-da-se-samoubie-skochi-ot-most-v-simitli.418743", "text": "Жена е с тежки травми, след като е скочила от моста над река Градевска в квартал \"Ораново\" в Симитли, съобщиха от благоевградската полиция. \r\n\r\nСигналът за инцидента е подаден в 19.10 часа на 5 август. \r\n\r\nПо непотвърдена информация жената е направила опит за самоубийство. Пострадалата е със счупен гръбначен стълб и черепномозъчна травма, пише \"Фокус\".\r\n\r\nТранспортирана е за лечение в столичната болница \"Пирогов\".", "date": "2019.08.06", "title": "Жена опита да се самоубие, скочи от мост в Симитли"}
{"url": "https://www.dnes.bg/balkani/2019/08/06/zaev-i-haradinai-s-dogovor-za-kontrol-v-severna-makedoniia-i-kosovo.418718", "text": "Премиерът на Северна Македония Зоран Заев и доскорошният премиер на Косово Рамуш Харадинай имат близко сътрудничество, имат договор за контрол над нещата в Северна Македония и в Косово, както и за създаване на черни фондове, които трябва да послужат за плащане на политици, пише сръбският вестник \"Блиц\", като се позовава на дипломатически източници.\n\r\nЗаев и Харадинай са се срещали досега не само в ролята на премиери, като на отделни срещи са присъствали и техните братя Вице Заев и Даут Харадинай, казва за \"Блиц\" дипломатически източник от Прищина.\n\r\n\"Още докато Харадинай беше премиер, е било договорено създаването на черни фондове, които да служат за плащане на политици в Брюксел и в Гърция, за да може по всички възможни начини да се намалят пречките по пътя на Северна Македония към ЕС и НАТО. Това е важно и за албанците, които държат част от управлението в Скопие\", казва събеседникът на вестника.\n                    \n                    \n                \r\n                \r\n                \r\n                \r\n\"Блиц\" пише, че в един момент македонските власти са получили като подарък два милиона евро, предназначени за отделни гръцки политици, чиято задача е да говорят в ЕС, че нямат нищо против приемането на Македония в ЕС.\n\r\n\"Сделките на Харадинай и Заев не са свързани само с бизнес, а и с армиите в Северна Македония и в Косово. Договорено е финансиране на македонски офицери от албанска националност да отиват в Косово, а от друга страна и офицери от армията на Косово да се обучават в академията в Скопие. Част от трансфера на парите минава през отделни фирми\", казва източникът на белградския всекидневник.\n\r\n ", "date": "2019.08.06", "title": "Заев и Харадинай с договор за контрол в Северна Македония и Косово?"}
{"url": "https://www.dnes.bg/eu/2019/08/06/rim-tvyrdo-globa-do-1-mln-za-korabite-s-migranti.418707", "text": "Италианското правителство спечели вот на доверие в Сената за указ, насочен срещу благотворителните организации, които спасяват мигранти с кораби в Средиземно море, съобщи Ройтерс.\n\r\nТова е победа за министъра на вътрешните работи Матео Салвини. Правителството на неговата партия \"Лига\" и антисистемното Движение \"Пет звезди\" спечели вота със 160 срещу 57 гласа. В противен случай то трябваше да подаде оставка.\n\r\nИзготвеният от Салвини указ затяга санкциите срещу корабите на благотворителните организации, които опитват да доведат в Италия спасените в морето мигранти. Текстът вече бе приет от долната камара и придобива силата на закон точно преди утрешното излизане на парламента в лятна ваканция.\n\r\n                    \n                    \n                \r\n                \r\n                \r\n                Политици от \"Пет звезди\" изразиха възражения към указа и някои от нейните сенатори не подкрепиха мярката.\n\r\nУказът увеличава максималните глоби за кораби, влизащи без позволение в италиански води, от сегашните 50 хиляди евро на 1 милион. Предвиждат се и арести на капитани, които пренебрегват заповедите на властите и автоматично конфискуване на техните плавателни съдове, пише БТА.\r\n ", "date": "2019.08.06", "title": "Рим твърдо: Глоба до €1 млн. за корабите с мигранти"}
{"url": "https://www.dnes.bg/index/2019/08/06/sled-chumata-i-skoka-na-cenite-hotelieri-smeniat-svinskoto-s-kalmari.418736", "text": "Чумата по свинете се отрази и на хотелиерите. \n\r\nПо Черноморието вече доста от тях предлагат на шведските маси калмари и октоподи вместо филета в менютата в ол инклузива. \n\n\r\n\"Има увеличение на доставните цени на свинското от 60 до 80 стотинки на килограм. Това увеличава крайните цени на продукта”, заяви хотелиерът Кристиан Рамналиев пред Нова тв.\r\n \r\n\"Колеги хотелиери вече са взели мерки, като са повишили цените. Другият начин е да се намали разнообразието на свински продукти с техни заместители като пуешко и пилешко”, обясни той.\n\r\nСпоред него чужденците консумират по-малко свински продукти, но пък българите продължат да ги предпочитат. \r\n                \r\n                \r\n                \r\nЗаради увеличението на цената обаче се е стигнало дотам, че на някои места да заместват свинското с морски деликатеси и риби.\n\r\n\"Ако цената на свинското продължава да расте с този темп ще догони калмарите. Домати, краставици също са поскъпнали. Ако това продължава, задължително цените ще скочат, защото храната е голямо перо в услугата“, обясни Рамналиев.", "date": "2019.08.06", "title": "След чумата и скока на цените – хотелиери сменят свинското с... калмари! "}
{"url": "https://www.dnes.bg/obshtestvo/2019/08/06/sled-chumata-shte-triabvat-2-g-da-vyzstanovim-otrasyla.418715", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАфриканската чума по свинете продължава да обхваща нови и нови територии. Вече беше регистриран и първи случай на африканска чума в Югозападна България след положителна проба от диво прасе в ловно стопанство \"Искър\".\n\r\n\"Свиневъдството ще бъде тежко ударено. Целият отрасъл ще пострада много. Примерно не по-малко от две години ще ни трябват да заздравим страната си по отношение на африканската чума\", смята Според него човешкият фактор е в основата на разпространението на заразата. От една страна, в лицето на ловджии, които разпространяват месо по домовете, а от друга - глобалното движение и вноса на свинско от други държави.\n                    \n                    \n                \r\n                \r\n                \r\n                \r\nТой посочи, че доказано кръвосмучещи оборни мухи могат да пренасят заразата и се твъри, че комарите също могат.\n\r\n\"Вирусът е адаптиран много добре към околната среда, има огромна прилепчивост към диви свине и е много вирулентен\", обясни микробиологът в \"България сутрин\".\n\r\nНайденски е на мнение, че първото нещо, което хората трябва да разберат е, че заболяването е много сериозно и всеки, който е решил да отглежда животни, трябва да го прави по правилата - всяко прасе да бъде регистрирано, за да може при неблагополучна ситуация да има адекватен отговор от държавата.\n\r\nПо думите му сегашната ситуация с нерегистрираните прасета създава правен казус, тъй като държавата обеща обезщетение, но стопаните реално не могат да докажат дали са отглеждали животни.\n\r\nСпоред микробиолога мерките, които държавата предприема, са напълно адекватни.\n\r\nМеждувременно министърът на земеделието Десислава Танева забрани лова в районите с регистрирана епидемия на африканска чума по свинете. Остава обаче в сила обещаното възнаграждение от 150 лева при подаден сигнал за труп на диво прасе в инфектираните зони и 50 лева за отстрел на дива свиня извън тях.", "date": "2019.08.06", "title": "След чумата: Ще трябват 2 г. да възстановим отрасъла"}
{"url": "https://www.dnes.bg/cars/2019/08/06/iaponskite-koli-nai-kradenite-v-moskva.418740", "text": "Японските коли се оказват най-крадените в Москва, съобщава , като се позовава на статистика на руска застрахователна компания.\r\nДанните са за първата половина на 2019 г. Предпочитанията на крадците спрямо миналата  година са се променили, като те по-често са започнали да задигат Skoda Octavia, показва проучването.\n\r\nСписъкът е съставен въз основа на получените в Москва оплаквания от клиенти, застраховани срещу кражба на МПС-то. Оказва се, че в периода януари-юни на 2019 г. най-често за кражба на автомобила им са съобщавали собствениците на Toyota Land Cruiser (1,09%), като година по-рано този модел е бил едва на осмо място в класацията.\n                    \n                    \n                \r\n                \r\n                \r\n                \r\nВтора позиция заема Toyota Land Cruiser Prado (1,00%), а трето се пада на Skoda Octavia (0,88%), която досега не беше популярна сред автоджамбазите. В същото време от челната петица изпаднаха Kia Sportage, Toyota RAV4 и Mazda CX-5, които заемаха съответно трета, четвърта и петата позиция през първата половина на 2018 г.\r\nСега на четвърто и пето място са съответно Lexus LX (0,76%) и Toyota Camry (0,71%).\r\nТоп 5 на най-крадените модели в Москва повтаря тенденцията за цяла Русия - апашите са \"разлюбили\" корейските кросоувъри и вече по-често насочват вниманието си към скъпите японски джипове.\r\n", "date": "2019.08.06", "title": "Японските коли - най-крадените в Москва"}
{"url": "https://www.dnes.bg/politika/2019/08/06/sledvashtata-porychka-na-f-16-po-evtina-pilotite-ni-veche-shte-sa-obucheni.418744", "text": "\nПредставители на американската компания и на посолството на САЩ в България дадоха подробностите относно производството, доставката, възможностите на изтребителите, които България купува.\n\r\n\"В България ще летят най-напредналите модели на F-16”, каза директорът на кампанията за F-16 в България на компанията-производител \"Локхийд Мартин“ Джим Робинсън. \n\n\n Той увери, че новите изтребители ще имат достатъчно въоръжение въздух-въздух и въздух-земя, както и пълна оперативна съвместимост със системите на НАТО.\n\r\nКомпанията предвижда самолетите да имат експлоатационен живот 12 000 летателна часа, но за това е нужна и добра поддръжка, така че технически състав от българските ВВС ще замине за обучение в САЩ.\n                    \n                    \n                \r\n                \r\n                \r\n                \r\n\"Цената за следващата поръчка на изтребители F-16 ще е по-ниска, защото пилотите вече ще са обучени“, каза още Робинсън.\n\r\n\"Когато купува F-16, всяка държава трябва да има предвид, че се купуват не само самите самолети, а и обслужването. Имайте предвид, че обслужването при следващите осем няма да го заплащате, защото вече ще го имате. Поддръжката вече също ще си я имате от първите осем, пилотите вече ще бъдат обучени, тоест ще бъде много по-евтино“, обясни той, цитиран от \"Фокус“. \n\r\nРобинсън допълни, че у нас могат да бъдат произвеждани безпилотни летателни апарати (дронове), но все още не е решено какъв тип да бъдат те. \n\r\nБяха положени много усилия да се погрижим пакетът да отговаря на българските нужди. Пакетът, който предлагаме според мен, отговаря на нуждите на България. Това каза заместник-ръководителят на дипломатическата мисия в Посолството на САЩ в София Джъстин Фридман пък коментира, че сделката за новите изтребители ще задълбочи партньорството между страната ни и Съединените щати.\n\r\n\"България ще намали зависимостта си от руски военни съоръжения“, подчерта той и увери, че покупката на F-16 ще гарантира най-добрите самолети за българските пилоти.", "date": "2019.08.06", "title": "Следващата поръчка на F-16 по-евтина, пилотите ни вече ще са обучени "}
{"url": "https://www.dnes.bg/science/2019/08/06/otkriha-nai-drevnata-zvezda-vyv-vselenata.418729", "text": "Астрономи от Австралийския национален университет идентифицираха най-древната от известните във Вселената звезди, съобщи Сайънс алърт. Тя се намира в Млечния път, на разстояние 35 хиляди светлинни години от Земята.\n\r\nОткритият червен гигант SMSS J160540.18-144323.1 е с най-малко количество желязо сред всички звезди в галактиката - 1,5 милиона пъти по-малко е от онова в състава на Слънцето. Това означава, че обектът принадлежи към т.нар. звездно население тип II, което се е образувало след раждането на Вселената преди 13,8 милиарда години. \n\r\nВъпросната звезда се е формирала няколкостотин милиона години след Големия взрив.\n\r\nВ ранната Вселена почти не е имало метали. Първите звезди били съставени от водород и хелий, били много масивни, горещи и с малка продължителност на живота. Те принадлежат към звездно население тип III. В процеса на горене в недрата им се образували първите атоми силиций и желязо. След гибелта на звездното население тип III се появило звездно население тип II, в което присъствали по-тежки от хелия елементи.\n                    \n                    \n                \r\n                \r\n                \r\n                \r\nПоказателят за количеството на съдържащите в звездата елементи, които са по-тежки от хелия, е известен като металичност. Въз основа на него може да се разбере приблизително колко време след Големия взрив се е родила дадена звезда. Предишният рекордьор по ниско съдържание на желязо бе звездата 2MASS J18082002-5104378 B, чиято металичност е 11 750 пъти по-малка от тази на Слънцето.\n\r\nСпециалистите предполагат, че звездата, която предшествала SMSS J160540.18-144323.1, е била 10 пъти по-масивна от Слънцето. Експлозия на свръхнова предизвикала бърз процес, свързан с улавяне на неутрони - ядрена реакция, при която се образуват ядра на тежки елементи. Малко количество атоми на желязото се отделили от гравитационното поле на образувалата се след свръхновата неутронна звезда и влезли в състава на SMSS J160540.18-144323.1, която станала един от първите представители на звездното население тип II. \r\n ", "date": "2019.08.06", "title": "Откриха най-древната звезда във Вселената"}
{"url": "https://www.dnes.bg/notifikacii/2019/08/06/arestuvaha-myj-probval-da-podkupi-katadjii-v-isperih.418748", "text": "43-годишен мъж от Разград е задържан, след като опитал да подкупи пътни полицаи в Исперих, съобщават от Областната дирекция на МВР в Разград. \r\n\r\nУправляваният от мъжа товарен автомобил \"МАН\" е спрян за проверка около 23.30 часа на 5 август в град Исперих. Установено е, че криминално проявеният мъж не притежава съответната категория за управление и няма валиден годишен технически преглед за камиона и ремаркето. \r\n\r\nЗа да не извършат полицейските служители необходимите действия по служба, мъжът поставя на предния капак на служебния автомобил сумата от 200 лв. \r\n\r\nМъжът е задържан за 24 часа в РУ-Исперих. По случая е образувано бързо производство.", "date": "2019.08.06", "title": "Арестуваха мъж, пробвал да подкупи катаджии в Исперих"}
{"url": "https://www.dnes.bg/world/2019/08/06/poveche-ot-16-000-biaha-evakuirani-zaradi-eksploziite-v-sibir.418746", "text": "Хора от девет населени места са принудени да напуснат домовете си, след като вчера склад с боеприпаси се запали, а след това последваха жестоки експлозии, предаде ТАСС. \n\r\nПовече от 16 500 души от сибирския Красноярски край са евакуирани. Министерството на извънредните ситуации на Русия съобщи, че  са създадени 30 пункта за временно настаняване в други населени места.  Осигурено е оказването на медицинска и психологическа помощ.\r\nЕксплозиите в склада започнаха вчера и спряха едва таци сутрин. В населените места в радиус до 20 км бе обявена евакуация, а в Ачинск, града най-близо до склада, бе въведено извънредно положение.\r\nИзточник от аварийните служби съобщиха за един загинал войник, но това бе отречено от министерството на отбраната. Губернаторът на Красноярския край съобщи за един изчезнал безследно, а според медици 20 души са ранени.", "date": "2019.08.06", "title": "Повече от 16 000  бяха евакуирани заради експлозиите в Сибир "}
{"url": "https://www.dnes.bg/temida/2019/08/06/vetko-arabadjiev-ne-trogna-syda-ostava-v-aresta.418779", "text": "Ветко  Арабаджиев остава в ареста, след като Апелативният спецсъд  отказа да промени мярката му в по-лека, съобщават от БТА. Той бе задържан преди три месеца, след като беше екстрадиран от Испания със съпругата си Маринела. \n\r\nАрабаджиев, съпругата и синът му са обвинени като престъпна група за данъчни престъпления и пране на пари.\r\nТричленният съдебен състав с председател Галя Георгиева отбеляза, че има обосновано предположение, че Арабаджиев е извършил престъпленията, за които е обвинен, както и че има опасност да се укрие и да извърши престъпление.", "date": "2019.08.06", "title": "Ветко Арабаджиев не трогна съда, остава в ареста "}
{"url": "https://www.dnes.bg/notifikacii/2019/08/06/osydiha-narkodilyr-ot-dobrich-pipnat-s-droga-za-nad-9000-lv.418751", "text": "Съдът в Добрич постанови три години \"лишаване от свобода\" с петгодишен изпитателен срок за мъж, държал наркотици за над 9000 лв. с цел разпространение.\r\nСъдът е одобрил сключеното споразумение между подсъдимия и Окръжната прокуратура.\r\n\r\nМъжът се е признал за виновен, че без надлежно разрешително е държал с цел разпространение високорисково наркотично вещество - 304.94 грама амфетамин. Мъжът, който е с чисто съдебно минало, се е отказал пред съда от по-нататъшно разглеждане на делото по общия ред, съобщиха от пресцентъра на Окръжния съд.\r\n\r\nОдобреното от съда споразумение е окончателно и има последиците на влязла в сила присъда, посочват от институцията.\r\n ", "date": "2019.08.06", "title": "Осъдиха наркодилър от Добрич, пипнат с дрога за над 9000 лв."}
{"url": "https://www.dnes.bg/teatar/2019/08/06/caged-pyrviiat-mejdunaroden-tancov-spektakyl-syzdaden-v-plovdiv.418776", "text": "\n\r\nCaged е първият международен танцов спектакъл, създаден в Пловдив. Той обединява съвременен танц, куклен театър и музика на живо, в който едни и същи персонажи присъстват и наистина, и като копия на самите себе си.\r\nТворбата на корейския хореограф Пансън Ким докосва универсална човешка тема. Тя е  от екип обединяващ ярки имена от театъра и музиката в България с трима корейски танцьори и светлинен дизайнер от Франция.\r\nНа 7 септември Пансън Ким иска да докаже в Дома на културата „Борис Христов“, че тук, в България, се създава качествен продукт за световната сцена за изпълнителски изкуства.\r\n                    \n                    \n                \r\n                \r\n                \r\n                Световната  на театри и фестивали. С етикет „произведено в България“, Caged ще пътува зад граница, за да насърчава зрителите да се борят със своите страхове.\r\n„Този спектакъл е реакция срещу страха. Това е огледало на уврежданията ни, поставени под прожекторите“, казва Ким, един от най-успешните корейски представители на световната сцена за танц.\r\nРаботил с големи хореографи и компании от Азия и Европа, сред които Жан-Клод Галота, Изток Ковач, Исмаел Иво Еманюел Гат и други, Ким създава първите си авторски спектакли с международно участие и признание от 2010-а година насам. Докато не се влюбва в България.\r\nВ Пловдив той кани трима свои сънародници – танцьорите Джийон Янг, Бонг Су Ким и Йонгджун Шин – заедно с вокалния талант Павел Терзийски, композитора Емилиян Гацов, водещия сценограф Никола Тороманов, дизайнера на кукли и маски Мариета Голомехова, а също и двама от най-големите и доказани таланти в кукления театър - Полина Христова и Стефан Димитров. Френският представител в компанията – Каролин Вандам – отговаря за светлинния дизайн.\r\nВ Пловдив корейската сетивност среща българския независим артистичен дух, за да сътвори от различни изкуства единен спектакъл, който въздейства и подтиква към размисъл. Целта на Ким е да покаже, че сами държим ключа от невидимия затвор, където доброволно сме заключили сърцата и умовете си.\r\n\r\n“Човешката кожа е еластична, тя може да сменя цвета, формата си, може да променя външността ни, но не може да изпълва със съдържание. Отливайки тези силиконови кожи, толкова близки до реалните, всеки път си мислех колко е уязвимо съдържанието. Колко много усилия се полагат да извадим отпечатъка на своята външност, за да се видим, да се познаем, да се отгатнем...”, разказва Мариета Голомехова за творческия процес.", "date": "2019.08.06", "title": "Caged: Първият международен танцов спектакъл, създаден в Пловдив"}
{"url": "https://www.dnes.bg/temida/2019/08/06/nad-8206-1-milion-prehvyrlila-bg-svodnica-ot-belgiia.418753", "text": "Състав на Апелативния съд във Варна потвърди първоначалния арест 28- годишната Росица, заподозряна от компетентните власти на Белгия, че заедно с брат си и с други лица, в продължителен период от време от България към Брюксел осъществявали трафик на жени, които били принуждавани със заплахи да проституират. \n\r\nВтората съдебна инстанция сподели основанията, посочени от Варненския окръжен съд, които се основават на европейска заповед за арест.\n\r\nОт пресслужбата на Апелативния съд допълват, че в документите, изпратени от властите в Белгия са посочени лицата, заподозрени в експлоатирането на престъпната мрежа, както и жертвите на трафика. \n\r\nПовече от милион евро са средствата, неправомерно придобити от експлоатацията на жените, принуждавани да проституират.\n                    \n                    \n                \r\n                \r\n                \r\n                \r\nСпоред разследващите в Белгия Росица  е играла ролята на финансов посредник за прехвърляне на парите, генерирани от проституция и е била наясно с произхода им. Материалите, документите, вещите и дори оръжието, открито в дома й в Румъния са били и основанията на разследващите органи в Белгия да поискат с ЕЗА задържането на българката.\n\r\nОпределението на Варненския апелативен съд не подлежи на обжалване.\n\r\n ", "date": "2019.08.06", "title": "Над ‎€1 милион прехвърлила BG сводница от Белгия"}
{"url": "https://www.dnes.bg/sport/2019/08/06/noel-galahyr-s-futbolna-prognoza-livyrpul-pak-shte-e-zad-siti.418775", "text": "Бившият вокалист на рокгрупата Oasis Ноел Галахър е категоричен, че Манчестър Сити ще остане на върха в Англия след 2 поредни титли.\n\r\nИзвестен като изключителен фен на \"гражданите\", Галахър бе категоричен, че Ливърпул няма особени шансове срещу хората на Пеп Гуардиола, въпреки че миналия сезон \"червените\" измъчиха много опонента си преди да останат на точка от него в крайното класиране.\n\r\n\"Смятам, че ще спечелим 4 поредни титли и не мисля, че някой ще може да ни доближи. Ливърпул направи най-добрия си сезон и пак остана след нас. Забавно е! Ако играем 20 поредни мача с тях ще ги бием в 18, а в другите 2 ще завършим наравно\" заяви Ноел пред \"Скай Спортс\".\n                    \n                    \n                \r\n                \r\n                \r\n                \r\n\"Манчестър Юнайтед вече не ни е съперник! Тотнъм? Извинете кой? Шпорите? Та кои са те? Най-хубавото нещо при тях е новият им стадион. Най-големият ни противник е УЕФА. С Гуардиола обаче няма кой да ни спре\", добави музикантът.\r\n", "date": "2019.08.06", "title": "Ноел Галахър с футболна прогноза: Ливърпул пак ще е зад Сити"}
{"url": "https://www.dnes.bg/politika/2019/08/06/chakame-oferti-ot-4-firmi-za-boina-tehnika-za-armiiata-ni.418764", "text": "Министерството на отбраната изпрати исканията за предоставяне на предложения до четирите компании, поканени за участие в проекта за придобиване на бойна машина на Сухопътните войски: ARTEC GmbH /Германия/, Patria /Финландия/, NEXTER Group /Франция/ и General Dynamics Land System - MOWAG /Швейцария/. \n Крайният срок за подаване на оферти е 17.00 часа на 31 октомври тази година, допълват от военното министерство. \n\r\nМеждуведомствената работна група за избор на изпълнител на проекта трябва да приключи работата си по анализа и оценката на подадените оферти до 20 декември.\n\r\nИнвестиционният проект беше приет от 44-ото Народно събрание на 8 юни 2018 година. Той предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава. \n                    \n                    \n                \r\n                \r\n                \r\n                \r\nВремевият интервал за неговата реализация обхваща 12 години. \n\r\nПрогнозната стойност е в размер на 1 милиард и 464 милиона лева с ДДС.", "date": "2019.08.06", "title": "Чакаме оферти от 4 фирми за бойна техника за армията ни"}
{"url": "https://www.dnes.bg/temida/2019/08/06/zadochno-obvinenie-za-zadyrjaniia-za-ubiistvoto-na-bai-kosta.418788", "text": "Повдигнато е задочно обвинение на 46-годишния Д.К., задържан в Хърватия за убийството на бай Коста. Това съобщи на пресконференция говорителят на Окръжна прокуратура в Перник прокурор Николай Цветков.\n\r\nПо думите му са събрани достатъчно доказателства, че Д.К. е умъртвил 77-годишния Коста Янков от Бургас - участник в поклонническия поход \"Светият път\", посветен на 550-годишнината от връщане на мощите на Св. Йоан Рилски в Рилската света обител.\n\n\n\n\n\r\nЗагиналият Коста Янков бил ентусиаст и въпреки преклонната си възраст многократно участвал в такива походи, разказа Цветков.\r\nЗаради здравословни проблеми той се движел встрани от групата, по асфалтов път, понеже не можел да преминава пресечени местности.\r\n                    \n                    \n                \r\n                \r\n                \r\n                На фаталния 29 юли групата правела преход от село Кладница до Горна Диканя и Дрен. Бай Коста казал, че знае пътя и ще чака останалите в черквата в село Дрен, където всички трябвало да пренощуват. Вечерта обаче туристите не го намерили и на следващия ден походът продължил без него, пише БТА.\n\r\nПристигайки в Дрен, 77-годишният бургазлия, който имал зрителни проблеми, погрешно влязъл в силно осветена къща, която помислил за черква. Вътре били майката и 10-годишната дъщеря на извършителя. Малко след бай Коста в къщата дошъл и Д.К. Без да дочака отговор от туриста какво търси в дома му, той започнал да го бие с юмруци и да го рита. Изнесъл го на двора и там го умъртвил с тояга. \r\nПосле заедно със свой съсед изхвърлили тялото край пътя, където поклонникът бил намерен на другия ден.\n\r\nВеднага след извършване на деянието, Д.К. тръгнал за Италия, където живеел. Той бил шофьор на ТИР и при всяко пристигане в България отсядал при майка си в Дрен. В минало време имал криминални регистрации за дребни престъпления, каза Цветков. \n\r\nПрокурорът допуска след екстрадиране на извършителя, обвинението към него да бъде преквалифицирано в по-тежко.", "date": "2019.08.06", "title": "Задочно обвинение за задържания за убийството на бай Коста"}
{"url": "https://www.dnes.bg/zvezdi/2019/08/06/ariana-grande-s-nova-liubov.418785", "text": " Феновете на Ариана Гранде смятат, че тя най-накрая отново има гадже. Преди няколко дни излезе нейната нова песен \"Boyfriend\", в която взема участие и бандата \"Social House\". В клипа към парчето певицата и един от членовете на групата - Майки Фостър, влизат в ролята на влюбена двойка.\r\nПотребители на Twitter веднага започнаха да пишат, че явно между Ариана и Майки има нещо.\r\n \r\n\"Искахме да направим нещо ободряващо, което улавя това чувство, когато се страхуваш да се довериш на някого, страхуваш се да не останеш наранен или се чувстваш, сякаш няма да си достатъчно добър за другия човек... Но също и как се чувстваш, когато си ужасно увлечен по някого... Хората искат да почувстват любовта, но не искат да определят дали имат връзка с някого, имат проблем с пълното отдаване и вярване и с това да си позволят да обикнат някого наистина, въпреки че искат това\", посочи изпълнителката в социалните мрежи. \r\n \r\nВ момента \"Social House\" са на турне с Ариана, което подсилва спекулациите, че тя има връзка с Фостър. \r\n \r\n", "date": "2019.08.06", "title": "Ариана Гранде с нова любов?"}
{"url": "https://www.dnes.bg/world/2019/08/06/dachich-shte-organizira-syrbite-v-sasht-da-glasuvat-za-trymp.418750", "text": "Сръбският външен министър Ивица Дачич обяви, че ще организира сърбите, които живеят в САЩ, да гласуват за Доналд Тръмп на президентските избори догодина. \n\r\nТова ще ни създаде по-добра позиция в новата администрация във Вашингтон, добави Дачич за вестник \"Сръбски телеграф\".\n\r\nТова ще бъде само част от силната дипломатическа офанзива, която Сърбия ще предприеме от есента по въпроса за Косово, преди всичко в Америка, пише вестникът, цитиран от БТА.\n\r\nПреценено е, че сега е точният момент за действие с оглед на факта, че догодина в САЩ има президентски избори и съдейки по всичко, ще се води борба за всеки глас. Това е възможност, която трябва да използваме, каза Дачич.\n                    \n                    \n                \r\n                \r\n                \r\n                \r\n\"Конкретно, като външен министър ще организирам формална подкрепа за Тръмп на следващите избори. Сърбите в Америка и без това гласуват за Тръмп. Ако направим това умно, ако обединим тези гласове, които не са малко, ще си създадем по-добра позиция в новата администрация. Албанците направиха това навремето, обединиха гласовете на тяхната диаспора, която гласува за един кандидат\", каза Дачич.\n\r\nВ САЩ живеят около 650 000 сърби, пише \"Сръбски телеграф\".", "date": "2019.08.06", "title": "Дачич ще организира сърбите в САЩ да гласуват за Тръмп "}
{"url": "https://www.dnes.bg/obrazovanie/2019/08/06/uchiteli-i-policai-shte-tyrsiat-uchenici-v-risk-prepodavatelite-ne-sme-silovaci.418738", "text": "Въпреки летните отпуски сред учителското съсловие във Facebook групите започва брожение заради готвени промени в постановлението, с което Министерството на образованието издирва и връща деца и ученици, отпаднали от образователните институции (ПМС от №100/08.06.2018 г.).\r\nСпоред промените . Самите екипи ще се сформират от директора на училището. В тях ще се включват представители на общината и дирекция \"Социално подпомагане\".\r\n                    \n                    \n                \r\n                \r\n                \r\n                Заради готвените промени , за няколко дни тя вече е подписана от 4617 души.\r\nЯсно и аргументирано авторите на петицията обясняват защо не са съгласни с готвените промени.\r\nСпоред тях в наредбата не е ясно дефинирано \r\n\", пише в петицията.\r\nВ петицията се посочват и  Работното място на учителя е училището, а не  домовете на децата, както и че обикалянето по техните домове е  извънреден труд, който не е посочено кой ще заплати, твърдят учителите.\r\nДруга причина наредбата да падне в съда, според преподавателите, е, че\n\r\nпише още в петицията.\r\nСпоред учителите с готвените промени \n\r\nтвърдят преподавателите.\r\nСпоред тях готвените промени са опит за налагане на тотално наблюдение и намеса в живота на гражданите.  категорични са те и добавят, че с промените се прехвърлят задълженията на родителите върху образователните институции.\r\n пише още в документа.\r\n. \"Готови сме да защитим мнението си по всякакъв начин, включително и със съдебни дела\", завършва петицията. Целият текст на документа е публикуван на сайт .\r\nМеждувременно в социалните мрежи И дава предложения: \"Наличието в училище на специалист за бърза и директна връзка с родителите - и то на тези с неоправдано отсъствие; специалист от социалните служби за всяко училище - на пряко и отговорно разположение на директора на училището; кварталният полицай да е в пряка връзка с училищния и социалния специалист\".\r\n предупреждава Стаматов.", "date": "2019.08.06", "title": "Учители и полицаи ще търсят \"ученици в риск\"? Преподавателите: Не сме силоваци!"}
{"url": "https://www.dnes.bg/sofia/2019/08/06/snariadyt-v-lozenec-se-okaza-vsyshtnost-kamyk.418781", "text": "Предполагаемият снаряд, който беше открит в мазе на къща в столичния квартал „Лозенец”, Това установи проверка на сапьори, които пристигнаха от Пловдив 5 часа след подаването на сигнала, предаде bTV.\n\r\nПредметът бил открит от обитател на сградата, който разчиствал и ремонтирал мазето си. Първоначално се смяташе, че е намерен боеприпас от Втората световна война.\r\nКато мярка за сигурност .\r\nСъседи обясниха, че къщата е строена в средата на миналия век.", "date": "2019.08.06", "title": "Снарядът в \"Лозенец\" се оказа всъщност... камък"}
{"url": "https://www.dnes.bg/index/2019/08/06/banski-spored-izvivkite-kak-da-namerite-idealniia.418800", "text": "Има ли идеален бански, който да пасва на всяка фигура? Ако до момента не сте случили в избора, сигурно си мислите, че почти няма жена, която да се чувства комфортно с онова, което е избрала за морската си почивка. Едни ще се оплакват, че презрамките се откопчават във водата, други недоволстват, че долнището им е прекалено впито, трети не могат да намерят подходящ заради голямото си коремче. \r\nВсяка жена преценява какъв модел и размер бански да носи според несъвършенствата, които иска да прикрие. Една от най-големите грешки, които правим, е да предпочетем цял. В много случаи той няма как да прикрие излишните килца. Има дами, чиито фигури са по-подходящи за такъв от две части, нищо, че не са изваяни по калъп. \r\r\n                \r\n                \r\n                Ако тепърва ще си почивате на море или басейн и искате да си вземете идеалния бански, ето как да го изберете според извивките си:\r\n\r\nМечтата на всяка жена е да отслабне и да се стегне до ходенето на море. Ако тялото ѝ е достатъчно атлетично, тя ще си намери своя номер и няма да се чуди как да \"скрие\" паласките. \r\nЖените, които са тренирали достатъчно и имат стегнати мускули, могат да експериментират с кройките и цветовете. Несъмнено ще им отива бански от две части. Може да заложат на горнище или долнище в ярък цвят. Колкото по-изрязани са, толкова по-хубаво ще подчертават перфектното ви тяло, което трябва да се покаже. Ако пък искате все пак да си купите цял бански, нека той е по-нестандартен – нарязан на парчета или с дупки на талията, за да акцентира колко добре изглеждате. \r\n\r\nМоже да се радвате на стегнати бедра и тънка талия, но да имате проблеми с дупето, което е по-дебело и сочно.\r\nБанските, които ще отиват на вашите форми, трябва да са изрязани в областта на бедрата, за да не ви \"скъсяват\". Колкото по-издължен изглежда силуетът ви, толкова по-добре ще се чувствате. Ако си вземете долнище тип \"боксерки\", само ще обърнете внимание на това, че дупето ви е по-голямо. Тук целият бански е добър вариант, ако искате да \"излъжете\", че имате по-висока талия. \r\n", "date": "2019.08.06", "title": "Бански според извивките - как да намерите идеалния? "}
{"url": "https://www.dnes.bg/stranata/2019/08/06/pojar-plamna-v-dizelov-lokomotiv-na-jp-spirka-v-plevensko.418799", "text": "Пожар е , съобщиха от полицията.\r\nСигнал за огъня е получен на 5 август в пожарната в Плевен. На място са изпратени три екипа на пожарната с два пожарни автомобила и един спасителен.\r\n - искри от спирачната система на самостоятелен локомотив при извършване на маневра в района на спирката.\r\nУнищожено е силов и оперативен кабелаж в областта на стартер - генератора на локомотива. Спасен е локомотивът, предаде Дарик.\r\n ", "date": "2019.08.06", "title": "Пожар пламна в дизелов локомотив на жп спирка в Плевенско "}
{"url": "https://www.dnes.bg/televizia/2019/08/06/plashtaneto-v-bolnicite-shte-padne-li-tavanyt-za-izbor-na-ekip.418792", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nПлащането в болниците. Ще падне ли таванът за избор на екип?\r\n\r\nВ летните жеги. Експерти съветват как да пестим от климатиците\r\n\r\nВярата в Европейския съюз. Какви са настроенията на българите?\r\n\r\nТерапия през смартфона. Българско приложение ни учи да се борим със стреса\r\n\r\nПик на магнитни бури. Опасни ли са и как да се предпазим?\r\n\r\nЗа операта, плажния тенис и легендарния Хосе Карерас ще си говорим с Росен Ненчев ", "date": "2019.08.06", "title": "Плащането в болниците. Ще падне ли таванът за избор на екип?"}
{"url": "https://www.dnes.bg/notifikacii/2019/08/06/obirdjii-s-nov-metod-za-iztochvane-na-bankomati.418773", "text": "Полицията в София разследва опит за източване на два банкомата на голяма банка, намираща се на столичния булевард „Сливница“.\r\n\r\nСлучаят е от изминалата нощ, а според експерти към момента не е ясно дали има взети пари от банкоматите.\r\n\r\nИзвършителите са използвали нова технология, при която се пробиват малки дупки на устройството и оттам се манипулира електронната система, след което банкоматът сам пуска пари без в него да е сложена дебитна или кредитна карта.\r\n\r\nПо случая се работи в СДВР. Издирват се и евентуалните извършители. Към момента банката собственик на банкоматите извършва ревизия на устройствата и намиращите се в тях средства.", "date": "2019.08.06", "title": "Обирджии с нов метод за източване на банкомати"}
{"url": "https://www.dnes.bg/mish-mash/2019/08/06/uchen-dokaza-evrein-li-e-adolf-hitler-kakva-e-istinata.418745", "text": "През 1930 година Ханс Франк открива доказателства, че дядото на Хитлер е бил евреин. Той живеел в домакинството, където баба му работела.  Но Франк е екзекутиран на Международния военен трибунал, а проучването му е публикувано 7 години по-късно.\r\nМного хора отхвърлят твърденията в него и го заклеймяват като лъжа. Авторът Николас вон Прерадович дори „открива“ доказателства, които свидетелстват, че в Грац, Австрия, по времето, когато е роден бащата на Хитлер Алоис Шиклгрубер, евреи не са живели.\r\n\r\nСпоред историка  д-р Леонард Сакс, дядото на фюрера наистина е бил евреин, а нацистите са направили всичко по силите си да прикрият тази кръвна връзка. Според доказателствата бабата на Хитлер е имала дете от евреин, който по това време е живеел в Грац, Австрия.\r\n                    \n                    \n                \r\n                \r\n                \r\n                Историкът разравя архивите на Австрия от 18 век години и открива, че наистина е имало добре утвърдена общност от евреи в Грац още преди 1850 година. Той доказва още, че Прерадович бил ревностен нацист, който се почувствал обиден от факта, че някой предполага, че Хитлер е имал еврейска жилка.\r\n\"Винаги съм си мислил това – нео-нацистите се чувстват обидени, че Хитлер е имал дядо евреин, защото мразят евреите. А евреите също се чувстват обидени, че фюрерът е имал дядо евреин, защото мразят Хитлер“, обяснява доктор Сакс.\r\n\"Но сега вече е минало достатъчно време от падането на Третия Райх, за да се запитаме не какво е обидно и какво не е, а какво значи това за възприемането ни на Адолф Хитлер и Холокоста“, пише той в Journal of European Studies.\r\nБабата на Хитлер, Мария Анна Шиклгрубер, която родила баща му Алиос, била обикновена работничка, която живяла в беден селски район в Австрия. Не се знае много за живота й преди да навърши 42 години. Тогава ражда и бащата на Хитлер все още неомъжена.\r\nМария Анна така и не разкрива кой е бащата на Алиос. В акта си за раждане той е записан като „неясен“. След това се жени за Йохан Георг Хидлер, който припознава момчето и се приема за официалния баща на дядото на фюрера Третия райх.\r\nЕдва когато враговете на Хитлер се усъмнили в кръвната му линия, миналото на майка му изплувало наяве.\r\nОпозицията не пропускала да спомене, че дядото на фюрера бил евреин, за да дразни нацистите, за които „чистата кръв“ била толкова важна.\r\nПрез 1931 година самият Хитлер поръчал на SS да разследва слуха, който бил плъзнал. А след това поръчва Рудолф Коппенщайнер да публикува подробно родословно дърво на потеклото му през 1937 г., което да показва, че всичките му предци са австрийци и германци.\r\nНо след като Йохан Георг Хидлер признава Алиос за свой син, името му е записано в сертификата за раждане на мястото на „неясен“. За нацистите това било достатъчно доказателство, че Хитлер нямал нищо общо с евреите. \r\n ", "date": "2019.08.06", "title": "Учен доказа евреин ли е Адолф Хитлер. Каква е истината?"}
{"url": "https://www.dnes.bg/usa/2019/08/06/8chan-saityt-inkubator-za-agresiia-bial-nacionalizym-i-masovi-strelbi.418777", "text": "В неделната сутрин Фредрик Бренан се подготвял да излезе за църква от дома си във Филипините, когато научил за стрелбата в Ел Пасо, Тексас. \n\r\nРеакцията му била инстинктивна. \n\r\n\"Винаги щом чуя за масова стрелба си казвам: Добре, трябва да проучим дали има връзка с 8chan\", обяснява Бренан пред \"New york times\". \n\r\nТова не е случайно - 8chan е сайтът, който той стартира през 2013 г.\n\n\n\n\n\n\r\nВ неделя не му отнело много време да намери връзката между стрелбата в Ел Пасо и сайта. \n\r\nМалко преди стрелецът да открие огъня, съобщение от 4 страници, чийто автор се идентифицира като стрелеца, се появява в 8chan. Човекът, който е публикувал съобщението окуражава своите \"братя\" на сайта да разпространят съобщението му надлъж и нашир. \n                    \n                    \n                \r\n                \r\n                \r\n                \r\nВ последните месеци 8chan се оказва любимият сайт на екстремистите. Поне три масови стрелби тази година - в Крайстчърч, Нова Зеландия, синагога в Калифорния, както и в Ел Пасо, са предварително \"обявени\" в сайта. Обикновено са придружени от расистки коментар, който е сякаш написан така, че да привлече най-много внимание. \n\r\nФредрик Бренан стартира сайта като утопична платформа за свободна реч. Днес 8chan е познат като нещо различно: Платформата на масовите стрелби, мястото, където белите националисти си дават среща и набират последователи. \n\r\nИменно затова сайтът е във фокуса на онези, които целят да възпрепятстват онлайн екстремизма. В неделя критиците обявиха сайта за \"инкубатор\" на агресията и настояваха хостинга на сайта да го свали. \n\r\nCloudflafe, услуга, която не само осигурява достъп до сайтовете, но и ги предпазва от кибератаки, обяви, че ще спре работа с 8chan в неделя вечерта. \n\r\nСъздателят Бренан, който е спрял да работи съвместно с новите собственици на сайта миналата година, призова 8chan да бъде свален, преди да се е стигнало до нов случай на насилие. \n\r\n\"Свалете сайта\", казва Бренан в интервю. \"Няма да донесе нищо добро на света. Той е напълно негативен за всички, освен потребителите му. И знаете ли? Всъщност, и за тях е негативен, но не го осъзнават\", смята Бренан. \n\r\nТой разказва как му хрумнала идеята за 8chan - искал да създаде платформа, подобна на 4chan, откъдето той бил изгонен. Една вечер взел халюциногенни гъби и така му хрумнал 8chan - платформа за свободна реч, стига да е законна.\n\r\nДо 2014 г. сайтът останал встрани, когато някои геймъри, които били изгонени заради антифеминистката си реторика от 4chan преместили дискусията си в новата платформа. \n\r\nДали затова, дали заради други причини, 8chan се превръща в събирателната точка на онези, изгонени от мейнстрийм сайтовете. Например там се събират хората, които са убедени, че има международна бюрократична конспирация срещу администрацията на Доналд Тръмп. \n\r\n\"8chan e като табло за съобщения, където най-големите нарушители в света споделят идеите си\", обяснява Джонатан Грийнблат, изпълнителен директор на Антиклеветническата лига. Той описва сайта като събирателното място за споделяне на идеологии, където обаче те заживяват нов живот, разпространяват се и рано или късно няокй се радикализира. \n\r\nСайтът се ръководи от 2015 г. от Филипините от Джим Уоткинс, ветеран от армията на САЩ, когато Бренан се е отказал. \n\r\nТова, което отличава сайтът от познатите ни платформи и социални мрежи, е липсата на модерация. Потребителите често възхваляват стрелците, шегуват се с \"високия резултат\" - броя простреляни. Според създателя Фредрик Бренан отдавна 8chan се е отдалечил от първоначалната си идея и се е изродил в платформа, която създава култура на агресия и насилие. \n\r\nСтрелбата в Ел Пасо, според него, го доказва. \n\r\n\"Още една 8chan стрелба? Ще мога ли някога да продължа с живота си\", попита в неделя в Twitter Бренан. \n\r\nСегашният собственик на сайта, Уоткинс, остава непоклатим пред критиците и устоява на призивите да модерира съдържанието или да закрие изцяло сайта. В неделя банер на сайта гласеше \"Добре дошли до 8chan, най-тъмното място в интернет\". \n\r\nЗа Бренан е непонятно защо ветеранът от армията държи сайта на линия. Самият Уоткинс не е коментирал. \n\r\nМеждувременно критиците намериха начин да спрат, поне за малко, достъп до сайта - чрез натиск върху компаниите, които осигуряват хостинг на платформата. \n\r\nЕдна от компаниите, Cloudflare, първоначално не даде сигнали, че ще отреже достъп до сайта. По-късно през деня Cloudflare заяви, че ще свали сайта. \n\r\nМатю Принс, изпълнителен директор на компанията, обясни, че решението е взето след като станало ясно, че сайтът е позволил да се създаде среда, в която екстремизмът процъфтява. По думите му 8chan е пренебрегнал множество сигнали за съдържание с насилие. \n\r\nПроблемът е, че дори и Cloudflare да свали сайта, дори и всяка една от компаниите да откаже да осигурява достъп до 8chan, може да накара потребителите му да потърсят алтернативни начини. \n\r\nКазано по друг начин - Dark web. Тъмната мрежа. \n\r\nСред потребителите на платформата и сега има дебат дали да не минат в \"ъндърграунда\" на интернет. Това ще означава, че по-малко хора могат да се натъкнат на съдържанието на сайта и да се радикализират. Но и ще даде възможност за още по-опасно съдържание.", "date": "2019.08.06", "title": "8chan: Сайтът инкубатор за агресия, бял национализъм и масови стрелби"}
{"url": "https://www.dnes.bg/index/2019/08/06/rabota-ot-plaja-sychetaite-poleznoto-s-priiatnoto.418789", "text": "Вече официално е август месец. Слънцето е толкова силно, че можем да го понесем само и единствено, ако в едната си ръка държим коктейл, а с другата усещаме топлия пясък до морето.\r\nНо смелата ни идеалистична мечта рязко се прекъсва от служебния имейл, който нервно пищи, за да ни напомни за крайните срокове и чакащите ни задачки в офиса... И така отново се върнахме рязко на Земята и в офиса, който в най-добрия случай пак не е на една ръка разстояние от морето.\r\nПредставете си обаче, че имате опцията да прекарате време на морето без да се налага да хабите отпуск. Хубаво, нали?\r\nДнес ще поговорим точно за този вариант, който си има и термин – изнесен офис. Представяме ви топ 5 на предимствата да вършите работата си не от офиса, а от която си поискате вие външна локация.\r\r\n                \r\n                \r\n                \r\nАко сте от малкото късметлии, които живеят непосредствено до офиса, в който работят – благородно ви завиждаме. Ако не сте, то е добре да изчислите каква сума на месечна база давате за транспорт. А сега си представете, че работното ви място е на едни джапанки разстояние от бунгалото, което пък е на първа линия на морето. Това не струва нищо, пък дава много – основно кеф.\r\n\r\nНяма нищо по-вдъхновяващо от това да слушаш морето по цял ден или да се наслаждаваш на птичките и чистия въздух в планината.\r\nСъс сигурност това ще внесе релаксиращ елемент в ежедневието и, сигурни сме, ще бъдете точно толкова работоспособни, колкото в офиса, че даже сме готови да се обзаложим, че дори ще свършите повече задачи.\r\n", "date": "2019.08.06", "title": "Работа от плажа - съчетайте полезното с приятното "}
{"url": "https://www.dnes.bg/crime/2019/08/06/zadignaha-predpazna-ograda-i-kolove-ot-am-marica.418803", "text": "Около 80 м предпазна ограда и пет бетонни колове на магистрала \"Марица\" са откраднати, съобщиха от полицията в Хасково. \r\n\r\nКражбата е извършена в землището на село Крум, между 27-ми и 28-ми километър.\r\n\r\nЩетата е в процес на изясняване, уточниха от МВР. \r\n\r\nПо случая е образувано досъдебно производство.", "date": "2019.08.06", "title": "Задигнаха предпазна ограда и колове от АМ \"Марица\""}
{"url": "https://www.dnes.bg/notifikacii/2019/08/06/speshna-programa-gyrcite-pak-shte-se-radvat-na-13-a-pensiia.418811", "text": "Консервативното правителство в Атина  дава ход на спешна социална програма. Част от мерките са в помощ на  пенсионерите - отпускат им 13-а пенсия. В същото време започва борба с  демографската криза - дават помощ от 2 000 евро за всяко новородено, предаде БНР.\r\nПенсионерите  в Гърция пострадаха най-силно от кризата. Точно 12 пъти им рязаха от  пенсиите за бюджетни икономии. Но пенсионерите не се отказаха да се  борят за правата си. Те спечелиха дело във Върховния съд да им върнат  част от неправилно удържаните пари, като се оказа, че намалението на  доходите им е в нарушение на конституцията.\r\nСега правителството на  Мицотакис според медиите е постигнало споразумение с кредиторите за  връщане на 13-ата пенсия, която ще се изплаща в края на всяка година и  сумата ще бъде необложена с данъци. Необходимите 800 милиона евро са  заложени в бюджета за следващата година. \r\r\n                \r\n                \r\n                Строгите икономии и безработицата доведоха до отрицателен прираст на населението. Депутати заявиха в парламента:\r\n\"Ако  не приложим спешно програма за помощ на младите семейства, Гърция  загива\". Премиерът Мицотакис обяви 2 000 евро еднократна помощ за всяко  новородено дете, както и връщане на данъчните облекчения за многодетни  семейства. Проблемът с недостига на места в детските градини се реши с  месечна помощ от 180 евро, предназначена за настаняване на децата в  частни детски градини.\r\n ", "date": "2019.08.06", "title": "Спешна програма: Гърците пак ще се радват на 13-а пенсия"}
{"url": "https://www.dnes.bg/notifikacii/2019/08/06/razkriha-vnushitelna-narkooranjeriia-krai-svoge.418733", "text": "Наркооранжерия, оборудвана на най-високо технологично ниво, бе разкрита при акция на криминалисти от ОДМВР- София, съобщиха от полицията.\n\r\nВ двора на бившето ТКЗС на с. Искрец, община Своге, криминалистите попаднали на внушителна оранжерия, оборудвана с климатици, въздуховоди, нагревателни лампи, компютърно управляема система за напояване и друга най-съвременна техника за отглеждане, сушене и разпространение на канабис.\n\r\nВ помещението, собственост на 65- годишен софиянец, са намерени стотици саксии с канабисови растения, както и голямо количество растителна маса канабис, подготвена за сушене. \n\r\nНа място, в момент на извършване на престъпната дейност, са установени и задържани трима мъже - двама столичани на 25 и 31 години и 38-годишен варненец.\r\n                \r\n                \r\n                \r\nСлед доклад на събраните доказателства в Софийска окръжна прокуратура тримата са привлечени като обвиняеми, като на единия е наложена постоянна мярка за неотклонение \"задържане под стража\", а на останалите двама- \"домашен арест\". \n\r\nРаботата по пълното документиране на случая продължава.", "date": "2019.08.06", "title": "Разкриха внушителна наркооранжерия край Своге"}
{"url": "https://www.dnes.bg/zvezdi/2019/08/06/zlatka-raikova-se-razkrasiava-s-fotoshop.418790", "text": "Златка Райкова залитна по фотошопа. Изкусителката, която е в напреднала бременност, не се стърпя и използва програмата, за да скрие излишните килограми. Това забелязаха нейни фенове, след като любимата на Благой Георгиев сподели тяхна обща снимка в Instagram.\r\n \r\nБъдещата майка и приятелят ѝ са присъствали на откриването на заведение в Плевен. Двамата са се снимали на червения килим, но от кадъра си личи, че Райкова е използвала доста филтри, за да изглежда по-добре. Тя е променила тена си и е „изрязала“ част от него и се е опитала да се направи малко по-слаба.\r\n \r\nВ последния триместър жените качват килограми и лицето им се променя. Явно Райкова е решила да скрие и пухкавите си бузки.\r\n \r\nВ началото Златка и Благой криеха хубавата новина и не качваха много снимки в социалните мрежи. По-късно Райкова сподели с последователите си в социалните мрежи кадри по бански, на които си личи наедрялото ѝ коремче.\r\n \r\nСпоред близки до двойката, плеймейтката очаква момченце. Явно бременността ѝ протича нормално, защото тя и Георгиев често пътуват.\r\n \r\n\r\n ", "date": "2019.08.06", "title": "Златка Райкова се разкрасява с фотошоп"}
{"url": "https://www.dnes.bg/index/2019/08/06/ruskite-homoseksualisti-se-strahuvat-grozi-li-gi-smyrt.418782", "text": "На 21 юли в храсти, близо до жилището й в Санкт Петербург, е открито тялото на активистката Елена Григориева. Осем удара с нож в лицето и гърба отнемат живота й. Но три седмици по-рано, предупреждението за фаталния й край е пред очите й. Елена не го взима на сериозно.\r\nКогато открива името си в списък с хомосексуалисти, които да бъдат убити, публикуван в  хомофобски сайт, тя го приема като шега. Групата, носеща името SAW, като едноименната кървава поредица, обещава на страницата си \" на много ЛГБТ активисти.\r\nВъв Facebook Елена веднага изразява мнението си относно публикацията. \"Това са само заплахи. Престъпления не се извършват така\", пише 41-годишната активистка. Но не знае колко много греши. Три седмици по-късно смъртта й ужаси хомосексуалната общност в Русия. Разследването обаче не намира връзка между убийството й и заплахите. Полицията дори не смята хомофобията като възможна причина за престъплението и намеква, че Елена била алкохоличка, която \"често пиела\" и най-вероятно е убита от \"приятел по чашка\". По-късно въпросният \"приятел\" е задържан, по-късно освободен, а друг запозодрян бе арестуван.\r\r\n                \r\n                \r\n                В продължение на една година сайтът SAW e онлайн и публикува имена и снимки на мишените си. \"Възнаграждение\" е предлагано на всеки, който ги атакува. По искане на активистка от Екатеринбург през юли сайтът най-накрая е блокиран. Закрита бе дори страницата му в Телеграм.\r\nЗа хомосексуалистите в Русия хомофобията не е нещо ново. Те нон стоп се сблъскват с враждебност и насилие. Свикнали са дори с убийствата. Но фактът, че има сайт, който призовава за \"\", който остава толкова дълго време ненаказан, е нов изблик на заобикалящата ги омраза.\r\n\"Не знам кои са тези хора, но за мен е от значение, че хора с такива идеи в главата живеят сред нас. - обяснява пред АФП Михаил Тумасов, чието име също е в списъка на SAW.  - Много хора биха искали наистина да направят това, с което SAW ни заплашва. Сред тях е популярна идеята, че да се убиват хора заради тяхната сексуална ориентация не само е нормално, а и благородно\".\r\nЕстествено, властите не правят почти нищо, за да се противопоставят на тази идея. Разгневен, активистът Игор Кочетков пише във Facebook: \"Ако смятате, че хора като нас не заслужават защита, намерете си друга работа\". А полицията си изми ръцете - те заявиха, че не могат да разследват сайта SAW именно защото е бил блокиран. Активистите виждат в това симптом на по-дълбока криза.\r\n\". Той вдъхновява хора да извършват истински престъпления\", твърди Алла Чикинда, говорителка на центъра за помощ на хората с ЛГБТ ориентация в  Екатеринбург. Този център е получавал заплахи, подобно на други  организации. Подобно на Елена, тя не приема заплахите на SAW напълно сериозно, но въпреки това е наредила да се инсталират камери за видеонаблюдение в околността.\r\nСъвсем доскоро хомосексуализмът се смяташе за престъпление в Русия. През 1993 г. се прави първата крачка в посоката на приемствеността, а през 1999 година е премахнат от списъка с психични заболявания. Но напредъкът бе кратък - през 2013 г. Русия прие закон, забраняващ \"гей-пропагандата\" пред непълнолетни. Изведнъж започна да се усеща напрежение сред активната гей-общност.\r\nНа срещата на Г-20 в японския град Осака през юни руският президент Владимир Путин, който постави защитата на семейството и на \"\" в центъра на своята политика увери, че в Русия правата на хомосексуалистите се спазват, но също така се изказа иронично за западните страни, в които \"изобретиха пет или шест пола\". Той дори включи трансформърите като един от тях.\r\nВиталий Беспалов, редактор на интернет гей-портал, насочен към гей-общността, също не смята, че SAW е група на \"истински убийци\", но смята, че нейните призиви за убийство може да бъдат чути от \"откачалки\". \"Те изпитват истинско чувство за безнаказаност. Знаят, че с това не рискуват нищо\".", "date": "2019.08.06", "title": "Руските хомосексуалисти се страхуват. Грози ли ги смърт? "}
{"url": "https://www.dnes.bg/stranata/2019/08/06/remonti-po-struma-smeniat-asfalta-krai-kocherinovo.418807", "text": "В следващите дни ще се извършват краткотрайни ремонтни дейности на асфалтовата настилка на автомагистрала /АМ/ \"Струма\" при пътен възел \"Кочериново\", съобщиха от Агенция \"Пътна инфраструктура\" /АПИ/.\r\n\r\nТе ще се извършват на 7 и 8 август от 8 до 18 часа и на 9 август от 8 до 14 часа на пътната връзка на пътен възел \"Кочериново\" в посока София - Благоевград при 84-ти километър на автомагистралата. \r\n\r\nДвижението ще се пропуска чрез временно затваряне за кратки интервали от време на пътната връзка или дясната лента при излизане от АМ \"Струма\" на път I-1 /E79/.\r\n\r\nТрафикът ще се регулира от сигналисти, пътни знаци и конуси, а скоростта ще бъде ограничена до 30 км/час. \r\n\r\nНеобходимо е шофьорите да карат внимателно, със съобразена скорост и да спазват стриктно пътната сигнализация, допълват от пресцентъра на АПИ.\r\n\r\nОт там посочват, че ремонтните дейности ще се извършват от изпълнителя на обекта и са за негова сметка.", "date": "2019.08.06", "title": "Ремонти по \"Струма\", сменят асфалта край Кочериново"}
{"url": "https://www.dnes.bg/notifikacii/2019/08/06/novi-i-novi-goreshti-rekordi-i-pojari-dokoga.418812", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Не само юни беше най-горещият, регистриран някога, но сега и юли бие световен рекорд. Арктическите пожари предизвикват тревога и защото пепелта, която изхвърлят, е много по-вероятно да падне върху снежна и ледена покривка, което я прави по-тъмна.\n\r\nТова означава, че не се отразява, а се поглъща слънчева светлина, което увеличава топенето - включително на постоянно замръзналата почва - и може да ускори отделянето на метан и глобалното затопляне.\n\r\nПроучване на горите на север от Полярния кръг, разпространено неотдавна, твърди, че те горят с мащаби, невиждани за последните 10 000 години. В Сибир в началото на седмицата горяха близо 3 милиона хектара (и се увеличават), което е почти колкото територията на Белгия.\r\n                \r\n                \r\n                \r\nИдват ли новите бежанци, които ще наричаме климатични? Обречена ли е Земята на суша, глад, боклуци навсякъде и ще се сбъднат ли онези апокалиптични филми и картини, които рисуват творците на 20 и 21 век?  Гледайте в \"Директно\" по !\r\n ", "date": "2019.08.06", "title": "Нови и нови горещи рекорди и пожари. Докога?"}
